Nr LSF 182 Forslag til Lov om offentlige arkiver m.v.
Fremsat af kulturministeren (Grethe Rostbøll) den 22. januar 1992 Vedtaget ved tredjebehandling den 8. maj 1992 Lov nr. 337 af 14/05/1992 Kapitel 1 Offentlige arkiver § 1. Statens arkiver består af Rigsarkivet, landsarkiverne og  

 Erhvervsarkivet.
Stk. 2. Statens arkiver ledes af rigsarkivaren.
Rigsarkivaren  

 udpeges af kulturministeren.
§ 2. Statens arkiver har til formål 1) at sikre bevaringen af arkivalier, der har historisk værdi eller tjener  

 til dokumentation af forhold af væsentlig administrativ og retlig betydning  

 for borgere og myndigheder, 2) at sikre muligheden for kassation af ikke-bevaringsværdige arkivalier i  

 samarbejde med de myndigheder, der er omfattet af denne lov, jf. § 7, stk. 1,  

 samt § 8, 3) at stille arkivalierne til rådighed for myndigheder og offentlighed,  

 herunder til forskningsformål, og 4) at udøve forskning og udbrede kendskabet til forskningens resultater.
 § 3. Statens arkiver bistår de myndigheder, der er omfattet af  

 denne lov, i arkivmæssig henseende.
 § 4. Kommunerne kan oprette arkiver til behandling af en eller  

 flere kommuners arkivalier.
 Stk. 2. Statens arkiver samarbejder med de kommunale arkiver.
 § 5. Statens arkiver samarbejder med og er rådgivende over for  

 andre kulturelle eller videnskabelige institutioner i arkivmæssig henseende.
 Stk. 2. Kulturministeren kan nedsætte udvalg til fremme af det  

 samarbejde, som er nævnt i stk. 1.
 § 6. Rigsarkivet behandler sager vedrørende brug af rigsvåbenet.
 Stk. 2. Rigsarkivet er rådgivende for statslige og kommunale  

 myndigheder i spørgsmål vedrørende offentlige våbener, segl og emblemer samt  

 flag.
Kapitel 2 Offentlige arkivalier § 7. Lovens regler om myndighedernes behandling af arkivalier i  

 kapitel 3-5 gælder for al virksomhed, der udøves af den offentlige  

 forvaltning og domstolene.
 Stk. 2. Loven gælder endvidere for anerkendte trossamfunds  

 ministerialbogførelse.
§ 8. Kulturministeren kan bestemme, at reglerne i kapitel 3-5 om  

 behandling af offentlige myndigheders arkivalier helt eller delvis skal gælde  

 for nærmere angivne selskaber, institutioner, foreninger m.v., som ikke kan  

 henregnes til den offentlige forvaltning.
Det gælder dog kun, hvis udgifterne  

 ved deres virksomhed overvejende dækkes af statslige eller kommunale midler,  

 eller i det omfang de ved eller i henhold til lov har fået tillagt beføjelse  

 til at træffe afgørelser på statens eller en kommunes vegne.
Kapitel 3 Bevaring og kassation § 9. Myndighederne skal drage omsorg for, at deres arkivalier  

 opbevares på betryggende måde.
 Stk. 2. Ved aflevering af arkivalierne til offentlige arkiver  

 overgår ansvaret for arkivaliernes fremtidige bevaring til disse.
 § 10. Kulturministeren fastsætter til varetagelse af arkivmæssige  

 hensyn regler om behandling, bevaring og kassation af statslige myndigheders  

 arkivalier.
 Stk. 2. Kulturministeren fastsætter til varetagelse af  

 arkivmæssige hensyn regler om bevaring og kassation af kommunernes  

 arkivalier.
 Stk. 3. Statens arkiver fører tilsyn med reglernes overholdelse.
Kapitel 4 Aflevering m.v.
 § 11. Myndighederne kan kun aflevere deres arkivalier til de  

 offentlige arkiver, jf. kapitel 1.
 § 12. Rigsarkivet modtager arkivalier, der afleveres af  

 landsdækkende statslige myndigheder og institutioner.
 Stk. 2. Landsarkiverne modtager arkivalier, der afleveres af  

 lokale statslige myndigheder og institutioner, folkekirken samt anerkendte  

 trossamfund.
 § 13. De myndigheder, der er nævnt i § 12, stk. 1 og 2, afleverer,  

 medmindre modstående hensyn gør sig gældende, deres arkivalier til  

 Rigsarkivet eller landsarkiverne, når de er 30 år gamle, jf. dog § 14.  

 Kulturministeren fastsætter nærmere regler om aflevering, herunder om de  

 tilfælde, hvor en fravigelse af den i 1. pkt. nævnte hovedregel kan finde  

 sted.
§ 14. Journalregistre, der føres for statslige myndigheder, og som  

 er omfattet af lov om offentlige myndigheders registre, skal afleveres til  

 Rigsarkivet, når de ikke længere skal anvendes til administrativt formål hos  

 myndigheden.
Andre statslige registre, der er omfattet af lov om offentlige  

 myndigheders registre, afleveres til opbevaring i Rigsarkivet, hvis det  

 findes nødvendigt for udførelsen af videnskabelige eller statistiske  

 undersøgelser af væsentlig samfundsmæssig interesse.
 Stk. 2. Registertilsynet træffer efter indhentet udtalelse fra  

 rigsarkivaren afgørelse om aflevering af de i stk. 1, 2. pkt., nævnte  

 registre.
Stk. 3. Arkivering af de i stk. 1 nævnte registre sker i henhold  

 til nærmere angivne vilkår.
Kulturministeren fastsætter efter indhentet  

 udtalelse fra Registertilsynet nærmere regler om afleveringen, herunder i  

 hvilken form afleveringen skal ske, og om fastsættelse af vilkår.
 Stk. 4. Kommunerne kan aflevere kommunale registre til  

 Rigsarkivet, jf. § 37, efter regler, der fastsættes af kulturministeren efter  

 indhentet udtalelse fra Registertilsynet.
 § 15. Kommunerne kan aflevere deres arkivalier til kommunale  

 arkiver, jf. § 4, stk. 1.
Stk. 2. Kommunerne kan aflevere deres arkivalier til  

 landsarkiverne.
Kulturministeren fastsætter nærmere regler om aflevering.
§ 16. Enhver offentlig myndighed, som har modtaget eller erhvervet  

 arkivalier hidrørende fra tidligere eller eksisterende statslige myndigheder,  

 skal underrette statens arkiver herom.
Tilbydes myndighederne sådanne  

 arkivalier, eller bliver de på anden måde bekendt med arkivaliernes  

 eksistens, skal de ligeledes underrette statens arkiver herom.
 Stk. 2. Statens arkiver kan bestemme, at arkivalier, der omhandles  

 i stk. 1, afleveres til statens arkiver.
 § 17. Private personer, virksomheder eller institutioner, som er i  

 besiddelse af arkivalier hidrørende fra tidligere eller eksisterende  

 statslige myndigheder, skal aflevere arkivalierne til statens arkiver.
 § 18. Hvis arkivalier tilhørende staten søges solgt på offentlig  

 auktion, skal auktionslederen underrette statens arkiver herom.
 § 19. Statens ret til arkivalier kan ikke ophøre ved ekstinktion  

 eller hævd.
Kapitel 5 Tilgængelighed § 20. Arkivenheder, der hidrører fra myndighederne, og som er  

 afleveret til statens arkiver, er tilgængelige for enhver, når de er 30 år  

 gamle, jf. dog § 21 og § 22.
§ 21. Den afleverende myndighed kan efter drøftelse med det  

 modtagende arkiv fastsætte en længere tilgængelighedsfrist end 30 år for  

 arkivenheder eller grupper af arkivenheder, hvis dette er nødvendigt til  

 beskyttelse af væsentlige hensyn til 1) statens sikkerhed eller rigets forsvar, 2) rigets udenrigspolitiske eller udenrigsøkonomiske interesser, herunder  

 forholdet til fremmede magter eller mellemfolkelige institutioner, 3) beskyttelse af sigtede, vidner eller andre i sager om strafferetlig  

 eller disciplinær forfølgning, 4) det offentliges økonomiske interesser, herunder udførelsen af det  

 offentliges forretningsvirksomhed, 5) enkeltpersoners eller private selskabers økonomiske interesse i at  

 beskytte oplysninger om tekniske indretninger eller fremgangsmåder eller om  

 drifts- eller forretningsforhold eller lignende eller 6) private og offentlige interesser, hvor hemmeligholdelse efter  

 forholdets særlige karakter er påkrævet.
§ 22. Tilgængelighedsfristen er 80 år for arkivenheder eller  

 grupper af arkivenheder, der 1) indeholder oplysninger om enkeltpersoners private, herunder økonomiske,  

 forhold, 2) vedrører registre, der er omfattet af lov om offentlige myndigheders  

 registre, 3) omfatter sager inden for strafferetsplejen, 4) omfatter myndigheders brevveksling med sagkyndige til brug i retssager  

 eller ved overvejelse af, om retssag bør føres, eller 5) omfatter materiale, der tilvejebringes som grundlag for Danmarks  

 Statistiks udarbejdelse af offentlig statistik.
 Stk. 2. Den afleverende myndighed kan, hvor forholdene taler  

 herfor, efter drøftelse med det modtagende arkiv fastsætte en kortere eller  

 længere tilgængelighedsfrist for arkivenheder, der er omfattet af stk. 1.
 § 23. Tilgængelighedsfristen regnes fra en arkivenheds  

 slutningsår.
 § 24. Rigsarkivaren eller den, rigsarkivaren bemyndiger hertil,  

 kan i konkrete tilfælde meddele tilladelse til benyttelse af en arkivenhed  

 eller grupper af arkivenheder inden udløbet af tilgængelighedsfristen, jf.  

 dog stk. 2-4.
Stk. 2. Det er en betingelse for at meddele tilladelse efter stk.  

 1, at vedkommende ressortmyndighed har givet sit samtykke hertil, når 1) den afleverende myndighed har fastsat en længere tilgængelighedsfrist  

 efter § 21, 2) en arkivenhed indeholder materiale af den karakter, der er nævnt i §  

 22, stk. 1, nr. 2-5, eller 3) en arkivenhed er afleveret til statens arkiver, inden den er 30 år  

 gammel, og den indeholder materiale af den karakter, der er nævnt i § 21.
 Stk. 3. Tilladelse efter stk. 1 kræver endvidere samtykke fra  

 Registertilsynet, hvis arkiv-enheden indeholder materiale af den karakter,  

 der er nævnt i § 22, stk. 1, nr. 2.
 Stk. 4. Kulturministeren fastsætter nærmere regler om  

 tilgængelighed og om vilkår for brugen af de oplysninger, der gives adgang  

 til.
§ 25. Den, der får adgang til arkivenheder, som ikke er  

 umiddelbart tilgængelige, må ikke uberettiget offentliggøre, videregive eller  

 udnytte fortrolige oplysninger, hvortil den pågældende i den forbindelse har  

 fået kendskab.
En oplysning er fortrolig, når den ved lov eller anden gyldig  

 bestemmelse er betegnet som sådan, eller når det i øvrigt er nødvendigt at  

 hemmeligholde den for at varetage væsentlige hensyn til offentlige eller  

 private interesser.
 § 26. Kulturministeren nedsætter et udvalg, der skal vurdere  

 praksis på tilgængelighedsområdet.
 Stk. 2. Udvalget består af en repræsentant for forskningen, en  

 repræsentant for pressen, en dommer og en departementschef.
 § 27. Kulturministeren kan fastsætte regler om tilgængelighed  

 vedrørende offentlige arkivalier, der er afleveret til kommunale arkiver, jf.  

 § 4, stk. 1, og § 15, stk. 1.
Kapitel 6 Private arkivalier § 28. Statens arkiver kan indsamle, modtage og bevare private  

 arkivalier, som hidrører fra enkeltpersoner, foreninger, organisationer m.v.  

 Arkivalierne skal være af væsentlig forskningsmæssig eller almenkulturel  

 betydning og navnlig berøre forhold af samfundsmæssig karakter.
 Stk. 2. Erhvervsarkivet er statens erhvervshistoriske arkiv.  

 Erhvervsarkivet kan indsamle, modtage og bevare arkivalier af væsentlig  

 forskningsmæssig betydning fra erhvervslivets organisationer og virksomheder.
 § 29. Hvis et bo, der tilfalder staten ved arv, rummer arkivalier,  

 skal disse afleveres til statens arkiver.
§ 30. Private arkivalier, hvortil ingen kan godtgøre sin ret som  

 ejer, tilhører staten.
Finderen af sådanne arkivalier eller den, der får dem  

 i sin besiddelse, skal straks aflevere dem til statens arkiver.
 § 31. Ved aflevering af private arkivalier til statens arkiver  

 træffes der aftale mellem den afleverende part og det modtagende arkiv om  

 tilgængelighed.
 § 32. Den, som ejer private arkivalier af forskningsmæssig eller  

 almenkulturel betydning, skal, inden de udføres af landet, give Rigsarkivet  

 adgang til kopiering af arkivalierne.
Kapitel 7 Klageregler § 33. Rigsarkivarens afgørelser om tilgængelighed efter § 24 kan  

 påklages til vedkommende ressortmyndighed.
 Stk. 2. Kulturministeren kan fastsætte regler om, at de  

 afgørelser, rigsarkivaren træffer efter regler udstedt i medfør af  

 bestemmelserne i kapitel 3 og 4, ikke kan indbringes for kulturministeren.
Kapitel 8 Straffe- og ikrafttrædelsesbestemmelser § 34. Med bøde, hæfte eller fængsel indtil 6 måneder straffes  

 den, der overtræder § 25.
 Stk. 2. Med bøde straffes den, der overtræder bestemmelserne i §§  

 17, 18, 30 og 32.
 Stk. 3. I forskrifter, der udfærdiges efter loven, kan der  

 fastsættes straf af bøde for overtrædelse af bestemmelser i forskrifterne.
 Stk. 4. Er overtrædelsen begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Stk. 5. Sagerne behandles som politisager.
Retsmidlerne i  

 retsplejelovens kapitel 73 kan anvendes i samme omfang som i  

 statsadvokatsager.
 § 35. Loven træder i kraft den 1. oktober 1992. Loven gælder også  

 for arkivalier, der er udfærdiget af en myndighed eller er kommet i en  

 myndigheds besiddelse før lovens ikrafttræden.
 Stk. 2. Kulturministeren fastsætter nærmere regler om  

 tilgængelighed til arkivalier, der er afleveret til offentlige arkiver før  

 lovens ikrafttræden.
 § 36. Følgende love ophæves:
 1) Lov nr. 42 af 30. marts 1889 om oprettelse af et rigsarkiv og om  

 lønninger for de derved ansatte embeds- og bestillingsmænd.
 2) Lov nr. 152 af 28. april 1931 om oprettelse af et landsarkiv for de  

 sønderjyske landsdele.
 3) Lov nr. 217 af 16. juni 1962 om statens overtagelse af den selvejende  

 institution Erhvervsarkivet.
 § 37. I lov om offentlige myndigheders registre, jf.  

 lovbekendtgørelse nr. 654 af 20. september 1991, affattes § 9, stk. 4,  

 således:
»Stk. 4. Registertilsynet kan tillade, at registre, der føres  

 for kommunale myndigheder, overføres til opbevaring i arkiv på nærmere  

 angivne vilkår.
Registre, der føres for statslige myndigheder, overføres til  

 opbevaring i statens arkiver efter reglerne i lov om offentlige arkiver  

 m.v.« § 38. I lov om kommunernes styrelse, jf. lovbekendtgørelse nr. 483  

 af 21. juni 1991, ophæves § 62.
 § 39. I lov om Københavns Kommunes styrelse, jf.  

 lovbekendtgørelse nr. 484 af 21. juni 1991, ophæves § 52.
 § 40. Følgende bekendtgørelser forbliver i kraft, indtil de  

 ophæves eller afløses af forskrifter udstedt i medfør af denne lov:
 1) Bekendtgørelse nr. 201 af 29. april 1981 om kassation i kommunernes  

 arkiver, som ændret ved bekendtgørelse nr. 42 af 18. februar 1985.
 2) Bekendtgørelse nr. 152 af 18. april 1985 om kassation af Københavns  

 Kommunes arkivalier.
 3) Bekendtgørelse nr. 65 af 31. januar 1990 om kassation i amtskommunernes  

 arkiver.
 § 41. Forslag til revision af loven fremsættes for Folketinget  

 senest i folketingsåret 1996-97.
§ 42. Loven gælder ikke for Færøerne og Grønland.
Loven kan med de  

 afvigelser, som de særlige færøske og grønlandske forhold tilsiger, ved kgl.  

 anordning sættes i kraft for sager, der er eller har været under behandling  

 af rigsmyndighederne.
Oprindeligt fremsat forslag Kapitel 1 Offentlige arkiver § 1. Statens arkiver består af Rigsarkivet, landsarkiverne og  

 Erhvervsarkivet.
Stk. 2. Statens arkiver ledes af rigsarkivaren.
Rigsarkivaren  

 udpeges af kulturministeren.
 § 2. Statens arkiver har til formål:
1) at sikre bevaringen af arkivalier, der har historisk værdi eller tjener  

 til dokumentation af forhold af væsentlig administrativ og retlig betydning  

 for borgere og myndigheder, 2) at sikre muligheden for kassation af ikke-bevaringsværdige arkivalier i  

 samarbejde med de myndigheder, der er omfattet af denne lov, jf. § 7, stk. 1  

 samt § 8, 3) at stille arkivalierne til rådighed for myndigheder og offentlighed,  

 herunder til forskningsformål og 4) at udøve forskning og udbrede kendskabet til forskningens resultater.
 § 3. Statens arkiver bistår de myndigheder, der er omfattet af  

 denne lov, i arkivmæssig henseende.
 § 4. Kommunerne kan oprette arkiver til behandling af en eller  

 flere kommuners arkivalier.
 Stk. 2. Statens arkiver samarbejder med de kommunale arkiver.
 § 5. Statens arkiver samarbejder med og er rådgivende over for  

 andre kulturelle eller videnskabelige institutioner i arkivmæssig henseende.
 Stk. 2. Kulturministeren kan nedsætte udvalg til fremme af det  

 samarbejde, som er nævnt i stk. 1.
 § 6. Rigsarkivet behandler sager vedrørende brug af rigsvåbenet.
 Stk. 2. Rigsarkivet er rådgivende for statslige og kommunale  

 myndigheder i spørgsmål vedrørende offentlige våbener, segl og emblemer samt  

 flag.
Kapitel 2 Offentlige arkivalier § 7. Lovens regler om myndighedernes behandling af arkivalier i  

 kap. 3-5 gælder for al virksomhed, der udøves af den offentlige forvaltning  

 og domstolene.
 Stk. 2. Loven gælder endvidere for anerkendte trossamfunds  

 ministerialbogførelse.
§ 8. Kulturministeren kan bestemme, at reglerne i kap. 3-5 om  

 behandling af offentlige myndigheders arkivalier helt eller delvis skal gælde  

 for nærmere angivne selskaber, institutioner, foreninger m.v., som ikke kan  

 henregnes til den offentlige forvaltning.
Det gælder dog kun, hvis udgifterne  

 ved deres virksomhed overvejende dækkes af statslige eller kommunale midler,  

 eller i det omfang de ved eller i henhold til lov har fået tillagt beføjelse  

 til at træffe afgørelser på statens eller en kommunes vegne.
Kapitel 3 Bevaring og kassation § 9. Myndighederne skal drage omsorg for, at deres arkivalier  

 opbevares på betryggende måde.
 Stk. 2. Ved aflevering af arkivalierne til offentlige arkiver  

 overgår ansvaret for arkivaliernes fremtidige bevaring til disse.
 § 10. Kulturministeren fastsætter til varetagelse af arkivmæssige  

 hensyn regler om behandling, bevaring og kassation af statslige myndigheders  

 arkivalier.
 Stk. 2. Kulturministeren fastsætter til varetagelse af  

 arkivmæssige hensyn regler om bevaring og kassation af kommunernes  

 arkivalier.
 Stk. 3. Statens arkiver fører tilsyn med reglernes overholdelse.
Kapitel 4 Aflevering m.v.
 § 11. Myndighederne kan kun aflevere deres arkivalier til de  

 offentlige arkiver, jf. kapitel 1.
 § 12. Rigsarkivet modtager arkivalier, der afleveres af  

 landsdækkende statslige myndigheder og institutioner.
 Stk. 2. Landsarkiverne modtager arkivalier, der afleveres af  

 lokale statslige myndigheder og institutioner, folkekirken samt anerkendte  

 trossamfund.
 § 13. De myndigheder, der er nævnt i § 12, stk. 1 og 2, afleverer,  

 medmindre modstående hensyn gør sig gældende, deres arkivalier til  

 Rigsarkivet eller landsarkiverne, når de er 30 år gamle, jf. dog § 14.  

 Kulturministeren fastsætter nærmere regler om aflevering, herunder om de  

 tilfælde, hvor en fravigelse af den i 1. pkt. nævnte hovedregel kan finde  

 sted.
§ 14. Journalregistre, der føres for statslige myndigheder, og som  

 er omfattet af lov om offentlige myndigheders registre, skal afleveres til  

 Rigsarkivet, når de ikke længere skal anvendes til administrativt formål hos  

 myndigheden.
Andre statslige registre, der er omfattet af lov om offentlige  

 myndigheders registre, afleveres til opbevaring i Rigsarkivet, hvis det  

 findes nødvendigt for udførelsen af videnskabelige eller statistiske  

 undersøgelser af væsentlig samfundsmæssig interesse.
 Stk. 2. Registertilsynet træffer efter indhentet udtalelse fra  

 rigsarkivaren afgørelse om aflevering af de i stk. 1, 2. pkt., nævnte  

 registre.
Stk. 3. Arkivering af de i stk. 1 nævnte registre sker i henhold  

 til nærmere angivne vilkår.
Kulturministeren fastsætter efter indhentet  

 udtalelse fra Registertilsynet nærmere regler om afleveringen, herunder i  

 hvilken form afleveringen skal ske, og om fastsættelse af vilkår.
 Stk. 4. Kommunerne kan aflevere kommunale registre til  

 Rigsarkivet, jf. § 36, efter regler, der fastsættes af kulturministeren efter  

 indhentet udtalelse fra Registertilsynet.
 § 15. Kommunerne kan aflevere deres arkivalier til kommunale  

 arkiver, jf. § 4, stk.1.
Stk. 2. Kommunerne kan aflevere deres arkivalier til  

 landsarkiverne.
Kulturministeren fastsætter nærmere regler om aflevering.
§ 16. Enhver offentlig myndighed, som har modtaget eller erhvervet  

 arkivalier hidrørende fra tidligere eller eksisterende statslige myndigheder,  

 skal underrette statens arkiver herom.
Tilbydes myndighederne sådanne  

 arkivalier, eller bliver de på anden måde bekendt med arkivaliernes  

 eksistens, skal de ligeledes underrette statens arkiver herom.
 Stk. 2. Statens arkiver kan bestemme, at arkivalier, der omhandles  

 i stk. 1, afleveres til statens arkiver.
 § 17. Private personer, virksomheder eller institutioner, som er i  

 besiddelse af arkivalier hidrørende fra tidligere eller eksisterende  

 statslige myndigheder, skal aflevere arkivalierne til statens arkiver.
 § 18. Hvis arkivalier tilhørende staten søges solgt på offentlig  

 auktion, skal auktionslederen underrette statens arkiver herom.
 § 19. Statens ret til arkivalier kan ikke ophøre ved ekstinktion  

 eller hævd.
Kapitel 5 Tilgængelighed § 20. Arkivenheder, der hidrører fra myndighederne, og som er  

 afleveret til statens arkiver, er tilgængelige for enhver, når de er 30 år  

 gamle, jf. dog § 21 og § 22.
 § 21. Den afleverende myndighed kan efter drøftelse med det  

 modtagende arkiv fastsætte en længere tilgængelighedsfrist end 30 år for  

 arkivenheder eller grupper af arkivenheder, hvis dette er nødvendigt til  

 beskyttelse af væsentlige hensyn til:
1) statens sikkerhed eller rigets forsvar, 2) rigets udenrigspolitiske eller udenrigsøkonomiske interesser, herunder  

 forholdet til fremmede magter eller mellemfolkelige institutioner, 3) beskyttelse af sigtede, vidner eller andre i sager om strafferetlig  

 eller disciplinær forfølgning, 4) det offentliges økonomiske interesser, herunder udførelsen af det  

 offentliges forretningsvirksomhed, 5) enkeltpersoners eller private selskabers økonomiske interesse i at  

 beskytte oplysninger om tekniske indretninger eller fremgangsmåder eller om  

 drifts- eller forretningsforhold eller lignende, eller 6) private og offentlige interesser, hvor hemmeligholdelse efter  

 forholdets særlige karakter er påkrævet.
§ 22. Tilgængelighedsfristen er 80 år for arkivenheder eller  

 grupper af arkivenheder, der 1) indeholder oplysninger om enkeltpersoners private, herunder økonomiske,  

 forhold, 2) vedrører registre, der er omfattet af lov om offentlige myndigheders  

 registre, 3) omfatter sager inden for strafferetsplejen, 4) omfatter myndigheders brevveksling med sagkyndige til brug i retssager  

 eller ved overvejelse af, om retssag bør føres, eller 5) omfatter materiale, der tilvejebringes som grundlag for Danmarks  

 Statistiks udarbejdelse af offentlig statistik.
 Stk. 2. Den afleverende myndighed kan, hvor forholdene taler  

 herfor, efter drøftelse med det modtagende arkiv fastsætte en kortere eller  

 længere tilgængelighedsfrist for arkivenheder, der er omfattet af stk. 1.
 § 23. Tilgængelighedsfristen regnes fra en arkivenheds  

 slutningsår.
 § 24. Rigsarkivaren, eller den, rigsarkivaren bemyndiger hertil,  

 kan i konkrete tilfælde meddele tilladelse til benyttelse af en arkivenhed  

 eller grupper af arkivenheder inden udløbet af tilgængelighedsfristen, jf.  

 dog stk. 2-4.
Stk. 2. Det er en betingelse for at meddele tilladelse efter stk.  

 1, at vedkommende ressortmyndighed har givet sit samtykke hertil, når 1) den afleverende myndighed har fastsat en længere tilgængelighedsfrist  

 efter § 21, 2) en arkivenhed indeholder materiale af den karakter, der er nævnt i §  

 22, stk. 1, nr. 2-5, eller 3) en arkivenhed er afleveret til statens arkiver, inden den er 30 år  

 gammel, og den indeholder materiale af den karakter, der er nævnt i § 21.
 Stk. 3. Tilladelse efter stk. 1., kræver endvidere samtykke fra  

 Registertilsynet, hvis arkiv-enheden indeholder materiale af den karakter,  

 der er nævnt i § 22, stk. 1, nr. 2.
 Stk. 4. Kulturministeren fastsætter nærmere regler om  

 tilgængelighed og om vilkår for brugen af de oplysninger, der gives adgang  

 til.
§ 25. Den, der får adgang til arkivenheder, som ikke er  

 umiddelbart tilgængelige, må ikke uberettiget offentliggøre, videregive eller  

 udnytte fortrolige oplysninger, hvortil den pågældende i den forbindelse har  

 fået kendskab.
En oplysning er fortrolig, når den ved lov eller anden gyldig  

 bestemmelse er betegnet som sådan, eller når det i øvrigt er nødvendigt at  

 hemmeligholde den for at varetage væsentlige hensyn til offentlige eller  

 private interesser.
 § 26. Kulturministeren kan fastsætte regler om tilgængelighed  

 vedrørende offentlige arkivalier, der er afleveret til kommunale arkiver, jf.  

 § 4, stk. 1 og § 15, stk. 1.
Kapitel 6 Private arkivalier § 27. Statens arkiver kan indsamle, modtage og bevare private  

 arkivalier, som hidrører fra enkeltpersoner, foreninger, organisationer m.v.  

 Arkivalierne skal være af væsentlig forskningsmæssig eller almenkulturel  

 betydning og navnlig berøre forhold af samfundsmæssig karakter.
 Stk. 2. Erhvervsarkivet er statens erhvervshistoriske arkiv.  

 Erhvervsarkivet kan indsamle, modtage og bevare arkivalier af væsentlig  

 forskningsmæssig betydning fra erhvervslivets organisationer og virksomheder.
 § 28. Hvis et bo, der tilfalder staten ved arv, rummer arkivalier,  

 skal disse afleveres til statens arkiver.
§ 29. Private arkivalier, hvortil ingen kan godtgøre sin ret som  

 ejer, tilhører staten.
Finderen af sådanne arkivalier eller den, der får dem  

 i sin besiddelse, skal straks aflevere dem til statens arkiver.
 § 30. Ved aflevering af private arkivalier til statens arkiver  

 træffes der aftale mellem den afleverende part og det modtagende arkiv om  

 tilgængelighed.
 § 31. Den, som ejer private arkivalier af forskningsmæssig eller  

 almenkulturel betydning, skal inden de udføres af landet give Rigsarkivet  

 adgang til kopiering af arkivalierne.
Kapitel 7 Klageregler § 32. Rigsarkivarens afgørelser om tilgængelighed efter § 24 kan  

 påklages til vedkommende ressortmyndighed.
 Stk. 2. Kulturministeren kan fastsætte regler om, at de afgørelser  

 rigsarkivaren træffer efter regler udstedt i medfør af bestemmelserne i  

 kapitel 3 og 4, ikke kan indbringes for kulturminsteren.
Kapitel 8 Straffe- og ikrafttrædelsesbestemmelser § 33. Med bøde, hæfte eller fængsel indtil 6 måneder straffes  

 den, der overtræder § 25.
 Stk. 2. Med bøde straffes den, der overtræder bestemmelserne i §§  

 17, 18, 29 og 31.
 Stk. 3. I forskrifter, der udfærdiges efter loven, kan der  

 fastsættes straf af bøde for overtrædelse af bestemmelser i forskrifterne.
 Stk. 4. Er overtrædelsen begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Stk. 5. Sagerne behandles som politisager.
Retsmidlerne i  

 retsplejelovens Kapitel 73 kan anvendes i samme omfang som i  

 statsadvokatsager.
 § 34. Loven træder i kraft den 1. oktober 1992. Loven gælder også  

 for arkivalier, der er udfærdiget af en myndighed eller er kommet i en  

 myndigheds besiddelse før lovens ikrafttræden.
 Stk. 2. Kulturministeren fastsætter nærmere regler om  

 tilgængelighed til arkivalier, der er afleveret til offentlige arkiver før  

 lovens ikrafttræden.
 § 35. Følgende love ophæves:
 1) Lov nr. 42 af 30. marts 1889 om oprettelse af et rigsarkiv og om  

 lønninger for de derved ansatte embeds- og bestillingsmænd.
 2) Lov nr. 152 af 28. april 1931 om oprettelse af et landsarkiv for de  

 sønderjyske landsdele.
 3) Lov nr. 217 af 16. juni 1962 om statens overtagelse af den selvejende  

 institution Erhvervsarkivet.
 § 36. I lov om offentlige myndigheders registre, jf.  

 lovbekendtgørelse nr. 654 af 20. september 1991, affattes § 9, stk. 4  

 således:
»Stk. 4. Registertilsynet kan tillade, at registre, der føres  

 for kommunale myndigheder, overføres til opbevaring i Rigsarkivet på nærmere  

 angivne vilkår.
Registre, der føres for statslige myndigheder, overføres til  

 opbevaring i statens arkiver efter reglerne i lov om offentlige arkiver  

 m.v.« § 37. I lov om kommunernes styrelse, jf. lovbekendtgørelse nr. 483  

 af 21. juni 1991, ophæves § 62.
 § 38. I lov om Københavns Kommunes styrelse, jf. lovbekendtgørelse  

 nr. 484 af 21. juni 1991, ophæves § 52.
 § 39. Følgende bekendtgørelser forbliver i kraft, indtil de  

 ophæves eller afløses af forskrifter udstedt i medfør af denne lov:
 1) Bekendtgørelse nr. 201 af 29. april 1981 om kassation i kommunernes  

 arkiver som ændret ved bekendtgørelse nr. 42 af 18. februar 1985.
 2) Bekendtgørelse nr. 152 af 18. april 1985 om kassation af Københavns  

 Kommunes arkivalier.
 3) Bekendtgørelse nr. 65 af 31. januar 1990 om kassation i amtskommunernes  

 arkiver.
§ 40. Loven gælder ikke for Færøerne og Grønland.
Loven kan med de  

 afvigelser, som de særlige færøske og grønlandske forhold tilsiger, ved kgl.  

 anordning sættes i kraft for sager, der er eller har været under behandling  

 af rigsmyndighederne.
Bemærkninger til lovforslaget Almindelige bemærkninger Ved lovforslaget søges for første gang de væsentlige dele af de  

 offentlige arkivers virksomhed reguleret i sammenhæng.
 Under hensyn til de samfundsmæssige interesser, der knytter sig til de  

 offentlige arkivers virksomhed, finder regeringen det rigtigt, at  

 principperne for de offentlige arkivers forhold gøres til genstand for  

 lovgivning.
 Denne lovgivning må udformes under hensyn til de love, der er gældende på  

 områder af betydning for de offentlige arkivers forhold, og der tænkes herved  

 navnlig på lov om offentlighed i forvaltningen og lov om offentlige  

 myndigheders registre.
 Det er primært hensigten med lovforslaget at fastsætte de overordnede  

 retningslinjer på området og dermed skabe en hensigtsmæssig ramme for den  

 mere detaljerede regulering af de offentlige arkivers forhold, som må finde  

 sted i lys af de krav, som udviklingen vil stille.
Formålet med lovforslaget er at understrege de offentlige arkivers rolle  

 ved udformningen og gennemførelsen af en overordnet bevarings-og  

 kassationspolitik vedrørende offentlige arkivalier.
Forslaget skal endvidere  

 understrege myndighedernes ansvar for behandlingen af deres arkivalier som  

 led i en sådan politik.
Formålet er endelig at skabe størst mulig åbenhed med  

 hensyn til adgangen til de offentlige arkivers samlinger for offentligheden,  

 herunder forskningen.
Gældende lovgivning m.v. på arkivområdet Det gældende lovgrundlag er lov om oprettelse af et rigsarkiv, herunder  

 indbefattet landsarkiverne, (lov nr. 42 af 30. marts 1889), lov om oprettelse  

 af et landsarkiv for de sønderjyske landsdele (lov nr. 152 af 28. april 1931)  

 og lov om statens overtagelse af Erhvervsarkivet (lov nr. 217 af 16. juni  

 1962). Denne lovgivning fastsætter kun regler om arkivernes institutionelle  

 opbygning.
 Regler om aflevering, bevaring og kassation af arkivalier samt om  

 arkivernes funktion i øvrigt findes i Kulturministeriets bekendtgørelse om  

 statsinstitutionernes arkiver og deres forhold til Rigsarkivet og  

 landsarkiverne (bekendtgørelse nr. 91 af 20. februar 1976, bilag 1).  

 Spørgsmålet om tilgængelighed er nærmere behandlet i cirkulærer, som er  

 udstedt af rigsarkivaren, samt i aftaler med berørte myndigheder.
De ovennævnte bestemmelser vedrører kun det statslige område.
For så vidt  

 angår det kommunale område bemærkes, at arkivansvaret efter lov om  

 kommunernes styrelse hører under kommunerne (lovbekendtgørelse nr. 483 af 21.  

 juni 1991 om kommunernes styrelse samt lovbekendtgørelse nr. 484 af 21. juni  

 1991 om Københavns kommunes styrelse). Nærmere bestemmelser om kassation m.v.  

 er udstedt af Indenrigsministeriet efter forslag fra Rigsarkivet  

 (Indenrigsministeriets bekendtgørelser nr. 201 af 29. april 1981 som ændret  

 ved bekendtgørelse nr. 42 af 18. februar 1985, nr. 152 af 18. april 1985 samt  

 nr. 65 af 31. januar 1990).
 Særlige bestemmelser om behandling af visse edb-arkivalier findes i lov om  

 offentlige myndigheders registre (lovbekendtgørelse nr. 654 af 20. september  

 1991).
Baggrund for forslaget Bevaring, behandling og tilgængeliggørelse af den del af det danske  

 samfunds kulturarv, der består i arkivalier, er hidtil ikke behandlet samlet  

 i lovform.
Inden for de seneste årtier er der i en række lande følt behov for en  

 sådan samlet lovmæssig regulering.
Behovet er begrundet dels i de meget store  

 arkivmasser, der skabes i det moderne informationssamfund, dels i det  

 forhold, at det moderne samfunds indsamling og behandling af informationer  

 bliver stadig mere kompliceret.
 Blandt de lande, der har etableret lovgivning på arkivområdet, kan nævnes  

 USA 1984, Frankrig 1979, Finland 1981, Canada 1987 og Sverige i 1991.  

 Lovgivning er endvidere gennemført i visse tyske delstater, ligesom der i  

 Norge forberedes lovgivning på arkivområdet.
 De spørgsmål, som de pågældende landes arkivlovgivning tager stilling til,  

 afhænger naturligvis af forholdene i de enkelte lande, herunder den  

 lovgivning, der findes på beslægtede områder.
Et grundlæggende element i en lovgivning på området er imidlertid en  

 fastlæggelse af de offentlige myndigheders ansvar med hensyn til bevaring af  

 dokumentationsmateriale af væsentlig betydning for borgernes retssikkerhed,  

 det offentliges dokumentationsbehov samt for forståelsen af landets historie.  

 En side af samme sag er fastlæggelsen af ansvaret for, at der ikke bevares  

 mere end nødvendigt, dvs. at det materiale, som det ikke er nødvendigt at  

 bevare af de ovennævnte grunde, kasseres på betryggende måde.
Det må anses  

 for ønskeligt på dette område at understrege statens arkivers rolle som  

 tilsynsmyndighed over for den offentlige forvaltning med hensyn til bevaring  

 og kassation af arkivalier.
Som baggrund for en samlet lovgivning på arkivområdet i Danmark er der  

 peget på behovet for en mere præcis udformning af retsgrundlaget for og  

 omfanget af de statslige arkivers myndighedsudøvelse.
En sådan præcisering  

 skal navnlig have til formål at fastlægge statens arkivers opgaver og  

 kompetence i forhold til den offentlige forvaltnings arkivalier og andre  

 arkivalier af offentlig interesse, bl. a. under hensyn til de træk i  

 samfundsudviklingen, som stiller nye krav til arkiverne.
Samfundsudviklingen har medført, at en stadig større del af traditionelt  

 offentlige opgaver overføres til institutioner uden for den egentlige  

 offentlige forvaltning.
Til dette kommer, at en lang række nye opgaver af  

 offentlig karakter henlægges til institutioner, der er organiseret på  

 privatretligt grundlag.
En arkivlov vil derfor ligeledes skulle sikre, at  

 disse vigtige sider af samfundslivet vil kunne dokumenteres.
Lovgivningen skal gælde for alle offentlige arkivalier, herunder  

 arkivalier, der hidrører fra særlige forvaltningsenheder samt den kommunale  

 forvaltning.
Lovforslaget indeholder i denne forbindelse bestemmelser om  

 oprettelse af kommunale institutioner til varetagelse af arkivopgaver.
Lovudkastets bestemmelser om disse forhold er i et vist omfang en  

 stadfæstelse af gældende ordninger og praksis.
Men en lovgivning på området  

 må antages at skabe et mere hensigtsmæssigt grundlag bl. a. for udformningen  

 af en overordnet bevarings- og kassationspolitik for den offentlige  

 forvaltning og for den praktiske gennemførelse af en sådan politik, således  

 at de ressourcer, der anvendes til bevaring af offentlige arkivalier,  

 udnyttes så effektivt og hensigtsmæssigt som muligt.
 Den debat, der med mellemrum opstår om offentlighedens og den historiske  

 forsknings adgang til arkivalier - hvad enten disse befinder sig hos  

 myndighederne eller er afleveret til arkiverne - har også rettet  

 opmærksomheden mod behovet for en afklaring og forenkling af de bestemmelser,  

 der regulerer spørgsmålet om betingelserne for arkivtilgængelighed og  

 kompetenceforholdene i denne forbindelse.
Det må således anses for ønskeligt i en ny lovgivning at samle og forenkle  

 de overordnede regler på området for herigennem at sikre større  

 gennemsigtighed over for borgerne.
Lovforslaget har til formål at skabe den  

 størst mulige åbenhed med hensyn til arkivadgang.
Den almindelige  

 tilgængelighedsfrist nedsættes fra 50 år til 30 år.
Det præciseres, hvilke  

 arkivalier, der er tilgængelige efter den normale 30-års frist, og hvilke  

 arkivalier, der på grund af væsentlige beskyttelseshensyn må undtages fra  

 denne frist.
Der må ligeledes være klare regler for, hvornår der kan  

 dispenseres fra 30-års fristen og de særlige, længere frister, og hvem, der  

 har kompetencen til at dispensere, når offentlighed og forskere søger om  

 tilladelse til at benytte ikke tilgængeligt materiale.
Endvidere indeholder  

 forslaget bestemmelser, der sigter til at regulere adgangen til kommunale  

 arkivalier, der opbevares i kommunale arkivinstitutioner.
Den foreslåede lovgivning tager sit udgangspunkt i ønskeligheden af en  

 regulering af myndighedernes og de offentlige arkivers behandling af  

 offentlige arkivalier.
Det er imidlertid anset for hensigtsmæssigt også at  

 medtage en omtale af den funktion, som statens arkiver har med hensyn til  

 bevaring m.v. af private arkivalier af væsentlig historisk betydning.
Den foreslåede lovgivning tager udelukkende sigte på at regulere de  

 offentlige arkiver, dvs. statens arkivinstitutioner samt de institutioner,  

 som kommuner etablerer med det formål at bevare kommunale arkivalier.
Uden  

 for det statslige område er der oprettet godt 400 lokalhistoriske arkiver.  

 Disse omfattes ikke af lovforslaget, jf. bemærkninger nedenfor om lovens  

 område.
En række større, kommunalt drevne lokalhistoriske arkiver har  

 imidlertid udviklet sig til egentlige arkivinstitutioner, der modtager og  

 opbevarer kommunale arkivalier.
Disse institutioner vil således, når det  

 gælder arkivalier af kommunal oprindelse, være omfattet af loven.
 Lovforslaget fastsætter, at statens arkiver skal samarbejde med de  

 lokalhistoriske arkiver og andre kulturelle eller videnskabelige  

 institutioner i arkivmæssig henseende, men man har ikke fundet det nødvendigt  

 eller hensigtsmæssigt med en egentlig lovregulering af den indsamling af  

 private arkivalier, der finder sted uden for de statslige arkivinstitutioner.
 Blandt andet efter ønske fra brede forskerkredse er der i forslaget  

 optaget særlige bestemmelser om arkivering af edb-registre omfattet af lov om  

 offentlige myndigheders registre.
Afgørelse om bevaring (arkivering) af registre med personhenførbare data  

 træffes i følge denne lov (§ 9, stk. 4) af justitsministeren efter  

 indstilling fra Registertilsynet.
Efter hidtidig praksis har Registertilsynet  

 i alle sager, hvor der har foreligget ansøgning om bevaring, indhentet  

 udtalelse fra Rigsarkivet.
Efter lovforslaget, der indebærer en ændring af § 9, stk. 4, i  

 registerloven, skal statslige myndigheders journalregistre afleveres til  

 Rigsarkivet, når de ikke længere skal anvendes til administrative formål.  

 Andre registre afleveres til Rigsarkivet, hvis det er nødvendigt for at  

 tilgodese væsentlige forskningsmæssige interesser.
Afgørelse herom træffes af  

 Registertilsynet efter indhentet udtalelse fra Rigsarkivet.
 Det bemærkes, at Rigsarkivet i medfør af den nugældende regulering på  

 arkivområdet har fastsat bestemmelser om de tekniske krav, der skal opfyldes  

 med hensyn til edb-medier (bånd m.v.), som afleveres til statens arkiver.
 Der henvises i øvrigt til Registertilsynets høringsudtalelse om  

 lovforslaget, der er optrykt som bilag 2.
Høring Den 9. november 1990 blev et udkast til lov om offentlige arkiver m.v.  

 samt udkast til udfyldende regler om aflevering og tilgængelighed sendt til  

 høring hos en bred kreds af berørte institutioner og organisationer.  

 Høringslisten er optrykt som bilag 3.
De hovedsynspunkter, der er fremkommet under høringsrunden, vil blive  

 kommenteret nærmere i bemærkningerne til de enkelte bestemmelser.
Der skal  

 dog her fremsættes kommentarer til de hovedsynspunkter, som er fremkommet med  

 hensyn til spørgsmålet om det område, som en arkivlovgivning bør dække.
Lovens område Som ovenfor nævnt er en lovgivning på arkivområdet navnlig begrundet i et  

 ønske om et mere præcist retsgrundlag for så vidt angår de institutioner, der  

 har som hovedopgave at varetage behandlingen af de offentlige myndigheders  

 arkivalier.
 Der er under høringsrunden fra flere sider fremsat ønske om en lovgivning,  

 der regulerer behandlingen af samfundets samlede arkivmasse, d.v.s. både  

 offentlige og private arkivalier, og som derfor skulle omfatte ikke blot de  

 egentlige arkivinstitutioner, men også andre institutioner mv. med opgaver på  

 arkivområdet.
 For så vidt angår det arkivområde, der har særlig betydning for  

 lokalarkiverne, har hovedsynspunktet været, at en lov bør sikre, at arkivalsk  

 materiale, der belyser det danske folks historie i bred forstand, systematisk  

 indsamles, bevares og tilgængeliggøres.
 Ministeriet og det statslige arkivvæsen er opmærksom på det værdifulde  

 arbejde, som foregår i lokalområderne med hensyn til indsamling af arkivalier  

 m.v.
 Når ministeriet imidlertid må være afvisende over for en lovregulering på  

 området, skyldes det primært, at der er tale om aktiviteter, hvor den lokale  

 styring og finansiering bør være afgørende.
 Det er på den anden side klart, at der er en række spørgsmål af fælles  

 interesse, som kan danne grundlag for koordineringsdrøftelser mellem de  

 statslige arkiver og den lokale arkivverden.
 For så vidt angår privatarkivindsamlingen på andre statslige institutioner  

 som f.eks. biblioteker og museer skal bemærkes, at lovforslaget er baseret på  

 den opfattelse, at der ikke er behov for en lovgivning, der særligt regulerer  

 disse institutioners virke på arkivområdet.
 Såfremt der skulle vise sig behov for en regulering af forholdet mellem de  

 statslige institutioner med opgaver vedrørende private arkivalier, finder  

 ministeriet, at sådanne bestemmelser vil kunne fastsættes administrativt.
 Der henvises i denne forbindelse til bemærkningerne til § 5.
 Når der i lovforslaget er medtaget et kapitel om private arkivalier,  

 skyldes det, at det dels er naturligt at nævne dette arbejdsområde i en  

 lovgivning for de statslige arkivinstitutioner, som nærmere er defineret i  

 loven, dels at det er ønskeligt at regulere visse forhold vedrørende private  

 arkivalier, som har relation til staten.
 Det er fra nogle høringsinstanser anført, at en arkivlov også bør omfatte  

 audiovisuelt materiale, jf. at Statsbiblioteket i Århus igennem nogle år har  

 foretaget indsamling og bevaring af materiale på dette område.
 Det bemærkes, at den gældende bekendtgørelse fra 1976 om  

 statsinstitutioners arkiver og deres forhold til Rigsarkivet og  

 landsarkiverne ikke omfatter Danmarks Radio.
 Det foreliggende lovforslag forudsætter, at de administrative arkivalier  

 fra Danmarks Radio og TV 2 er omfattet af lovens bestemmelser om offentlige  

 arkivalier, idet de pågældende institutioner som særlige forvaltningsenheder  

 anses for omfattet af lovudkastets § 7. Det bemærkes i denne forbindelse, at  

 DR og TV 2 i arkivmæssig henseende som udgangspunkt vil være omfattet af  

 samme bestemmelser, som gælder for det statslige område.
 Ved afgrænsningen af området for en arkivlovgivning finder ministeriet det  

 under hensyn til lovens almindelige sigte ikke nødvendigt eller  

 hensigtsmæssigt at inddrage det særlige materiale, som udgøres af radio- og  

 tv-udsendelser, og dermed heller ikke den institution - Statsbiblioteket i  

 Århus - som varetager en indsamlings- og bevaringsopgave på dette område.
Forholdet til ophavsretslovgivningen Tilgængelighed af arkivalier rejser spørgsmål om forholdet til  

 ophavsretslovgivningen.
En del materiale, der hidrører fra  

 forvaltningsmyndigheder eller fra private arkiver, vil kunne betragtes som  

 litterære eller kunstneriske værker, som beskyttes efter ophavsretsloven.  

 Hovedreglen i denne lov er, at værket ikke må gøres tilgængeligt for  

 almenheden uden samtykke fra ophavsmanden.
Den ophavsretlige beskyttelse  

 varer normalt indtil 50 år efter ophavsmandens død, jf. ophavsretslovens §  

 43. Det er Kulturministeriets hensigt at tage spørgsmålet op i forbindelse  

 med den generelle revision af ophavsretsloven, som forventes forelagt for  

 Folketinget i efteråret 1992.
Definitioner Der henvises til bilag 4.
Økonomiske konsekvenser Lovforslaget forudsættes ikke at have økonomiske konsekvenser hverken for  

 staten eller kommunerne.
Bemærkninger til lovforslagets enkelte bestemmelser Kapitel 1 Offentlige arkiver Til § 1 Ved statens arkiver forstås i denne lov Rigsarkivet samt landsarkiver,  

 hvis virksomhed dækker bestemte dele af landet, (Landsarkivet for Sjælland,  

 Lolland-Falster og Bornholm, Landsarkivet for Fyn, Landsarkivet for  

 Nørrejylland samt Landsarkivet for de Sønderjyske Landsdele). Endvidere  

 indgår Erhvervsarkivet som statens erhvervshistoriske arkiv som en del af det  

 statslige arkivsystem.
Statens arkiver udgør en organisatorisk helhed under rigsarkivarens  

 ledelse.
Den daglige ledelse af landsarkiverne og Erhvervsarkivet varetages  

 af de pågældende institutionschefer.
Ved lov nr. 217 af 28. april 1962 overtog staten den selvejende  

 institution Erhvervsarkivet i Århus.
Erhvervsarkivet ledes nu af en  

 bestyrelse bestående af rigsarkivaren samt repræsentanter for erhvervslivet  

 og universiteterne.
Da det må anses for hensigtsmæssigt, at de statslige  

 arkivinstitutioner har ensartede ledelsesforhold, indebærer lovforslaget, at  

 den hidtidige, særlige styrelsesordning for Erhvervsarkivet bortfalder.  

 Forslaget indebærer ikke nedlæggelse af Erhvervsarkivets Forskningsfond.
Der  

 henvises i øvrigt til bemærkningerne til § 27, stk. 2.
Til § 2 Bestemmelsen opregner hovedformålene for de statslige arkivers  

 virksomhed, d.v.s. gennemførelse af den nationale bevaringspolitik, herunder  

 varetagelse af kassationshensynet, tilgængeliggørelse af arkiverne for  

 myndighederne og offentligheden samt gennemførelse af forskning.
Til stk. 1, nr. 1 Arkivernes formål er at sikre bevaring af dækkende dokumentation for  

 beskrivelse og analyse af det danske samfund og dets udvikling i flest mulig  

 aspekter.
Den primære genstand for denne målsætning er den statslige forvaltnings  

 arkivalier.
Dette har delvis historiske årsager, men skyldes navnlig  

 statsforvaltningens centrale placering i samfundslivet.
Imidlertid er det  

 statslige område ikke tilstrækkeligt til at formidle et fuldstændigt billede  

 af det danske samfunds tilstand og udvikling gennem tiderne.
Det indgår  

 derfor også som led i arkivernes målsætning at bidrage til at sikre  

 bevaringen af primær- og amtskommunale arkivalier og af private arkivalier af  

 historisk værdi.
På de private arkivers område opfylder statens arkiver deres målsætning  

 ved en systematisk indsamling af arkiver fra fremtrædende personer og  

 virksomheder i det danske samfund.
En særlig, statslig arkivinstitution,  

 Erhvervsarkivet, har som sin vigtigste funktion at indsamle arkiver fra  

 erhvervsvirksomheder og erhvervslivets organisationer.
Rigsarkivet og  

 landsarkiverne indsamler arkiver fra foreninger og fra privatpersoner,  

 navnlig sådanne, som har spillet en fremtrædende rolle i det  

 politisk-administrative liv.
For så vidt angår forholdet til kommunale  

 arkivalier henvises til bemærkningerne nedenfor til § 4 og § 15.
Til stk. 1, nr. 2 Det er et led i arkivernes målsætning at sikre, at kassation af  

 ikke-bevaringsværdigt materiale kan gennemføres.
Allerede af ressourcemæssige grunde er det klart, at kun en mindre del af  

 de offentlige myndigheders arkivalier kan bevares.
Nøjagtige opgørelser over  

 den årlige tilvækst af arkivalier i den offentlige sektor findes ikke, men  

 det kan beregnes, at tilvæksten ligger på omkring 10.000 hyldemeter årligt  

 pr. mio. indbyggere.
Kassation foretages således af økonomiske hensyn, ikke af  

 forskningsmæssige.
Der skal kasseres indtil grænsen for, hvad der er  

 forsvarligt under hensyn til de formål, der søges opnået ved bevaring af  

 arkivalier, og under anvendelse af metoder, der omkostningsmæssigt står i  

 rimeligt forhold til den opnåede pladsgevinst.
Kassationsprocessen er med  

 andre ord en imødekommelse af samfundets berettigede krav om økonomisering  

 med de ressourcer, der skal anvendes i forbindelse med bevaringen.
Arkiverne  

 har således en forpligtelse til stadig at udvikle og forbedre  

 kassationsprocessen i samarbejde med de arkivskabende myndigheder.
Arkiverne arbejder her ud fra en klar, økonomisk prioritering, hvis mål er - bevaring af flest mulig oplysninger med færrest mulig omkostninger i  

 form af lokaleforbrug, arkivmæssig efterbehandling og tidsforbrug for  

 benytterne; - størst mulig fysisk holdbarhed af de arkivalier, som skal bevares.
Målsætningen er i øjeblikket at sikre kassation af 70-80% af den samlede  

 arkivtilvækst i den offentlige forvaltning.
Dette søges bl.a. opnået ved en  

 forhåndsplanlægning af arkivdannelsen, således at ikke-bevaringsværdige  

 arkivalier let kan udskilles uden detaljeret gennemgang af de enkelte sager.  

 Samtidig tjener planlægning af arkivdannelsen også som hjælp til orientering  

 i arkivalierne, mens de er i administrativt brug.
Herved opnås ikke blot en  

 effektivisering af det administrative arbejde, men også en øget retssikkerhed  

 for borgerne i tilknytning til reglerne i forvaltnings- og  

 offentlighedslovene.
Bevaring af flest mulig oplysninger med færrest mulig omkostninger  

 forudsætter et tæt samarbejde med de arkivskabende myndigheder.
De betydelige  

 datamængder, som opbygges i det moderne informationssamfund, må bringes på  

 anvendelig og overskuelig form ved hensigtsmæssig tilrettelæggelse af papir-  

 og informationsgangen i myndighederne og ved systematisk kassation af  

 ikke-bevaringsværdigt materiale, f.eks. overflødige kopier, ensartede sager  

 uden væsentlig interesse i kraft af det individuelle tilfælde, materiale af  

 rutinemæssig eller orienterende karakter, etc.
Til stk. 1, nr. 3 Arkivernes målsætning er rettet mod dels en betjening af myndighederne  

 m.h.t. oplysninger i afleverede arkivalier, dels en betjening af  

 offentligheden, herunder navnlig forskningen.
Denne forskning er ikke kun  

 knyttet til faget historie i snævrere forstand, men også til talrige andre  

 discipliner, som arbejder på grundlag af historiske data; som eksempler kan  

 nævnes lægevidenskab, geografi, miljøforskning, demografi, økonomi,  

 politologi og sociologi.
En meget betydelig del af arkivbenyttelsen falder  

 endvidere uden for det videnskabelige forskningsbegreb, idet den er knyttet  

 til f.eks. journalistisk arbejde eller opfyldelsen af individuelle borgeres  

 behov bl.a. for egen udforskning af deres personlige afstamning eller af  

 deres hjemstavns historie.
Benyttelsen af arkivernes samlinger er et højt prioriteret led i  

 arkivernes aktuelle målsætning.
Et så bredt udsnit af befolkningen som muligt  

 bør kunne benytte arkiverne og gøre sig bekendt med resultaterne af andres  

 arkivbenyttelse.
Dette mål fremmes af arkiverne ved - at betjene læsesale, hvor publikum kan benytte arkivalierne, - at udarbejde og publicere oversigter og hjælpemidler til arkivernes  

 benyttelse (registraturer mv.), og - at åbne mulighed for benyttelse af arkivalierne uden for arkivernes egne  

 læsesale, enten ved udlån til benyttelse på godkendte institutioner eller ved  

 salg eller udlån af mikrofilm m.v.
 Udarbejdelsen af nye hjælpemidler - registraturer m.v.- og en bevidst  

 udlåns- og kopispredningspolitik er en forudsætning for, at arkiverne også i  

 fremtiden kan betjene den store kreds af stadig mere alsidigt historisk  

 interesserede, som benytter arkivalier.
Det bør nævnes i denne forbindelse, at arkiverne også har en vigtig  

 kulturel funktion over for andre lande.
Som følge af den danske stats  

 politiske historie rummer arkiverne centrale kilder for den historiske  

 forskning vedrørende lande og områder, som nu har en særlig statsretlig  

 stilling inden for det danske monarki (Færøerne og Grønland), er selvstændige  

 (Island og Norge) eller bestanddele af fremmede stater (Ghana, Indien,  

 Estland og Letland, Storbritannien, Sverige, Tyskland og U.S.A.).
De problemer med hensyn til arkivbenyttelsen, som udspringer af dette  

 forhold, søges løst ved bilateralt samarbejde med de respektive nationale  

 arkivmyndigheder, primært baseret på udveksling af kopier.
Herved søger  

 arkiverne at sikre en tilsvarende forbedring af danske historikeres  

 muligheder for at benytte materiale til belysning af dansk historie i  

 fremmede arkiver.
Derudover skal det nævnes, at arkivernes samlinger på det  

 nævnte område også udnyttes af udenlandske forskere, der besøger arkivernes  

 læsesale.
Til stk. 1, nr. 4 Det er en nødvendig forudsætning for opfyldelsen af arkivernes målsætning,  

 at de råder over et bredt kendskab til den historisk orienterede forsknings  

 problemstillinger og metoder, både nationalt og internationalt.
Såvel  

 kassation som registrering og vejledning kan således kun udføres forsvarligt  

 på grundlag af et ajourført kendskab til forskningens metoder og  

 problemstillinger.
 For at sikre, at arkivernes forskningsindsats til stadighed kan leve op  

 til de kvalitetskrav, der må stilles til et nationalt forskningsmiljø på  

 internationalt niveau, har arkiverne status som sektorforskningsinstitution.
Det indgår samtidig i arkivernes målsætning at udbrede kendskabet til  

 forskningens resultater.
Dette skyldes primært arkivernes placering som  

 national institution med den opgave at bevare og formidle kulturarven.
Hertil  

 kommer det praktiske forhold, at arkivmedarbejdernes forskning ofte yder  

 væsentlige bidrag til forståelsen og anvendeligheden af arkivernes samlinger.
Til § 3 Det er en af arkivernes hovedopgaver at bistå de arkivskabende  

 myndigheder i arkivmæssig henseende.
En væsentlig del af arkivernes  

 arbejdskraft er derfor sat ind på myndighedsservice i form af vejledning og  

 rådgivning, bistand ved udarbejdelsen af journal- og arkivplaner, m.v.  

 Arkiverne søger endvidere gennem rådgivning, navnlig i form af samarbejde med  

 Direktoratet for Statens Indkøb, at sikre, at bevaringsværdige arkivalier  

 udfærdiges med materialer (papir, skriftmidler etc.), som er tilstrækkelig  

 bestandige til at overflødiggøre aktiv, konserveringsmæssig indsats i den  

 nærmere fremtid.
Et særligt problem i denne retning udgør de flygtige  

 elektroniske datalagringsmidler, som endnu kræver jævnlig kontrol, kopiering  

 og hyppigt også konvertering til nye tekniske formater for at forblive  

 anvendelige.
I de senere år er denne indsats blevet suppleret med egentlig undervisning  

 af administrationens medarbejdere i form af journal- og arkivkurser.
Denne  

 side af arkivernes myndighedsservice vil formentlig skulle udbygges i de  

 kommende år for at holde trit med det konstant voksende servicebehov hos  

 myndighederne.
 I det omfang, myndighederne ikke selv kan afse arbejdskraft til at  

 forberede arkivalier til aflevering herunder gennemføre kassationer, tilbyder  

 arkiverne at udføre opgaverne som indtægtsdækket virksomhed.
Til § 4 Lovforslagets bestemmelser med hensyn til kommunale arkivinstitutioner  

 tilsigter ingen ændring med hensyn til kommunernes kompetence.
Bestemmelserne  

 er et udtryk for ønsket om en større opmærksomhed i forhold til de af  

 kommunerne skabte arkivalier ud fra såvel historiske som ressourcemæssige  

 synsvinkler.
Hvor en kommune har oprettet en egentlig arkivinstitution, der modtager  

 kommunens arkivalier, f.eks. et stadsarkiv, har denne ansvaret for bevaring  

 af kommunens arkivalier.
En sådan institution vil være et offentligt arkiv i  

 lovens forstand.
Lovforslaget medfører ingen pligt for kommunerne til at  

 oprette kommunale arkivinstitutioner.
De senere årtiers udvikling på det  

 kommunale område, med bl.a. en øget decentralisering, gør det imidlertid  

 naturligt at påpege muligheden af, at større kommuner eller flere kommuner i  

 et samarbejde opretter arkiver.
De kommunale arkiver vil således kunne indgå  

 i det samlede offentlige arkivsystem og i et samarbejde med statens arkiver  

 medvirke til gennemførelsen af overordnede målsætninger på arkivområdet.
Det bemærkes, at der allerede i en række kommuner er oprettet kommunale  

 arkiver med stadsarkivfunktioner.
Siden middelalderen har København varetaget  

 egne arkivfunktioner, og i de senere år er der oprettet stadsarkiver i bl.a.  

 Ballerup, Esbjerg, Farum, Gentofte, Herlev, Kolding, Næstved, Odense og  

 Søllerød kommuner.
Der er ikke oprettet amtskommunale eller fælleskommunale  

 arkivinstitutioner.
Det skal bemærkes, at hvis to eller flere kommuners  

 oprettelse af en fælles arkivinstitution sker i form af et kommunalt  

 fællesskab, kræver dette den kommunale tilsynsmyndigheds godkendelse i  

 henhold til § 60 i den kommunale styrelseslov.
Til stk. 2 De kommunale arkiver udgør en integreret del af det offentlige  

 arkivsystem.
Statens arkiver skal samarbejde med de kommunale arkiver, bl.a.  

 vedrørende udformning og gennemførelse af overordnede målsætninger på  

 arkivområdet.
 Den stærkt forøgede arkivtilvækst, der også sker i kommunerne, bl.a. i  

 forbindelse med decentralisering m.v., medfører behov for en nærmere  

 vurdering af, hvorledes der kan etableres en arkivstruktur, der kan tilgodese  

 de voksende opgaver, som såvel de arkivskabende som de arkivopbevarende  

 offentlige institutioner - statslige som kommunale - vil stå overfor i  

 fremtiden.
 Lovforslaget lægger således op til en koordineret offentlig arkivpolitik  

 med hensyn til bevaring, kassation og tilgængeliggørelse af offentlige  

 arkivalier, det være sig statslige eller kommunale.
Til § 5 Bestemmelsen pålægger statens arkiver at samarbejde med andre kulturelle  

 og videnskabelige institutioner i arkivmæssig henseende.
Med bestemmelsen  

 tilsigtes et tættere og mere koordineret samarbejde mellem statens arkiver og  

 statslige, kommunale samt selvejende institutioner m.v. med arkivmæssige  

 opgaver vedrørende private arkivalier.
Statens arkiver samarbejder med en række andre institutioner, hvis  

 virkefelt omfatter opgaver af arkivmæssig karakter.
Inden for det statslige  

 område skal særligt fremhæves Det Kongelige Bibliotek, der indsamler,  

 modtager og bevarer arkivalier fra private institutioner og personer,  

 fortrinsvis inden for litteratur, videnskab og kunst.
Endvidere kan nævnes  

 Folketingets Arkiv og Bibliotek, Statsbiblioteket i Århus, Dansk  

 Folkemindesamling, Nationalmuseet og Kunstakademiet.
Uden for det statslige  

 område kan nævnes Arbejderbevægelsens Arkiv og Bibliotek, Det Danske  

 Udvandrerarkiv, Selskabet for Udgivelse af Kilder til Dansk Historie.
Udover de her nævnte institutioner er der en lang række andre  

 institutioner, der beskæftiger sig med indsamling og bevaring af historisk  

 kildemateriale - hovedsagelig private arkivalier, fotos m.v.
Her tænkes der  

 specielt på de lokalhistoriske arkiver, hvis samlinger på det lokalhistoriske  

 område udgør et værdifuldt supplement til de offentlige, statslige og  

 kommunale arkivers samlinger.
Der findes ca. 400 større og mindre  

 lokalhistoriske arkiver, hvis arbejdsområde dog ofte går ud over det  

 egentligt arkivmæssige.
I høringssvarene har en række historiske foreninger og specielt  

 Sammenslutningen af LokalArkiver påpeget, at en arkivlov bør sikre, at  

 arkivalsk materiale, der belyser det danske folks historie i bred forstand,  

 systematisk indsamles, bevares og tilgængeliggøres.
Der er endvidere ønske  

 om, at der etableres et formelt samarbejdsorgan - baseret på et konkret  

 formuleret regelsæt - mellem statens arkiver og andre statslige, kommunale  

 eller private institutioner på arkivområdet.
Dette samarbejdsorgan skulle  

 have bestemte opgaver, såsom:
1) etablering og drift af en national arkivdatabase, 2) koordinering af arkivernes saglige og geografiske dækningsområde, 3) bevaringsplanlægning på arkivområdet og 4) kopispredning mellem arkiverne.
 Der henvises i denne forbindelse til bemærkningerne ovenfor om lovens  

 område.
Spørgsmålet om oprettelse af et særligt samarbejdsorgan, der f.eks. skulle  

 have til opgave at forestå bl.a. drift af en samlet arkivdatabase og  

 kopispredning, har været nøje overvejet.
Det er ministeriets opfattelse, at  

 det allerede af ressourcemæssige grunde må findes uhensigtsmæssigt at oprette  

 et egentligt forvaltningsorgan på området, ligesom det må antages, at et  

 samarbejde vil kunne etableres inden for de eksisterende institutionelle  

 rammer, jf. nedenfor.
Til stk. 2 Det må anses for hensigtsmæssigt, at der finder et samarbejde sted mellem  

 de statslige arkiver og statslige, kommunale eller selvejende institutioner,  

 der arbejder med private arkivalier.
Et sådant samarbejde vil indebære  

 arkivfaglig rådgivning fra de statslige arkivers side, koordinering af  

 aktiviteter på privatarkivområdet og almindelig erfaringsudveksling.
Med  

 bestemmelsen i § 5, stk. 2, tilsigtes tilvejebragt et grundlag for etablering  

 af et forum for dette samarbejde.
Til § 6 Ved kongelig resolution af 31. august 1984 blev sager vedrørende  

 rigsvåbenet og de sager, der tidligere har været varetaget af statens  

 heraldiske konsulent, overført fra Indenrigsministeriet til  

 Kulturministeriet, der fra 1. januar 1985 henlagde sagerne under Rigsarkivet.
Da det må anses for ønskeligt, at anvendelse af statskendetegnene -  

 rigsvåbenet eller dele af dette, f.eks. kronen - sker i overensstemmelse med  

 de heraldiske principper, foreslås, at Rigsarkivets kompetence til at  

 behandle sådanne sager lovfæstes.
Sager vedrørende anvendelse af  

 statskendetegnene f.eks. i et logo skal således forelægges Rigsarkivet til  

 udtalelse.
Såfremt Rigsarkivet finder en påtænkt anvendelse i strid med de  

 heraldiske principper, indberettes sagen til Kulturministeriet.
Om kronen bemærkes særligt, at den er en uadskillelig del af det kgl.  

 våben, og at et skjold med statsvåbenet kun for Folketingets vedkommende kan  

 anvendes uden krone.
Brugen af kronen har både en retlig og en æstetisk side.  

 Udformningen af kronen blev således første gang fastsat i Christian Vs  

 kronereglement af 25. april 1693. Gengivelser af kronen må for at kunne  

 opfattes som den danske kongekrone afspejle de væsentlige træk ved Christian  

 Vs krone.
Afgørelsen af, om en gengiven version er korrekt, hviler på en  

 heraldisk bedømmelse.
Til stk. 2 I henhold til lovforslagets § 6, stk. 2, vil det i overensstemmelse med  

 den hidtidige praksis være Rigsarkivets opgave at afgive erklæring vedrørende  

 udformningen af offentlige våbener, segl, emblemer samt flag, ligesom det  

 påhviler Rigsarkivet at føre tilsyn med, at sådanne mærker, hvor de anvendes  

 af det offentlige eller med særlig hjemmel af private, er udført efter  

 gældende bestemmelser og i overensstemmelse med de heraldiske regler.  

 Bestemmelsen medfører ingen ændring af Justitsministeriets kompetence på  

 området.
Kapitel 2 Offentlige arkivalier Til § 7 De offentlige arkivers hovedopgave er varetagelsen af en række funktioner  

 m.h.t. offentlige myndigheders arkivalier.
Bestemmelsen afgrænser de  

 myndigheder m.v., hvis arkivalier er omfattet af lovens regulering.
Lovens bestemmelser om myndighedernes behandling m.v. af arkivalier gælder  

 for al virksomhed, der udøves af den offentlige forvaltning, dvs. loven har  

 samme virkeområde som forvaltningsloven og lov om offentlighed i  

 forvaltningen.
Loven omfatter således alle forvaltningsmyndigheder, uanset om  

 de tilhører den statslige eller den kommunale forvaltning og uanset, om der  

 er tale om almindelige forvaltningsmyndigheder, særlige nævn eller råd f.eks.  

 menighedsråd eller særlige forvaltningsenheder.
 Ved fastsættelse af de nærmere regler på arkivområdet i henhold til § 10  

 og § 13, kan der tages hensyn til forholdene hos særlige forvaltningsenheder  

 m.v.
 Loven omfatter endvidere domstolene og kan ved kgl. anordning sættes i  

 kraft for rigsmyndighederne på Færøerne og i Grønland.
Loven omfatter ikke Folketinget, Folketingets ombudsmand og visse andre  

 organer med tilknytning til Folketinget, f.eks. statsrevisorerne og deres  

 sekretariat.
Rigsrevisionen skal dog i henhold til lov nr. 489 af 24 juni  

 1991, § 18c, fortsat aflevere sine arkivalier til Rigsarkivet.
Det bemærkes, at for en række internationale organisationers vedkommende  

 (f.eks.
NATO. og EF) er Danmark traktatmæssigt forpligtet til at følge de  

 særlige bestemmelser, som organisationen har fastsat eller måtte fastsætte på  

 arkivområdet.
Til stk. 2 Som offentlige arkivalier opfattes endvidere anerkendte trossamfunds  

 ministerialbøger, jf.
Kirkeministeriets cirkulære nr. 123 af 14. august 1987.
Til § 8 Uden for loven falder som hovedregel institutioner, foreninger og  

 lignende, der er organiseret på privatretligt grundlag.
Kulturministeren kan  

 dog bestemme, at sådanne institutioner, hvis driftsomkostninger helt eller  

 overvejende dækkes af offentlige midler, eller hvis virksomhed kan  

 sidestilles med den, der udøves af offentlige forvaltningsmyndigheder, skal  

 omfattes af lovens bestemmelser. § 8 svarer til lignende bestemmelser i  

 offentligheds- og forvaltningslovene.
 Med henblik på sikring af dokumentation for vigtige sider af samfundslivet  

 skaber bestemmelsen således grundlag for anvendelse af arkivloven på områder,  

 hvor traditionelt offentlige opgaver varetages af institutioner uden for den  

 egentlige offentlige forvaltning.
Kapitel 3 Bevaring og kassation Til kapitel 3 Det er de offentlige arkivers hovedopgave at sikre bevaringen af  

 arkivalier, der har historisk værdi eller som tjener til dokumentation af  

 forhold af væsentlig betydning for forvaltning og borgere.
Denne opgave må  

 som beskrevet i bemærkningerne til kapitel 1 løses i samarbejde med de  

 berørte myndigheder.
Det præciseres, at der påhviler myndighederne ansvar for, at deres  

 arkivalier opbevares på betryggende måde.
Heri indgår det, at myndigheder  

 ikke på egen hånd må foretage kassation af arkivalier.
Endvidere bærer  

 myndighederne ansvaret for at sikre deres arkivalier mod enhver form for  

 overlast.
I lys af erfaringerne er det ministeriets opfattelse, at en  

 lovfæstelse af dette ansvar for hele den offentlige forvaltning må anses for  

 ønskelig.
 Der tillægges kulturministeren bemyndigelse til at fastsætte regler til  

 varetagelse af arkivmæssige hensyn, og statens arkivers kompetence som  

 tilsynsmyndighed over for den offentlige forvaltning præciseres.
Til § 9 Det påhviler offentlige myndigheder at drage omsorg for, at deres  

 arkivalier opbevares på betryggende måde.
Kassation må kun finde sted efter  

 de regler, der fastsættes herom, jf. nedenfor.
Bestemmelsen svarer til de regler, der hidtil har været gældende på det  

 kommunale område, d.v.s. § 62 i lov om kommunernes styrelse og § 52 i lov om  

 Københavns Kommunes styrelse.
Tilsvarende bestemmelser for det statslige  

 område har ikke tidligere været optaget i en generel lov, men regler for  

 særlige embeders eller myndigheders behandling af arkivalier har tidligt  

 været fastsat.
De nugældende regler på det statslige område findes i  

 Kulturministeriets bekendtgørelse nr. 91 af 20. februar 1976. Heri indgår, at  

 kassation kun må finde sted med rigsarkivarens tilladelse.
Til stk. 2 Når arkivalier afleveres fra en offentlig myndighed til et offentligt  

 arkiv, overgår ansvaret for arkivaliernes bevaring til arkivet.
Arkivalierne  

 vil som hovedregel fortsat kunne stilles til rådighed for de afleverende  

 myndigheder til administrativt brug, jf. § 2, nr. 3. For edb-registre, der  

 indeholder personoplysninger, henvises til § 14 og bemærkninger til denne  

 bestemmelse.
Det bemærkes dog særligt, at efter afleveringen af et  

 edb-register til Rigsarkivet overgår ansvaret for det pågældende registers  

 sikkerhed m.v., jf. § 12 i lov om offentlige myndigheders registre, til  

 Rigsarkivet.
Udlånes registret til den afleverende myndighed, vil ansvaret  

 for registret naturligvis også påhvile denne myndighed.
Til § 10 Med henblik på en koordineret bevarings- og kassationspolitik inden for  

 den statslige forvaltning fastsætter kulturministeren nærmere regler om disse  

 forhold, og statens arkiver fører tilsyn med reglernes overholdelse.
De  

 nugældende regler på området omfatter forskrifter for opbevaringsforhold hos  

 de statslige myndigheder, for tekniske krav til arkivmedier (papir,  

 mikrofilm, edb-bånd m.v.) samt for arkivdannelsen (journalplaner,  

 journalføring, arkivfortegnelser m.v.). Arkivernes bistand til og vejledning  

 af forvaltningen i forbindelse med arkivrutiner skal også ses som et led i  

 arbejdet med gennemførelse af kassationer.
Særligt for så vidt angår  

 registre, der er omfattet af lov om offentlige myndigheders registre,  

 bemærkes, at bestemmelsen ikke som følge af de særlige regler i § 9, stk. 3,  

 i lov om offentlige myndigheders registre indebærer nogen ændring i de  

 regler, som gælder m.h.t. sletning m.v. af registeroplysninger.
Vedrørende  

 dette spørgsmål henvises endvidere til § 14 og bemærkningerne til denne  

 bestemmelse.
Til stk. 2 De gældende bestemmelser om kommunernes forpligtelser i forhold til de  

 kommunalt skabte arkivalier findes i lov om kommunernes styrelse (§ 62) og i  

 lov om Københavns Kommunes styrelse (§ 52). Disse bestemmelser ophæves (jf.  

 §§ 37 og 38).
Som noget nyt i forhold til den gældende ordning overføres  

 regelfastsættelsen med hensyn til bevaring og kassation på det kommunale  

 område fra indenrigsministeren til kulturministeren.
De bestemmelser, der er  

 fastsat på dette område, forbliver i kraft, indtil de ophæves eller afløses  

 af nye bestemmelser, jf. § 39. Evt. ændring af hidtidige regler på det  

 kommunale område forudsættes forhandlet med de kommunale parter.
 Tilsyn med kommunernes overholdelse af reglerne om bevaring og kassation  

 af arkivalier føres af statens arkiver, jf. stk. 3. Spørgsmålet om, hvorvidt  

 kommunerne handler i strid med lovgivningen i forbindelse med behandling og  

 opbevaring af arkivalier vil derimod henhøre under det almindelige kommunale  

 tilsyn (tilsynsrådene og Indenrigsministeriet).
Til stk. 3 Det pålægges statens arkiver at føre tilsyn med, at de regler, der er  

 eller måtte blive fastsat om behandling, bevaring og kassation af arkivalier,  

 overholdes.
I praksis gennemføres udskillelse af ikke-bevaringsværdigt arkivmateriale  

 ved den afleverende myndigheds foranstaltning før aflevering til  

 arkivinstitutionerne.
Det må bl.a. af denne grund anses for nødvendigt, at  

 der tillægges statens arkiver kompetence til at føre det fornødne tilsyn med,  

 at dette arbejde udføres på betryggende vis.
Statens arkivers tilsyn med statslige myndigheders arkiver omfatter  

 herudover især materialekvaliteter og -normer, opbevaringsforhold og  

 arkivlokaler, arkivfortegnelser og registrering, ordning og arkivdannelse  

 samt journalplaner, styrings- og søgesystemer og sagsdannelse.
De nærmere  

 regler herom vil blive fastsat ved bekendtgørelse.
Kapitel 4 Aflevering mv.
Til kapitel 4 Kapitlet indeholder bestemmelser om, til hvilke arkivinstitutioner,  

 myndighederne skal aflevere deres arkivalier.
Det bemærkes i denne  

 forbindelse, at kommuner som tidligere nævnt kan vælge ikke at aflevere  

 arkivalier til en særlig arkivinstitution.
 Statslige myndigheders arkivalier afleveres efter de gældende regler til  

 statens arkiver, når arkivalierne er 30 år gamle, da det må antages, at  

 arkivalierne efter en 30 års periode ikke længere er nødvendige for den  

 løbende administration.
Myndighederne kan, hvor forholdene taler derfor, efter aftale med det  

 modtagende arkiv aflevere arkivalier senere end 30 år.
I den hidtige praksis  

 er dette bl.a. tilfældet, hvor arkivalierne stadig er i administrativ brug.
Det er af flere årsager væsentligt, at aflevering som hovedregel sker  

 efter 30 år eller før.
For det første må det antages, at der er økonomiske  

 fordele forbundet med dette.
Statens arkiver opbevarer og behandler de store  

 mængder af statslige arkivalier centralt og med mindre enhedsomkostninger end  

 de enkelte myndigheder vil kunne gøre på længere sigt.
For det andet sker  

 opbevaringen og behandlingen i arkiverne på grund af disse institutioners  

 faglige kompetence på dette område i langt de fleste tilfælde på en mere  

 forsvarlig måde end hos de enkelte myndigheder.
For det tredie er aflevering  

 en betingelse for at arkivalierne kan gøres tilgængelige for offentligheden  

 og for den historiske forskning m.v. i arkiverne.
 Det er derfor vigtigt, at en arkivlovgivning nærmere regulerer, hvorledes  

 aflevering til de offentlige arkivinstitutioner skal finde sted.
Det foreslås, at den nugældende praksis, hvorefter statslige myndigheders  

 arkivalier afleveres til statens arkiver efter 30 år, nu lovfæstes, idet der  

 dog, hvor modstående hensyn gør sig gældende, kan ske fravigelse fra denne  

 hovedregel.
Der kan her bl.a. være tale om rent praktiske hensyn til  

 forvaltningen hos den afleverende myndighed, eller om ressource- og  

 sikkerhedsmæssige hensyn.
Lovforslaget indeholder tillige bestemmelser om aflevering og dermed  

 bevaring af registre, der er omfattet af lov om offentlige myndigheders  

 registre.
Statslige myndigheders journalregistre skal afleveres til  

 Rigsarkivet.
Det vil ifølge forslaget være Registertilsynet, der træffer  

 afgørelse med hensyn til andre registre, der skal bevares, ligesom  

 Registertilsynet afgiver udtalelse om vilkårene for opbevaring.
Der er ved  

 registerbestemmelserne sket en væsentlig ændring af proceduren for behandling  

 af spørgsmål om sletning/bevaring af registeroplysninger af forskningsmæssig  

 værdi, idet det sikres, at en vurdering af denne værdi i alle tilfælde skal  

 finde sted.
Til § 11 For statslige myndigheder fastsætter Kulturministeriets bekendtgørelse  

 nr. 91 af 20. februar 1976 en egentlig afleveringspligt i den forstand, at  

 alle statslige myndigheder skal aflevere deres arkivalier til statens  

 arkiver, og at myndighederne kun må aflevere deres arkivalier til statens  

 arkiver, ikke til andre statslige, kommunale eller private institutioner.  

 Lovforslaget tilsigter en lovfæstelse for hele den offentlige forvaltning  

 m.h.t. spørgsmålet om aflevering i forhold til de offentlige arkiver,  

 statslige eller kommunale.
Til § 12 I henhold til bekendtgørelse nr. 91 af 20. februar 1976 afleverer  

 centraladministrationen og landsdækkende statsinstitutioner deres arkivalier  

 til Rigsarkivet.
Det drejer sig om ministerier og styrelser, Højesteret samt  

 Forsvarets afdelinger.
Af historiske og praktiske grunde afleverer en række  

 landsdækkende institutioner deres arkivalier til et landsarkiv.
Det gælder  

 således f.eks.
Sø- og Handelsretten, der afleverer til Landsarkivet for  

 Sjælland, og Aarhus Universitet, der afleverer til Landsarkivet for  

 Nørrejylland.
Det forudsættes, at denne praksis kan fortsætte.
 Forslaget er i overensstemmelse med den gældende ordning på området.
Til stk. 2 Bekendtgørelse nr. 91 af 20. februar 1976 fastsætter, at lokale statslige  

 myndigheder samt folkekirkens institutioner afleverer deres arkivalier til  

 landsarkiverne.
Særligt om folkekirkens institutioner bemærkes, at den  

 adgang, menighedsråd ifølge Kirkeministeriets cirkulære af 25. juni 1986 har  

 til med rigsarkivarens godkendelse at deponere deres arkivalier i et  

 lokalhistorisk arkiv, ikke ændres ved bestemmelsen.
Endvidere modtager  

 landsarkiverne arkivalier vedrørende de anerkendte trossamfunds  

 ministerialbogførelse, jf.
Kirkeministeriets cirkulære af 14. august 1987.
 Forslaget er i overensstemmelse med de gældende regler på området.
Til § 13 De nugældende regler om statslige myndigheders aflevering af arkivalier  

 til statens arkiver er optaget i Kulturministeriets bekendtgørelse nr. 91 af  

 20. februar 1976. Hovedreglen er, at arkivalierne afleveres til statens  

 arkiver, når de er 30 år gamle, da det generelt må antages, at arkivalierne  

 efter en 30 års periode ikke længere er nødvendige for den løbende  

 administration.
 Bekendtgørelse nr. 91 af 20. februar 1976 er udstedt efter forhandling med  

 samtlige ministerier.
Under den gældende ordning kan myndighederne, hvor forholdene taler  

 herfor, efter aftale med det modtagende arkiv aflevere arkivalier senere end  

 30 år.
En række administrative og praktiske hensyn kan således føre til, at  

 der fastsættes en længere afleveringsfrist.
I den hidtidige praksis er dette  

 blandt andet tilfældet, hvor arkivalierne stadig er i administrativ brug.
En  

 række myndigheder afleverer dog - af praktiske og ressourcemæssige grunde -  

 arkivalier til statens arkiver, før de er 30 år gamle.
Det foreslås, at hovedreglen - aflevering efter 30 år - nu lovfæstes.
Det  

 præciseres dog, at modstående hensyn kan medføre, at denne hovedregel  

 fraviges.
 Kulturministeren bemyndiges til, efter forhandling med de berørte  

 ministerier, at fastsætte nærmere regler om myndighedernes aflevering af  

 arkivalier, herunder om de tilfælde, hvor en fravigelse af hovedreglen kan  

 finde sted.
Den praktiske gennemførelse af afleveringen vil være baseret på aftale  

 mellem det modtagende arkiv og den afleverende myndighed.
Praktiske årsager  

 (bl.a. journalperioder) kan indebære, at der kan medgå et vist tidsrum udover  

 30 år, inden afleveringen er endelig gennemført.
 Det vil i reglerne blive fastsat, at afgørelse om afvigelse fra den  

 almindelige afleveringsfrist som hovedregel træffes af Rigsarkivaren eller  

 vedkommende landsarkivar i samråd med den afleverende myndighed.
Den afleverende myndighed kan dog fastsætte en længere frist for så vidt  

 angår materiale, der er klassificeret »FORTROLIGT« eller højere i  

 henhold til de bestemmelser, som er fastsat herom, herunder Statsministeriets  

 cirkulære af 1. november 1986 og Forsvarets tilsvarende bestemmelser.
Dette  

 svarer til den gældende praksis.
Efter praksis afleveres disse arkivalier i et vidt omfang først efter  

 nedklassificering er foretaget.
Nedklassificering foretages som hovedregel  

 først, når sagerne er 60 år gamle, og sagerne opbevares således indtil dette  

 tidspunkt hos den afleverende myndighed.
Denne praksis forudses videreført.
 Dette forhold kan have sikkerhedsmæssige grunde og har i denne sammenhæng  

 først og fremmest betydning for Forsvarets myndigheder og  

 efterretningstjenesterne.
 Derudover kan der foreligge ressourcemæssige problemer i forbindelse med  

 nedklassificering, i det udskydelsen af afleveringstidspunktet har sammenhæng  

 med de forholdsvis betydelige ressourcer, der ville medgå dels til en  

 gennemgang af sagerne med henblik på nedklassificering efter 30 års perioden,  

 dels til opfyldelse af de sikkerhedskrav, det modtagende arkiv ved større  

 afleveringer af ikke-nedklassificeret arkivmateriale ville blive stillet  

 overfor.
 De regler, der til afløsning af de nugældende bestemmelser agtes fastsat  

 med hjemmel i § 13, vil derudover bl.a. indeholde bestemmelser om de  

 tilfælde, hvor aflevering sker før udløbet af den generelle afleveringsfrist.  

 Hvor aflevering af arkivalier sker før udløbet af 30 års fristen, vil der  

 kunne fastsættes regler om vederlag for opbevaring m.v., indtil arkivalierne  

 har opnået 30 års alder.
Fravigelse af den i § 13, stk. 1, 1. pkt. nævnte hovedregel kan endvidere  

 i særlige tilfælde vedrøre afleveringspligten.
Der tænkes herved navnlig på,  

 at der for så vidt angår de særlige forvaltningsenheder, som ifølge  

 lovforslaget vil være omfattet af arkivlovens bestemmelser, kan være tale om  

 at tage hensyn til den praksis, som hidtil har været fulgt m.h.t. aflevering.  

 Endvidere kan henvises til, at afleveringspligten efter de gældende regler  

 ikke omfatter arkivalier, som er en del af en institutions videnskabelige  

 samlinger.
 Angående de særlige bestemmelser, der vedrører aflevering af registre, som  

 falder ind under lov om offentlige myndigheders registre, henvises til § 14  

 og bemærkningerne til denne bestemmelse.
Til § 14 Offentlige myndigheders edb-registre var indtil gennemførelsen af lov om  

 offentlige myndigheders registre omfattet af de for statens arkivalier i  

 øvrigt gældende bestemmelser.
Ved registerloven indførtes for edb-registre,  

 der indeholder personhenførbare oplysninger, en sletningspligt med hensyn til  

 ikke aktuelle oplysninger (§9, stk. 3). Loven hjemlede dog mulighed for  

 bevaring af registre derved, at justitsministeren efter indstilling fra  

 Registertilsynet kunne tillade, at registereksemplarer overførtes til arkiv  

 (§ 9, stk. 4).
Bestemmelsens 1. punktum fastsætter en egentlig afleveringspligt for  

 journalregistre, der er omfattet af lov om offentlige myndigheders registre.  

 I de senere år er en lang række statsinstitutioner m.v. overgået til  

 edb-journalisering, og i en række tilfælde er der for sådanne journaler,  

 sagsfortegnelser m.v. fastsat registerforskrifter i henhold til lov om  

 offentlige myndigheders registre.
Bevaring af sådanne registre er en  

 betingelse for, at myndighedens arkiv vil kunne anvendes i forskningsmæssig  

 eller anden sammenhæng, og sådanne registre foreslås derfor omfattet af en  

 obligatorisk aflevering.
 Bestemmelsen indebærer ændring af § 9, stk. 4, i lov om offentlige  

 myndigheders registre, jf. forslagets § 36.
 I bestemmelsens 2. pkt. fastsættes, at andre registre, der indeholder  

 personhenførbare oplysninger, skal afleveres til Rigsarkivet, såfremt det  

 efter vurdering findes nødvendigt af forskningsmæssige hensyn.
Ved revisionen af registerloven i 1986/87 udtalte Folketingets retsudvalg,  

 jf.
FT 1986/87, Tillæg B, sp. 2573 ff., »at hensynet til, at forskningen  

 også i fremtiden kan få tilfredstillende vilkår, med stor vægt taler imod den  

 foreslåede yderligere indskrænkning i adgangen til at arkivere edb-registre,  

 navnlig inden for de dele af den lægevidenskabelige forskning, hvor f.eks.  

 arvebiologiske faktorer eller miljømæssige faktorer er af betydning, og hvor  

 det må antages, at adgang til at anvende arkiverede administrative  

 edb-registre kan være af afgørende betydning for de resultater, der kan  

 opnås. . . . . . . .
Udvalget forudsætter, at administrationen af den gældende ordning fortsat  

 vil ske således, at hensynet til forskningens fremtidige behov for  

 edb-registrerede personoplysninger indgår med vægt i vurderingen af, om  

 registre bør arkiveres, og at Rigsarkivets særlige sagkundskab vedrørende den  

 forskningsmæssige interesse i registrene indgår ved vurderingen heraf.« De hensyn, der tilsiger bevaring af edb-registre, er de samme, der lægges  

 til grund ved vurderingen af, om andre arkivalier bør bevares, og findes mest  

 hensigtsmæssigt at kunne tilgodeses derved, at edb-registre, der er omfattet  

 af lov om offentlige myndigheders registre, omfattes af de regler, der i  

 øvrigt gælder for bevaring af offentlige arkivalier, såfremt registrene efter  

 Registertilsynets og rigsarkivarens vurdering indeholder oplysninger af  

 væsentlig forskningsmæssig betydning.
Til stk. 2 Afgørelse om aflevering af registre træffes af Registertilsynet efter  

 udtalelse fra rigsarkivaren.
Herved sikres, at de hensyn, der under den  

 hidtidige ordning er søgt varetaget gennem lov om offentlige myndigheders  

 registre § 9, stk. 4, fortsat vil indgå i spørgsmålet om bevaring af  

 registeroplysninger.
Det skal bemærkes, at der for nedklassificering og  

 aflevering af klassificerede registre i det omfang de afleveres, skal gælde  

 de samme regler som for aflevering af klassificerede sager, jf.  

 bemærkningerne til § 13.
Til stk. 3 Overfor hensynet til bevaring står hensynet til at undgå, at uaktuelle  

 registeroplysninger ophobes med de muligheder for misbrug, som dette  

 indebærer.
Varetagelsen af disse hensyn er hidtil sket ved fastsættelsen af  

 særlige vilkår for arkivering, herunder for tilgængelighed.
Under den gældende ordning fastsættes vilkårene af justitsministeren efter  

 indstilling fra Registertilsynet.
Som hovedregel gælder der for registre, der  

 er tilladt arkiverede i henhold til registerlovens § 9, stk. 4, en 80 års  

 tilgængelighedsfrist.
Før udløbet af denne frist kan Rigsarkivet med samtykke  

 af Registertilsynet tillade, at den afleverende myndighed får adgang til  

 registret, ligesom Rigsarkivet efter samtykke såvel af den afleverende  

 myndighed som af Registertilsynet kan tillade, at andre får adgang til  

 registret.
Rigsarkivets og Registertilsynets afgørelser kan indbringes for  

 Justitsministeriet, der træffer den endelige administrative afgørelse.
For så  

 vidt angår spørgsmålet om tilgængelighed henvises til forslagets §§ 22-24 og  

 bemærkninger hertil.
Forslaget forudses ikke at medføre ændring i praksis med hensyn til  

 fastsættelse af vilkår i forbindelse med de konkrete arkivtilladelser.
Dog  

 får kulturministeren kompetence til, efter indhentet udtalelse fra  

 Registertilsynet, at fastsætte generelle regler om aflevering af edb-registre  

 til Rigsarkivet.
 Derudover bemærkes, at der for opbevaring og behandling af edb-registre,  

 der indeholder personoplysninger, og som er afleveret til Rigsarkivet, gælder  

 særlige sikkerhedsforskrifter, fastsat af Rigsarkivet og Registertilsynet.
Til stk. 4 Bestemmelserne i stk. 1-3 omfatter statslige myndigheders registre.
I stk.  

 4 åbnes mulighed for, at kommunale registre, der er omfattet af lov om  

 offentlige myndigheders registre, og som det under hensyn til videnskabelige  

 eller statistiske formål må anses for ønskeligt at bevare, afleveres til  

 Rigsarkivet efter regler, der fastsættes af kulturministeren efter indhentet  

 udtalelse fra Registertilsynet.
At aflevering i givet fald skal finde sted  

 til Rigsarkivet, er begrundet i de særlige sikkerhedskrav, der må stilles til  

 opbevaringen af registre, jf. bemærkninger til stk. 3. Der henvises i øvrigt  

 til § 36 samt bemærkninger hertil.
Til § 15 Til stk. 1 Det omtales udtrykkeligt, at kommuner kan aflevere deres arkivalier til  

 arkiver uden for statens arkiver, dvs. til kommunalt oprettede og drevne  

 arkiver (stadsarkiver m.v.), jf. bemærkninger til § 4, stk. 1.
Til stk. 2 Lov nr. 42 af 30. marts 1889 om oprettelse af et rigsarkiv og  

 arkivbekendtgørelsen af 10. marts 1891 giver kommunerne ret, men ikke pligt,  

 til at aflevere deres arkivalier til landsarkiverne.
Denne bestemmelse er  

 opretholdt i Indenrigsministeriets bekendtgørelse nr. 201 af 29. april 1981  

 om kassation i kommunernes arkiver som ændret ved bekendtgørelse nr. 42 af  

 18. februar 1985 samt bekendtgørelse nr. 65 af 31. januar 1990 om kassation i  

 amtskommunernes arkiver.
 Det foreslås, at denne mulighed opretholdes, men at der kan fastsættes  

 nærmere regler herom, bl.a. om vederlag for opbevaringen.
 Kommunernes Landsforening har udtalt, at en bestemmelse, hvorefter  

 kommunerne skal betale for opbevaring af deres arkivalier i statens arkiver,  

 må forudsætte, at aflevering fortsat skal være en frivillig sag.
I det lovudkast, der i efteråret 1990 udsendtes til høring, var det  

 foreslået, at amtskommunale arkivalier skulle være omfattet af en  

 afleveringspligt til statens arkiver.
Amterne har efter gældende praksis  

 afleveret til landsarkiverne, og Rigsarkivet har understreget det ønskelige i  

 at bibeholde en kontinuitet i forhold til tidligere afleveringer fra de  

 indtil 1970 eksisterende statsamter.
Det er i denne forbindelse påpeget, at  

 man i en række tilfælde har udlagt sagområder til amtskommunal forvaltning  

 for senere atter at lægge dem ind under statslig forvaltning.
 Fra Amtsrådsforeningen påpegedes under høringen, at en afleveringspligt  

 var en skærpelse i forhold til den gældende ordning, og at man af  

 ressourcemæssige grunde måtte foretrække de gældende regler på området  

 opretholdt.
 Det er endvidere fra Københavns Kommune samt Frederiksberg Kommune blevet  

 understreget, at det for såvel primærkommunale som amtskommunale arkivalier  

 bør være frivilligt, om aflevering til statens arkiver skal ske.
 På trods af de betænkeligheder, der er blevet udtrykt fra Rigsarkivets  

 side, findes det rigtigt, jf. bemærkninger til § 4, at såvel primær- som  

 amtskommuner selv kan træffe afgørelse om, hvorvidt arkivalierne i givet fald  

 skal afleveres til et kommunalt oprettet og drevet arkiv eller til et  

 landsarkiv.
Til § 16 Offentlige institutioner, der har arkivalier fra (andre) tidligere eller  

 eksisterende statslige myndigheder i deres besiddelse, pålægges at underrette  

 statens arkiver om sådanne arkivalier.
Hensigten med bestemmelsen, der er i  

 overensstemmelse med den nuværende praksis, er dels at sikre, at sådanne  

 arkivalier ikke på grund af uhensigtsmæssige opbevaringsforhold står i fare  

 for at gå til grunde, dels at opnå oversigt over, hvilke statslige  

 arkivalier, der opbevares i institutioner uden for statens arkiver.
Derved  

 sikres også, at disse arkivalier bliver kendt for offentligheden og kan  

 stilles til rådighed for forskningen.
Til stk. 2 Der åbnes i bestemmelsen mulighed for, at institutioner uden for statens  

 arkiver, hvor forholdene taler for det, kan opbevare statslige arkivalier  

 efter nærmere aftale med arkivmyndighederne.
Til § 17 Private personer, der er i besiddelse af arkivalier fra tidligere eller  

 eksisterende statslige myndigheder, pålægges som pligt at aflevere sådanne  

 arkivalier til statens arkiver.
Bestemmelsen er i overensstemmelse med den siden Justitsministeriets  

 cirkulære af 15. januar 1885 gældende praksis, hvorefter alle aktstykker,  

 protokoller, regnskaber osv., som indkommer til eller fremgår af statens  

 administration i videste forstand, som regel ikke retmæssigt kunne være i  

 privates besiddelse eller genstand for salg eller privat disposition, og  

 derfor efter forholdene er blevet indkrævet til statens arkiver.
Det  

 bemærkes, at statens arkiver i hidtidig praksis kun har indkrævet arkivalier  

 fra private besiddere i de tilfælde, hvor der har foreligget en klar  

 vindikationsret, og hvor forholdene i øvrigt har gjort det påkrævet.
Til § 18 Bestemmelsen vedrører såvel arkivalier, der kan opfattes som herreløse,  

 jf. bemærkninger til § 29, som arkivalier fra tidligere eller nuværende  

 statslige myndigheder, der forsøges solgt som privat ejendom ved offentlig  

 auktion.
Bestemmelsen lovfæster principperne i Justitsministeriets cirkulære  

 af 15. januar 1885 til samtlige skifte- og auktionsretter samt politimestre  

 om statens vindikationsret til sine arkivalier.
Der henvises i øvrigt til § 8  

 i lov om offentlig auktion ved auktionsledere, jf. lovbekendtgørelse nr. 191  

 af 9. april 1986.
Til § 19 Det fastslås, at statens ret til sine arkivalier ikke kan bortfalde ved  

 hævd eller ekstinktion.
Bestemmelsen er i overensstemmelse med gældende  

 retsopfattelse og med international arkivpraksis.
Kapitel 5 Tilgængelighed.
Til kapitel 5 1.
 Adgangen til offentlige arkivers samlinger er ikke tidligere reguleret ved  

 lov.
 Spørgsmålet om offentlige arkivaliers tilgængelighed er et forhold, som  

 ofte har været genstand for debat, bl.a. i forbindelse med overvejelser om  

 eventuel lovgivning på arkivområdet.
 Der har i denne forbindelse været fremført kritik af den gældende ordning,  

 som bl.a. påstås at være for restriktiv m.h.t. arkivadgang og for  

 uigennemsigtig i administrativ henseende.
Det er ministeriets opfattelse, at der er behov for en politisk afklaring  

 af de hensyn, der skal afvejes mod hinanden i spørgsmålet om adgang til  

 arkivalier.
På den ene side står hensynet til offentlighedens, herunder  

 forskningens interesse i at benytte de oplysninger om bl.a. politiske og  

 historiske forhold, der opbevares i arkiverne.
På den anden side står  

 hensynet til beskyttelse af væsentlige interesser, der vedrører privatlivets  

 fred, statens sikkerhed m.v.
 Lovforslaget er baseret på et ønske om størst mulig åbenhed med hensyn til  

 adgangen til offentlige arkivalier.
 Dette kommer til udtryk i en generel tilgængelighedsfrist, der er kortere  

 end den i dag gældende, samt ved opstilling af særlige krav til de  

 situationer, hvor en længere tilgængelighedsfrist ønskes fastsat.
 For så vidt angår de ovennævnte beskyttelseshensyn er forslaget baseret på  

 et ønske om at bringe reglerne herom i overensstemmelse med bestemmelserne om  

 aktindsigt i offentligheds- og forvaltningslovene, jf. nedenfor.
For så vidt angår spørgsmålet om dispensation fra fastsatte frister er  

 forslaget baseret på et ønske om en præcisering af kompetenceforholdene i  

 denne forbindelse, således at det klargøres, hvornår en afgørelse træffes af  

 rigsarkivaren, og hvornår en afgørelse om tilgængelighed forudsætter  

 ressortmyndighedens samtykke.
Det forudsættes i øvrigt, at ønsket om størst  

 mulig åbenhed med hensyn til adgang til offentlige arkivalier også kommer til  

 udtryk i behandlingen af dispensationsansøgninger.
 2.
 Om den gældende regulering af tilgængeligheden af arkivalier i statens  

 arkiver bemærkes følgende:
Kulturministeriets bekendtgørelse nr. 42 af 20. februar 1976 fastsætter i  

 § 9, at rigsarkivaren inden for den gældende lovgivnings rammer træffer  

 afgørelse om benyttelse af de afleverede arkivalier.
De afleverende  

 myndigheder kan efter samråd med det modtagende arkiv forbeholde sig i en  

 bestemt årrække at give tilladelse til benyttelse af arkivalier, der er  

 afleveret fra myndigheden eller dennes underordnede institutioner.
De af rigsarkivaren i henhold til Kultusministeriets instruks for  

 rigsarkivaren af 16. december 1896 fastsatte regler om benyttelse af  

 arkivalier er indeholdt i cirkulærer af 30. december 1964 om tilgængelighed  

 for materiale i landsarkiverne og 30. september 1968 om tilgængelighed af  

 materiale i Rigsarkivet.
Hovedreglen er en såkaldt glidende 50-års frist,  

 hvorfra der gælder en række undtagelser.
Disse gælder sager, der indeholder  

 oplysninger, som 1) er af betydning for rigets sikkerhed, 2) angår kongehuset, 3) kan være krænkende for den person, de angår, og hans nærmeste familie  

 eller 4) vedrører forhold, der tilhører privatlivet, og som med rimelig grund  

 kan forlanges unddraget offentligheden.
Tilgængelighedsfristen for sådanne sager er 80 eller 100 år, evt. 100 år  

 efter den pågældendes fødsel.
Hvor en tilgængelighedsfrist regnes fra en  

 persons fødsel, er det tillige en betingelse for tilgængelighed, at  

 arkivalierne er 50 eller 80 gamle.
Rigsarkivarens cirkulære af 30. september  

 1968 opregner en række sagstyper, for hvilke 80 års eller 100 års  

 tilgængelighedsfristen gælder.
Fortegnelsen over sådanne sagstyper er dog kun  

 vejledende, og fortolkningen af cirkulærets bestemmelser i denne henseende  

 har kunnet give anledning til tvivl.
Sådanne tvivlstilfælde er ifølge  

 cirkulæret blevet afgjort af rigsarkivaren.
Dispensationer fra de gældende tilgængelighedsfrister meddeles af  

 rigsarkivaren, der normalt har kompetence til at meddele tilladelse til  

 benyttelse af arkivalier, der er over 25 år gamle, hvor  

 tilgængelighedsfristen er 50 år, og over 50 år gamle, hvor  

 tilgængelighedsfristen er 80 år eller længere.
En række myndigheder har  

 forbeholdt sig at give tilladelse til benyttelse af de ifølge de ovennævnte  

 regler ikke almindelig tilgængelige arkivalier.
I disse tilfælde afgiver  

 Rigsarkivet i reglen en udtalelse til myndigheden om karakteren af de  

 oplysninger, der er indeholdt i det arkivmateriale, der ønskes benyttet.  

 Dette gælder således bl.a.
Statsministeriet, Udenrigsministeriet,  

 Justitsministeriet og Forsvarsministeriet.
 For så vidt angår praksis med hensyn til meddelelse af dispensationer fra  

 de fastsatte tilgængelighedsfrister kan oplyses, at en opgørelse over ca.  

 1600 dispensationsansøgninger fra perioden 1986-1990 viser, at 40 helt er  

 blevet afslået.
 Uanset at praksis således viser, at langt størsteparten af anmodninger om  

 tilgængelighed er imødekommet, må det erkendes, at den hidtidige ordning har  

 kunnet opfattes som uigennemsigtig, og at der er behov for en klarere  

 regulering af dette område.
 3.
Det skal præciseres, at spørgsmålet om almindelig aktindsigt efter  

 offentlighedsloven og parters aktindsigt efter forvaltningsloven ikke ændres  

 ved, at sager, dokumenter m.v. afleveres til arkiverne.
Forholdet er her, at  

 sager, dokumenter m.v., der efter de nævnte love er undergivet aktindsigt,  

 også efter aflevering til arkiverne vil kunne benyttes i overensstemmelse  

 hermed.
 Om forholdet mellem aktindsigt efter offentligheds- og forvaltningslovene  

 og arkivadgang skal derudover bemærkes:
Aktindsigt efter offentligheds- og forvaltningslovene kræver, at den, der  

 begærer aktindsigt, angiver de dokumenter eller den sag, som der ønskes  

 indsigt i (offentlighedslovens § 4, stk. 3). Af bemærkningerne til  

 offentlighedsloven fremgår, at der ikke kan forlanges adgang til at gennemgå  

 en forvaltningsmyndigheds journalmateriale med henblik på herigennem at finde  

 frem til sager, hvis dokumenter man kan have interesse i at blive gjort  

 bekendt med, ligesom bestemmelsen ikke giver adgang til at gennemse alle  

 sager af en bestemt art eller sager, der er blevet journaliseret i en bestemt  

 periode.
I modsætning hertil tager en historisk undersøgelse ofte  

 udgangspunkt i en konstatering af, om der overhovedet findes arkivalier, der  

 indeholder oplysninger om dette eller hint forhold.
Arkivbenyttelse medfører  

 således som regel en mere vidtgående udnyttelse af forvaltningens  

 sagsmateriale end aktindsigt i offentlighedslovens forstand.
Til § 20 Bestemmelsen fastsætter, at offentlige arkivalier som hovedregel er  

 tilgængelige for enhver, når arkivalierne er 30 år gamle.
Udgangspunktet for  

 forslaget er således en væsentlig liberalisering af adgangen til arkivalier i  

 forhold til den nugældende generelle 50-års frist.
 En forlængelse af fristen vil kun kunne ske, når der foreligger ganske  

 særlige beskyttelseshensyn, jf. bemærkninger til § 21 og § 22. Det bemærkes  

 endvidere, at der efter § 24 kan dispenseres fra den generelle  

 tilgængelighedsfrist, når arkivalierne er afleveret før 30-års fristens  

 udløb, jf. bemærkninger til § 24.
Det understreges, at enhver har adgang til at benytte offentlige  

 arkivalier.
Der stilles således ikke særlige krav til benyttere, f.eks. om  

 forskningsmæssig baggrund.
Til § 21 Bestemmelsen giver den afleverende myndighed mulighed for at fastsætte en  

 længere tilgængelighedsfrist for arkivalier, der indeholder oplysninger, der  

 af hensyn til offentlige interesser, herunder hensynet til statens sikkerhed  

 eller hensynet til fremmede magter, eller til private økonomiske interesser,  

 ikke efter udløbet af den generelle 30 års frist kan gøres frit tilgængelige.  

 De hensyn, der kan betinge en forlængelse af 30 års fristen, svarer til dem,  

 der i offentlighedslovens § 13 kan hjemle undtagelse fra aktindsigt, således  

 at arkivmyndighedens administration i forhold til brugerne kan blive så  

 smidig som mulig.
 Det forudsættes i denne forbindelse, at fastsættelse af en længere frist  

 så vidt muligt sker ved afleveringen.
 Det er i den forbindelse under høringen hævdet, at myndighedernes adgang  

 til at fastsætte særlige tilgængelighedsfrister vil resultere i, at reglerne  

 på området bliver uigennemsigtige for offentligheden samt administrativt  

 tyngende for arkiverne.
Det er yderligere hævdet, at reglen vil kunne medføre, at der fastsættes  

 forskellige tidsfrister for materiale af samme karakter, der afleveres fra  

 forskellige sideordnede myndigheder, f.eks. politimestre.
Det er i denne  

 forbindelse foreslået, at der i de særlige tilfælde skal gælde en generel,  

 længere tilgængelighedsfrist.
 Det skal hertil bemærkes, at forlængelse af 30-års fristen kun forudsættes  

 foretaget, hvor dette er nødvendigt til beskyttelse af  

væsentlige hensyn til de nævnte interesser.
 Det er således præciseret, at myndighederne ikke kan udøve et vilkårligt  

 skøn ved fastsættelsen af en særlig frist, og det bemærkes i denne  

 forbindelse, at fastsættelse af længere tilgængelighedsfrist skal ske efter  

 drøftelse med det modtagende arkiv.
Beskyttelseshensynene er som nævnt udformet på grundlag af  

 offentlighedsloven.
Det forudsættes, at beskyttelseshensynene i forbindelse  

 med arkivadgang på grund af den forløbne tid - normalt 30 år - vil gøre sig  

 gældende med væsentlig mindre vægt end i spørgsmål om aktindsigt i helt  

 aktuelle sager efter offentlighedsloven.
 Med henblik på at tilvejebringe en større åbenhed med hensyn til adgangen  

 til benyttelse af arkivalier må det anses for ønskeligt, at den afleverende  

 myndighed kan fastsætte fristen under hensyn til de særlige forhold, der  

 konkret gør sig gældende, og det vil derfor næppe være hensigtsmæssigt at  

 fastsætte en fælles, længere frist for disse tilfælde.
Gennemførelse af forslagets regler vil under denne forudsætning næppe  

 medføre øget administration for arkiverne, ligesom det må afvises, at  

 tilgængelighedsreglerne herved vil blive uigennemsigtige.
Tværtimod sigter  

 forslaget på dette punkt til en større bevidsthed om  

 tilgængelighedsspørgsmålet hos de afleverende myndigheder, der forudses at  

 føre til, at forlængelse af den generelle frist kun sker i ganske særlige  

 tilfælde.
 Dette vil være en væsentlig forbedring i forhold til den nugældende  

 praksis, hvor fortolkning af de gældende tilgængelighedsbestemmelser har  

 kunnet give anledning til tvivl bl.a. med den virkning, at behandlingen af  

 ansøgninger om dispensation fra tilgængelighedsfristerne ofte kræver høring  

 af flere myndigheder og dermed kan forekomme langsommelig.
 Reglen vil heller ikke kunne føre til, at der af sideordnede myndigheder  

 fastsættes forskellige tilgængelighedsfrister for materiale af samme  

 karakter, idet fastsættelse af frister dels vil ske i samråd med det  

 modtagende arkiv, dels efter behov forudsættes koordineret af højere  

 myndighed.
Til § 22 Til stk. 1 Bestemmelsen fastsætter en tilgængelighedsfrist på 80 år for arkivalier,  

 der indeholder oplysninger om enkeltpersoners private og økonomiske forhold,  

 herunder registre, der er omfattet af lov om offentlige myndigheders  

 registre.
Tilgængelighedsfristen svarer til den i øjeblikket gældende, idet  

 det dog bemærkes, at en række arkivalier, der indeholder særligt følsomme  

 oplysninger, efter de gældende regler først er tilgængelige efter 100 år.
Der  

 er således tale om en nedsættelse af den generelle tilgængelighedsfrist for  

 en række sager.
Tilgængelighedsfristen på 80 år finder ligeledes anvendelse på sager inden  

 for strafferetsplejen, på myndigheders brevveksling med sagkyndige til brug i  

 retssager eller ved overvejelse af, om retssag bør føres, samt på materiale,  

 der tilvejebringes af Danmarks Statistik med henblik på udarbejdelse af  

 offentlig statistik.
Bestemmelsen er i overensstemmelse med den praksis, der  

 følges under de nugældende regler.
I det udkast, der i efteråret 1990 blev udsendt til høring, var fristen  

 for tilgængelighed med hensyn til personoplysninger m.v. foreslået fastsat  

 til 90 år.
Baggrunden for dette forslag var især nyere udenlandsk  

 arkivlovgivning, hvor fristen for fri tilgængelighed på dette område er  

 fastsat til 90 år under hensyn til den generelt højere levealder.
Ligeledes  

 var i det nævnte udkast samme frist anvendt på materiale, der vedrører møder  

 mellem ministre.
Det blev i høringsrunden fremført, at en skærpelse af  

 tilgængelighedsfristen fra 80 til 90 år på personbeskyttelsesområdet næppe  

 kunne anses for tilstrækkeligt begrundet i en højere gennemsnitslevetid, samt  

 at benyttelse af adskillige arkivalier, hvis frie tilgængelighed efter 80 år  

 ikke har medført problemer, ved bestemmelsen ville blive gjort afhængig af  

 dispensation.
Særligt er det blevet påpeget, at en generel 90 års  

 tilgængelighedsfrist for personoplysninger syntes at indebære en stramning  

 med hensyn til tilgængeligheden af kirkebøger.
Endelig er det påpeget, at en  

 generel 90-års tilgængelighedsfrist med hensyn til materiale, der vedrører  

 møder mellem ministre, ikke forekom begrundet.
 Forslaget er i lyset heraf udformet således, at den gældende 80-års frist  

 for arkivalier, der indeholder oplysninger om enkeltpersoners private forhold  

 m.v., opretholdes.
Med hensyn til fristen for tilgængelighed til materiale, der vedrører  

 møder mellem ministre, må det antages, at den almindelige 30 års frist i  

 langt de fleste tilfælde vil yde tilstrækkelig beskyttelse, hvortil kommer,  

 at den afleverende myndighed vil kunne forlænge 30 års fristen, jf. § 21,  

 hvor ganske særlige hensyn gør sig gældende.
Hvad særligt angår kirkebøger,  

 skal bemærkes, at der ikke tilsigtes nogen ændring i den 50-års frist, som er  

 fastsat ved Kulturministeriets cirkulære nr. 47 af 10. marts 1976.  

 Fastsættelse af sådan særlig tilgængelighedsfrist er hjemlet i forslagets §  

 22, stk. 2.
Til stk. 2 Hvis der i særlige tilfælde måtte være anledning til at fastsætte en frist  

 for tilgængelighed til det i stk. 1 nævnte materiale, der rækker ud over 80  

 år, kan en længere frist fastsættes af den afleverende myndighed efter samråd  

 med det modtagende arkiv.
 Det skal påpeges, at bestemmelsen tillige hjemler mulighed for, at den  

 afleverende myndighed i samråd med det modtagende arkiv fastsætter en  

 tilgængelighedsfrist, der er kortere end 80 år, hvis det findes, at  

 beskyttelseshensynet må anses for at være bortfaldet før udløbet af den  

 generelle frist.
 Der kan her henvises til det ovennævnte cirkulære om kirkebøgers  

 tilgængelighed, ligesom der muligt vil kunne fastsættes kortere frister for  

 visse former for statistisk grundmateriale m.v.
 Det bemærkes særligt, at fastsættelse af en kortere tilgængelighedsfrist  

 for så vidt angår edb-registre, der er omfattet af lov om offentlige  

 myndigheders registre, forudsætter, at Registertilsynet i kraft af tilsynets  

 almindelige forpligtelser efter lov om offentlige myndigheders registre, og  

 de vilkår, der fastsættes efter § 14, stk. 3, godkender en afvigelse fra 80  

 års tilgængelighedsfristen.
Til § 23 De i §§ 20-22 nævnte frister regnes fra sagens administrative afslutning.  

 Den i det ovennævnte cirkulære af 30. september 1968 anvendte ordning, hvor  

 perioden i visse tilfælde regnes fra den pågældende persons fødsel, har ikke  

 vist sig hensigtsmæssig.
Til § 24 Til stk. 1 Kulturministeriets bekendtgørelse nr. 42 af 20. februar 1976 fastsætter i  

 § 9, at rigsarkivaren inden for den gældende lovgivnings rammer træffer  

 afgørelse om benyttelse af de afleverede arkivalier.
De afleverende  

 myndigheder kan efter samråd med det modtagende arkiv forbeholde sig i en  

 bestemt årrække at give tilladelse til benyttelse af arkivalier, afleveret  

 fra myndigheden eller dennes underordnede institutioner.
Sådanne ordninger er  

 etableret for en række myndigheders vedkommende, jf. ovenfor.
 I forslaget præciseres kompetenceforholdene vedrørende afgørelser om  

 dispensationer fra de efter §§ 20, 21 og 22 generelle eller særligt fastsatte  

 tilgængelighedsfrister.
 Præciseringen af reglerne på dette område forventes at medføre en  

 smidigere og hurtigere behandling af ansøgninger om dispensation fra de  

 fastsatte tilgængelighedsfrister.
 Med hensyn til proceduren for behandling af henvendelser om arkivadgang  

 skal bemærkes følgende:
 Det pågældende arkiv konstaterer indledningsvis, om den konkrete  

 henvendelse vedrører arkivalier, som efter den relevante tilgængelighedsfrist  

 er frit tilgængelige.
 Er dette ikke tilfældet, opstår spørgsmålet om dispensation fra de  

 pågældende frister.
I praksis vurderes i forbindelse med dispensationsansøgninger dels  

 karakteren af de oplysninger, der ønskes indsigt i, dels formålet med  

 benyttelsen af oplysningerne.
Afgørelsen baserer sig på et skøn over,  

 hvorvidt de betingelser, der måtte være knyttet til dispensationen og som  

 fastsættes ud fra karakteren af de oplysninger, der gives adgang til, kan  

 overholdes under hensyn til formålet.
Der henvises i denne forbindelse til §  

 25, hvorefter det påhviler den, der får dispensation fra de generelle eller  

 særligt fastsatte tilgængelighedsfrister, at iagttage tavshedspligt med  

 hensyn til fortrolige oplysninger i det materiale, den pågældende får adgang  

 til at benytte.
Denne ordning vil bane vej for en mere fleksibel behandling  

 af dispensationsansøgninger.
 Der er i høringsrunden fra forskerside udtrykt ønske om, at der  

 opstilledes objektive kriterier for afgørelse af dispensationssager.
 Hertil bemærkes, at sådanne kriterier næppe lader sig opstille, idet  

 afgørelser i spørgsmål om meddelelse af arkivadgang ligesom afgørelser om  

 meddelelse af aktindsigt efter offentlighedsloven må bero på et skøn i den  

 konkrete sag.
 Om statens arkivers kompetence i spørgsmål om dispensation fra  

 tilgængelighedsfristerne bemærkes følgende:
Hvis arkivalier er afleveret før 30-års fristen, kan rigsarkivaren eller  

 den, rigsarkivaren bemyndiger hertil, inden fristens udløb give dispensation,  

 når der ikke foreligger de i § 21 og § 22, stk. 1, punkt 2-5, opregnede  

 beskyttelseshensyn.
Foreligger der sådanne beskyttelseshensyn, forelægges  

 spørgsmålet ressortmyndigheden til afgørelse, jf. bemærkninger til stk. 2,  

 ligesom ressortmyndigheden høres, såfremt en konkret dispensationssag måtte  

 give anledning til tvivl.
 Endvidere kan rigsarkivaren eller den, rigsarkivaren bemyndiger hertil,  

 meddele dispensation fra 80-års fristen, for så vidt angår de arkivenheder,  

 der indeholder oplysninger om enkeltpersoners private, herunder økonomiske  

 forhold, jf. § 22, stk. 1, punkt 1.
 En afgørelse om afslag, der er truffet af rigsarkivaren, eventuelt som  

 ankeinstans i forhold til landsarkivaren, kan indbringes for  

 ressortmyndigheden, jf. bestemmelsen i § 32, stk. 1.
Til stk. 2 Bestemmelsen opregner de tilfælde, hvor dispensation fra  

 tilgængelighedsfristen kræver samtykke fra vedkommende ressortmyndighed.
Samtykke fra ressortmyndigheden kræves, 1) når den afleverende myndighed har fastsat en længere  

 tilgængelighedsfrist end 30 år efter § 21. Forlængelse af den generelle 30  

 års frist forudsættes som nævnt kun foretaget, hvor det er nødvendigt til  

 beskyttelse af væsentlige hensyn til offentlige eller private interesser.
Det  

 må i sådanne tilfælde anses for mest hensigtsmæssigt, at den pågældende  

 ressortmyndighed har mulighed for at modsætte sig, at der meddeles  

 dispensation.
 2) når en arkivenhed indeholder materiale som nævnt i § 22, stk. 1, nr. 2  

 samt nr. 3 - 5.
 § 22, stk. 1, nr. 2, omhandler materiale, der er omfattet af lov om  

 offentlige myndigheders registre, jf. bemærkninger til stk. 3.
For arkivenheder, der omfatter sager inden for strafferetsplejen,  

 myndigheders brevveksling med sagkyndige til brug i retssager m.v. samt  

 materiale, der tilvejebringes som grundlag for Danmarks Statistiks  

 udarbejdelse af offentlig statistik, kræves ligeledes ressortmyndighedens  

 samtykke ved meddelelse af dispensation.
Bestemmelsen svarer til den  

 nugældende praksis.
 3) Ressortmyndighedens samtykke kræves ligeledes, hvor arkivalier er  

 afleveret inden 30 års fristens udløb, for så vidt arkivalierne indeholder  

 materiale af den karakter, der er nævnt i § 21. Den generelle 30 års  

 tilgængelighedsfrist vil i langt de fleste tilfælde yde en tilstrækkelig  

 beskyttelse, jf. bemærkninger til § 21. For sager, der er yngre end 30 år,  

 kan beskyttelseshensynene imidlertid gøre sig gældende med større vægt, alt  

 efter materialets karakter og alder.
 For så vidt angår afgørelser om afslag, der træffes fordi  

 ressortmyndigheden ikke finder at kunne meddele samtykke, har det bl. a. på  

 grundlag af de foreliggende høringssvar været overvejet, om der skal  

 etableres en særlig ankeinstans, der tager stilling til ressortmyndighedens  

 afgørelse i det konkrete tilfælde.
 Lovudkastets regler om tilgængelighed bygger på de samme principper, som  

 er indeholdt i lov om offentlighed i forvaltningen og i forvaltningsloven.  

 Afgørelser om indsigt i h.t. de to love træffes i sidste instans af den  

 pågældende minister.
 Det bemærkes, at spørgsmålet om oprettelse af ankenævn blev taget under  

 overvejelse i offentlighedskommissionen af 1956 og senere i  

 offentlighedsudvalget af 1973. I begge tilfælde kunne flertallet ikke  

 anbefale oprettelse af et sådant nævn, idet man henholdt sig til en udtalelse  

 fra Justitsministeriet af 14. november 1960, der konkluderede, at  

 »ordningen indebærer, at nævnet bliver til en administrativ klageinstans  

 i forhold til ministrenes afgørelser; dette forekommer vanskeligt foreneligt  

 med det ministerielle system og dermed med ministrenes statsretlige  

 stilling«.
 Lovforslaget indeholder på dette grundlag ikke forslag om etablering af en  

 særlig ankeinstans for så vidt angår afgørelser om arkivadgang.
Til stk. 3 Som det er tilfældet efter den gældende retstilstand, fastsætter  

 bestemmelsen, at Registertilsynets udtrykkelige samtykke skal foreligge,  

 forinden der kan meddeles tilladelse til at benytte et edb-register, der er  

 afleveret til Rigsarkivet, og som er omfattet af lov om offentlige  

 myndigheders registre.
Til stk. 4 Nærmere regler vedrørende tilgængelighed for arkivalier, der ikke er  

 umiddelbart tilgængelige, samt om brugen af de oplysninger, der gives adgang  

 til, fastsættes af kulturministeren.
 Det bemærkes, at der ved meddelelse af dispensationer fra de gældende  

 tilgængelighedsfrister også i den nuværende praksis fastsættes vilkår for  

 brugen af de oplysninger, der findes i det materiale, der er omfattet af en  

 dispensation, herunder bl.a. om anonymisering af personoplysninger m.v.
Til § 25 Bestemmelsen pålægger den, der får tilladelse til at benytte ikke  

 almindelig tilgængelige arkivalier, tavshedspligt med hensyn til fortrolige  

 oplysninger, der måtte findes i arkivalierne.
Denne bestemmelse er ny i  

 arkivlovssammenhæng og må som nævnt antages at ville bane vej for en  

 smidigere behandling af ansøgninger om adgang til ikke almindelig  

 tilgængelige arkivalier.
 Siden 1987 er der i en række tilfælde blevet pålagt forskere og andre, der  

 har ønsket at anvende ikke almindelig tilgængeligt arkivmateriale,  

 tavshedspligt i henhold til forvaltningslovens § 27, stk. 3, med hensyn til  

 oplysninger af fortrolig karakter, der måtte findes i det benyttede  

 materiale.
 Det er i den offentlige debat hævdet, at tavshedspligtspålægget vil lægge  

 hindringer i vejen for den forskningsmæssige udnyttelse af arkivalier.  

 Praksis har imidlertid vist, at dette ikke er tilfældet.
Til § 26 Adgang til at benytte kommunale arkivalier, der ikke er afleveret til  

 statens arkiver, er ikke reguleret ved særlig lov eller på anden måde.
I  

 praksis er spørgsmålet om arkivadgang i en række kommuner blevet behandlet  

 som aktindsigtssager efter reglerne i offentlighedsloven.
Under hensyn til de  

 interesser, der fra forskerside er påpeget vedrørende adgang til at udnytte  

 de oplysninger, der findes i den kommunale forvaltnings arkiver, findes det  

 hensigtsmæssigt, at kulturministeren kan fastsætte regler for tilgængelighed  

 vedrørende sådanne arkivalier, der er afleveret til kommunale arkiver, jf. §  

 4, stk. 1. Reglerne bør efter ministeriets opfattelse baseres på de  

 tilsvarende regler om tilgængelighed for arkivalier i statens arkiver.
 Det bemærkes, at Kommunernes Landsforening i sit høringssvar har udtrykt  

 interesse for hurtigt at få fastlagt bestemmelser om tilgængelighed på det  

 kommunale område.
Kapitel 6 Private arkivalier Til § 27 Statens arkiver modtager private personers og institutioners arkivalier  

 ud fra den grundbetragtning, at man i det hele har forpligtelse til at bevare  

 skriftlige kilder af væsentlig betydning for dansk historie, jf. bemærkninger  

 til § 2, 1. punkt.
Private arkivalier erhverves som regel kun derved, at arkiverne direkte  

 sætter sig i forbindelse med arkivskaberne eller deres efterladte pårørende  

 og slægtninge.
Normalt overdrages privatarkiver som gave til arkiverne.
Andre statslige institutioner foretager ligeledes indsamling og opbevaring  

 af private arkivalier, således f.eks.
Det Kongelige Bibliotek primært inden  

 for det humanistiske område.
Det er ikke hensigten med bestemmelsen at  

 foretage nogen indskrænkning eller ændring i disse institutioners virkekreds  

 inden for privatarkivområdet, jf. at det i § 27, stk. 1, præciseres, at  

 statens arkiver primært indsamler materiale, der belyser forhold af  

 samfundsmæssig karakter.
Visse organisationsarkiver og en række privatarkiver opbevares i  

 Arbejderbevægelsens Bibliotek og Arkiv.
Mindre virksomheder inden for handel,  

 industri, fiskeri og landbrug har afleveret til de lokalhistoriske arkiver.  

 Der henvises til bemærkningerne ovenfor til § 5 vedrørende samarbejdet mellem  

 statens arkiver og andre kulturelle og videnskabelige institutioner på  

 arkivområdet.
Der har på området udviklet sig en praksis, hvorefter private arkiver i  

 visse tilfælde overføres fra en institution til en anden, inden for hvis  

 område de naturligt falder.
Dog respekteres i alle tilfælde eventuelle ønsker  

 fra den afleverende part med hensyn til opbevaring i en bestemt institution.
Det er i høringen foreslået, at der skulle oprettes et særligt nævn til at  

 tage stilling til eventuelle tvister institutionerne imellem på  

 privatarkivområdet.
Oprettelsen af et sådant nævn kan næppe anses for  

 hensigtsmæssigt.
Eventuelt opståede tvister forudsættes afgjort  

 administrativt efter forhandling med de pågældende institutioner.
Til stk. 2 Arkivalier fra erhvervslivets organisationer og virksomheder opbevares for  

 størstedelens vedkommende på Erhvervsarkivet.
Også arkivalier fra  

 enkeltpersoner med tilknytning til erhvervslivet opbevares på  

 Erhvervsarkivet.
I 1942 dannedes ved Århus Universitet »Komiteen for oprettelse af et  

 erhvervsarkiv i Århus«, og i 1948 oprettedes en selvejende institution  

 under navnet Erhvervsarkivet.
Ved lov nr. 217 af 16. juni 1962 overtog staten  

 den selvejende institution Erhvervsarkivet.
 Den stedfundne udvikling gør det naturligt, at Erhvervsarkivet betragtes  

 som en integreret del af statens arkiver med samme ledelsesforhold som de  

 øvrige berørte institutioner, jf. bemærkninger til § 1.
 Bestemmelsen præciserer, jf. stk. 1, at de arkivalier, som Erhvervsarkivet  

 modtager, skal være af væsentlig forskningsmæssig betydning.
Til § 28 Efter forslaget vil det påhvile skifteretterne at aflevere til  

 Rigsarkivet de arkivalier, der måtte findes i ethvert bo, der tilfalder  

 staten efter den gældende arvelov, idet vurderingen af disse arkivaliers  

 betydning finder sted i Rigsarkivet.
Til § 29 Bestemmelsen skal sikre, at værdifulde historiske arkivalier, hvortil  

 ingen ejer kan påvises, ikke går tabt, og har baggrund i det forhold, at der  

 i de senere år er forekomet flere tilfælde, hvor historisk værdifulde  

 arkivalier er fundet som hittegods, uden at nogen ejer har kunnet påvises.
Til § 30 For de fleste privatarkiver er fastsat særlige  

 tilgængelighedsbestemmelser i forbindelse med deres aflevering.
Er der ikke  

 fastsat sådanne bestemmelser, træffer rigsarkivaren afgørelse.
 Efter den hidtidige praksis gælder i sådanne tilfælde for hovedparten af  

 private personarkiver en 80 års tilgængelighedsfrist og for private  

 institutioners, foreningers m.v. arkiver en 50 års frist.
Til § 31 Det fastsættes som supplement til lovgivningen om beskyttelse af  

 kulturværdier (lov nr. 332 af 4. juni 1986), at der skal gives Rigsarkivet  

 adgang til kopiering af arkivalier af forskningsmæssig eller almenkulturel  

 betydning inden udførsel fra landet.
Der er ikke herved taget stilling til,  

 hvor opbevaring af disse kopier skal ske, men det findes administrativt  

 hensigtsmæssigt at fastsætte, at forvaltningen af bestemmelsen koncentreres  

 hos een myndighed.
Kapitel 7 Klageregler Til § 32 De afgørelser rigsarkivaren træffer om dispensation fra  

 tilgængelighedsfristerne efter § 24, eventuelt som ankeinstans i forhold til  

 den rigsarkivaren i det konkrete tilfælde har bemyndiget til at træffe  

 afgørelse i sagen, kan påklages til vedkommende ressortmyndighed.
Herved  

 forstås den myndighed, der på tidspunktet for ansøgningen har ansvaret for  

 sager af den karakter, som ansøgningen vedrører.
I de tilfælde hvor afslaget  

 er givet, fordi ressortmyndigheden ikke har fundet at kunne give samtykke til  

 dispensationsansøgningen, vil klagebehandlingen have karakter af en  

 remonstrationsordning.
Der henvises i øvrigt til bemærkningerne til § 24.
Til stk. 2 Bestemmelsen giver mulighed for at fastsætte, at afgørelser, som træffes  

 af rigsarkivaren efter bestemmelser fastsat i medfør af lovens kapitel 3 og  

 4, ikke kan indbringes for kulturministeren.
Kapitel 8 Straffe- og ikrafttrædelsesbestemmelser Til § 33 Overtrædelse af bestemmelsen vedrørende tavshedspligt i § 25 straffes med  

 bøde, hæfte eller fængsel i indtil 6 måneder.
Til stk. 2 Overtrædelse af bestemmelserne i §§ 17 og 18 vedrørende aflevering m.v., §  

 29 vedrørende herreløse arkivalier og § 31 vedrørende udførsel straffes med  

 bøde.
Til stk. 3 I forskrifter, der udfærdiges efter loven, kan der fastsættes straf af  

 bøde for overtrædelse af bestemmelserne i forskrifterne.
Til stk. 4 Er overtrædelsen begået af et aktieselskab, anpartsselskab, andelsselskab  

 eller lignende, kan der pålægges selskabet som sådant bødeansvar.
Til stk. 5 Sagerne behandles som politisager.
Retsmidlerne i retsplejelovens Kapitel  

 73 kan anvendes i samme omfang som i statsadvokatsager.
Til § 34 Bestemmelserne om offentlige arkivaliers bevaring og kassation,  

 aflevering samt tilgængelighed finder ligeledes anvendelse på arkivalier, der  

 er udfærdiget af en myndighed eller kommet i en myndigheds besiddelse før  

 lovens ikrafttræden, jf. dog stk. 2.
Til stk. 2 Det er er hensigten at fastsætte bestemmelser, hvorefter lovens regler om  

 tilgængelighed også skal gælde for arkivalier, der er afleveret til statens  

 arkiver før lovens ikrafttræden, medmindre andet aftales med  

 ressortmyndigheden.
I en række tilfælde har myndigheder truffet særlig aftale om  

 tilgængelighed med det modtagende arkiv, herunder om kompetenceforhold med  

 hensyn til meddelelse af dispensationer fra de gældende  

 tilgængelighedsfrister.
Sådanne aftaler vil i de fleste tilfælde umiddelbart  

 kunne afløses af de foreslåede almindelige bestemmelser om tilgængelighed,  

 jf. kapitel 5. Det kan dog af ressourcemæssige grunde være hensigtsmæssigt at  

 opretholde sådanne aftaler i en overgangsperiode.
Til § 35 Bestemmelsen ophæver den tidligere lovgivning om statens arkiver, jf. de  

 almindelige bemærkninger.
 Følgende love ophæves:
1) Lov nr. 42 af 30. marts 1889 om oprettelse af et rigsarkiv og om  

 lønninger for de derved ansatte embeds- og bestillingsmænd, 2) Lov nr. 152 af 28. april 1931 om oprettelse af et landsarkiv for de  

 sønderjyske landsdele, og 3) Lov nr. 217 af 16. juni 1962 om statens overtagelse af den selvejende  

 institution Erhvervsarkivet.
Til § 36 Lov om offentlige myndigheders registre § 9, stk. 4, lyder således:
»Justitsministeren kan, efter indhentet udtalelse fra  

 Registertilsynet tillade, at registereksemplarer overføres til arkiv på  

 nærmere angivne vilkår.« Det foreslås, jf. § 14, stk. 4, at lov om offentlige myndigheders registre  

 § 9, stk. 4, affattes således:
Stk. 4. »Registertilsynet kan tillade, at registre, der føres  

 for kommunale myndigheder, overføres til opbevaring i Rigsarkivet på nærmere  

 angivne vilkår.
Registre, der føres for statslige myndigheder, overføres til  

 opbevaring i arkiv efter reglerne i lov om offentlige arkiver m.v.« Forslagets pkt. 1 omfatter såvel enkelte kommuners registre som registre,  

 der føres for flere kommuner samt fælleskommunale registre.
De hensyn til  

 sikring mod misbrug af registeroplysninger, som er søgt varetaget gennem den  

 gældende bestemmelse i registerloven, findes bedst under den foreslåede  

 ordning at kunne tilgodeses ved at fastsætte, at sådanne registre skal  

 afleveres til og opbevares i Rigsarkivet, jf. bemærkninger til § 14, stk.  

 2-4.
Til § 37 og § 38 Bestemmelserne i lov om kommunernes styrelse og i lov om Københavns  

 kommunes styrelse om kommunernes forpligtelse til at opbevare deres arkiver  

 på betryggende måde afløses af den generelle bestemmelse i § 9, stk. 1.
Til § 39 De særlige bestemmelserne om bevaring og kassation i kommunale arkiver,  

 der er fastsat med hjemmel i de ved §§ 37 og 38 ophævede bestemmelser,  

 opretholdes, indtil de ophæves eller afløses af nye bestemmelser fastsat med  

 hjemmel i lov om offentlige arkiver m.v.
Nye bestemmelser forudsættes  

 forhandlet med de kommunale parter.
Til § 40 Det bemærkes, at der med hensyn til aflevering, bevaring m.v. af  

 arkivalier skabt af rigsmyndighederne på Færøerne er indgået aftale mellem  

 Statsministeriet og Færøernes Landsstyre, hvorefter Landsarkivet i Torshavn  

 modtager afleveringer fra rigsmyndighederne på Færøerne, Forsvarets  

 institutioner dog undtaget.
Ifølge aftalen skal disse arkivalier behandles  

 efter de på ethvert tidspunkt for statslige myndigheders arkivalier gældende  

 regler.
Om de tilsvarende grønlandske forhold bemærkes, at det i den grønlandske  

 arkivlov er fastsat, at Grønlands Nationalmuseum og Arkiv kan varetage  

 arkivmæssige opgaver over for statens myndigheder i Grønland.
Statens  

 myndigheder i Grønland har i vidt omfang deponeret arkivalier i Grønlands  

 Nationalmuseum og Arkiv.
For disse arkivalier følges m.h.t. tilgængelighed  

 m.v. de for statens myndigheders arkivalier i øvrigt gældende regler.
BILAG 1 BILAG 2 Registertilsynet Skrivelse af 18. december 1991 til Justitsministeriet Ved skrivelse af 29. oktober 1991 (j.nr.
L.A. 1988-77133-1) har  

 Justitsministeriet anmodet Registertilsynet om eventuelle bemærkninger til  

 Kulturministeriets udkast til lov om offentlige arkiver m.v., som bl.a.  

 indeholder en ændring af § 9, stk. 4, i lov om offentlige myndigheders  

 registre.
 Justitsministeriet har efterfølgende ved skrivelse af 15. november 1991  

 fremsendt Kulturministeriets lovudkast af 5. november 1991 med tilhørende  

 bemærkninger.
Det fremgår af de almindelige bemærkninger, at formålet med lovforslaget  

 er at understrege de offentlige arkivers rolle ved udformningen og  

 gennemførelsen af en overordnet bevarings- og kassationspolitik vedrørende  

 offentlige arkivalier.
Forslaget skal endvidere understrege myndighedernes  

 ansvar for behandlingen af deres arkivalier som led i en sådan politik.  

 Formålet er endelig at skabe størst mulig åbenhed med hensyn til adgangen til  

 de offentlige arkivers samlinger for offentligheden, herunder forskningen.
 Det fremgår endvidere, at bevaring, behandling og tilgængeliggørelse af  

 den del af det danske samfunds kulturarv, der består i arkivalier, ikke  

 hidtil er behandlet samlet i lovform, samt at der er et behov for en mere  

 præcis udformning af retsgrundlaget for og omfanget af statslige arkivers  

 myndighedsudøvelse.
Efter § 7 i udkastet skal lovens regler om myndighedernes behandling af  

 arkivalier i kap. 3-5 gælde for al virksomhed, der udøves af den offentlige  

 forvaltning og domstolene.
Anvendelsesområdet er således, når bortses fra  

 domstolene, identisk med området for lov om offentlige myndigheders registre.
 De centrale bestemmelser i relation til det gældende lovgrundlag og for  

 Registertilsynets virksomhed findes i udkastets § 13, § 21, § 23 og § 35.
 Hovedpunkterne heri er følgende:
 - For journalregistre, der føres for statslige myndigheder, og som er  

 omfattet af lov om offentlige myndigheders registre, fastsættes en egentlig  

 pligt til aflevering til Rigsarkivet (§ 13).
 - Andre statslige edb-registre skal afleveres til opbevaring i  

 Rigsarkivet, hvis det findes nødvendigt for udførelsen af videnskabelige  

 eller statistiske undersøgelser af væsentlig samfundsmæssig betydning.  

 Afgørelse herom træffes af Registertilsynet efter indhentet udtalelse fra  

 Rigsarkivaren (§ 13).
- Arkivering af edb-registre omfattet af lov om offentlige myndigheders  

 registre sker i henhold til nærmere angivne vilkår.
Disse vilkår fastsættes  

 af Kulturministeren efter indhentet udtalelse fra Registertilsynet.
Det  

 anføres i bemærkningerne hertil, at der ikke hermed forudses ændringer i den  

 eksisterende praksis (§ 13).
- Der fastsættes en generel 80-årig tilgængelighedsfrist bl.a. for  

 arkivenheder, der vedrører registre, der er omfattet af lov om offentlige  

 myndigheders registre.
Den afleverende myndighed kan, hvor forholdene taler  

 herfor, efter drøftelse med det modtagende arkiv fastsætte en kortere eller  

 længere tilgængelighedsfrist.
Det anføres i bemærkningerne hertil, at  

 fastsættelse af en kortere tilgængelighedsfrist, for så vidt angår  

 edb-registre, forudsætter, at Registertilsynet godkender en afvigelse fra den  

 normale frist (§ 21).
- Der kan i konkrete tilfælde af rigsarkivaren eller den, han bemyndiger  

 hertil, meddeles tilladelse til benyttelse af en arkivenhed før udløbet af  

 tilgængelighedsfristen.
For så vidt angår adgang til arkivenheder, der  

 vedrører registre, der er omfattet af lov om offentlige myndigheders  

 registre, kræves endvidere Registertilsynets samtykke (§ 23).
 - Som en konsekvens af ovenstående foreslås § 9, stk. 4, i lov om  

 offentlige myndigheders registre ændret tiil udelukkende at omfatte registre,  

 der føres for kommunale myndigheder (§ 35).
 Efter forslaget sker der således en væsentlig ændring af proceduren for  

 behandling af spørgsmål om sletning/bevaring af register-oplysninger af  

 forskningsmæssig værdi, idet det sikres, at en vurdering af denne værdi i  

 alle tilfælde skal finde sted.
 Sagen har været behandlet på Registerrådets møde den 11. december 1991.
 Registertilsynet skal herefter udtale følgende:
Det er Registertilsynets opfattelse, at lovudkastet indeholder en meget  

 væsentlig ændring i den gældende retstilstand for edb-registre med  

 personoplysninger, der ikke længere opfylder et administrativt formål.
Det  

 gælder særligt for edb-journalregistre, for hvilke der indføres en egentlig  

 afleveringspligt.
For andre edb-registre med personoplysninger skal  

 Registertilsynet, forinden sletning kan finde sted, afgøre, om arkivering af  

 hensyn til bl.a. forskningen bør finde sted.
Det er således ikke længere  

 Justitsministeriet, der skal give tilladelse til, at registereksemplarer  

 overføres til arkiv.
 Efter lov om offentlige myndigheders registre er udgangspunktet, at  

 registrerede oplysninger, der på grund af deres alder eller af andre grunde  

 har mistet deres betydning for varetagelsen af registerets opgaver, skal  

 slettes, jf. lovens § 9, stk. 3, 1. pkt.
 Af bemærkningerne hertil fremgår, at denne bestemmelse skal hindre en  

 unødig ophobning af data om den enkelte.
 Det anføres imidlertid endvidere i bemærkningerne til loven om offentlige  

 myndigheders registre, at et ubetinget krav om sletning af oplysninger i  

 mange tilfælde vil være til ubodelig skade for forskningen og planlægningen.  

 Dette er baggrunden for det hidtil gældende tilladelsessystem, jf. lovens §  

 9, stk. 4. Årsagen til, at et krav om tilladelse er anset for nødvendigt, er  

 dels, at en fortsat opbevaring bør være undergivet kontrol, og dels, at der  

 bør være tilstrækkelig mulighed for at udøve et skøn over, om der er et  

 rimeligt grundlag for arkivering af registret.
 Denne retstilstand skal ses i sammenhæng med det grundlæggende princip i  

 lov om offentlige myndigheders registre, hvorefter registrerede oplysninger  

 ikke bør anvendes til andre formål end de, hvortil de er samlet, jf. lovens §  

 9, stk. 1 og 2. Dette er baggrunden for, at registertilsynet i forbindelse  

 med sin stillingstagen til arkiveringsspørgsmål i sin hidtidige praksis har  

 lagt afgørende vægt på, at Rigsarkivet, vedkommende myndighed eller andre har  

 kunnet give en fyldestgørende begrundelse for en fortsat opbevaring af  

 vedkommende register, herunder at bevaring må anses for at være nødvendig af  

 hensyn til den fremtidige forskning.
 Registertilsynet finder i denne forbindelse således anledning til at  

 understrege, at der ved en gennemførelse af de foreslåede ændringer ved  

 Registertilsynets behandling af spørgsmålet om arkivering af andre  

 edb-registre end journalregistre bør ske opretholdelse af hidtidig praksis,  

 således at der fortsat foretages en afvejning af på den ene side hensynet til  

 princippet om at undgå unødig dataophobning og på den anden side hensynet  

 til, at der fremtidigt skal kunne udføres videnskabelige eller statistiske  

 undersøgelser af væsentlig samfundsmæssig interesse.
Registertilsynet skal herudover henlede opmærksomheden på, at der i  

 international sammenhæng kan iagttages visse tendenser, som ikke stemmer  

 overens med formålet med det forelagte udkast til lovforslag.  

 Registertilsynet skal bl.a. pege på, at der ikke i det af EF-kommisionen  

 fremlagte udkast til direktiv om beskyttelse af personer i forbindelse med  

 behandling af personoplysninger (SYN 287) ses at være taget stilling til  

 spørgsmålet om anvendelse af oplysninger i forskningsøjemed eller overførsel  

 af disse til arkivering.
Udkastet til direktivet indeholder derimod en  

 Artikel 16, litra e, hvorefter oplysningerne ikke må opbevares på den måde,  

 der giver mulighed for at identificere de registrerede personer i et tidsrum,  

 der er længere end det, der er nødvendigt af hensyn til  

 registreringsformålet.
 Der er således mulighed for, at der bl.a. afhængigt af den endelige  

 udformning af et eventuelt EF-direktiv på området kan blive behov for på ny  

 at overveje retstilstanden på arkiveringsområdet.
 Registertilsynet har i øvrigt ikke bemærkninger til det af  

 Kulturministeriet udarbejdede udkast til forslag til lov om offentlige  

 arkiver m.v.
 Registertilsynet skal dog af lovtekniske grunde foreslå, at der i lov om  

 offentlige myndigheders registre § 9, stk. 4, som den foreslås affattet i §  

 35 i forslaget til lov om offentlige arkiver m.v., som 2. pkt. indsættes:
»Registre, der føres for statslige myndigheder, overføres til  

 opbevaring i arkiv efter reglerne i lov om offentlige arkiver m.v.« P.
R.
V.
M.
Koktvedgaard / Torsten Hesselbjerg BILAG 3.
 Udsendelsesliste.
1. Samtlige ministerier samt kabinetssekretariatet 2. Universiteternes historiske institutter 3. Universiteternes samfundsvidenskabelige institutter 4. Historiske foreninger m.v.:
Arbejderbevægelsens Bibliotek og Arkiv Dansk historisk Fællesforening Foreningen af Stadsarkivarer Historielærerforeningen for Gymnasiet og HF Sammenslutningen af Lokalarkiver samt Lokalarkivernes amtskredse Sammenslutningen af Lokalhistoriske Foreninger Sammenslutningen af Slægtshistoriske Foreninger 5. Forskningsråd m.v.:
Det humanistiske Forskningsråd Det samfundsvidenskabelige Forskningsråd Institut for Grænseregionsforskning Dansk Folkeoplysnings Samråd Dansk Magisterforening Danmarks Forskningsbiblioteksforening 6. Kommunale organisationer m.v.:
Amtsrådsforeningen Kommunernes Landsforening Frederiksberg Kommune Københavns Kommune 7. Arbejdsmarkedets foreninger m.v.:
Dansk Arbejdsgiverforening Danske Dagblades Forening Dansk Journalistforbund Det danske Handelskammer Industrirådet Landbrugsrådet LO 8. Private foreninger m.v.:
Den danske Dommerforening Den danske Præsteforening Foreningen af Auktionsledere i Danmark Foreningen af Politimestre i Danmark 9. Øvrige institutioner:
ATP Danmarks Nationalbank Datacentralen af 1959 Værdipapircentralen 10. Kulturministeriets område:
Dansk Folkemindesamling Det Kongelige Bibliotek Erhvervsarkivets bestyrelse Nationalmuseet - rigsantikvaren Rigsarkivet - rigsarkivaren Statsbiblioteket i Århus Statens Bibliotekstjeneste - rigsbibliotekaren Statens Museumsnævn BILAG 4 Definitioner.
 Arkivalier.
Ved arkivalier forstås såvel skriftligt materiale som enhver anden art af  

 materiale, der formidler information.
Arkivaliebegrebet omfatter f.eks. kort,  

 tegninger, planer, fotografier, film og mikrofilm, grammofonplader, lydbånd  

 og elektroniske opbevaringsmedier af enhver art.
 Offentlige arkivalier.
 Ved offentlige arkivalier forstås arkivalier, der tilhører offentlige  

 myndigheder, og er blevet til eller tilvejebragt i forbindelse med en  

 offentlig institutions eller dens medarbejderes tjenstlige virke.
 Private arkivalier.
 Ved private arkivalier forstås arkivalier, der tilhører private personer,  

 virksomheder m.v., herunder arkivalier, der er blevet til eller tilvejebragt  

 i forbindelse med private personers, institutioners, foreningers m.v. virke.
 Arkivenhed.
 Ved en arkivenhed forstås en fysisk enhed f.eks. en protokol, et sagslæg,  

 et magnetbånd, mikrofilm/kort eller en enhed frembragt ved arkivdannelsen.
 Offentlige arkiver.
 Offentlige arkiver er institutioner, der som primær opgave skal indsamle  

 og bevare offentlige arkivalier af hensyn til borgernes retssikkerhed, det  

 offentliges dokumentationsbehov samt af kulturelle og forskningsmæssige  

 grunde.
Efter 2. behandling den 5. maj 1992 Kapitel 1 Offentlige arkiver § 1. Statens arkiver består af Rigsarkivet, landsarkiverne og  

 Erhvervsarkivet.
Stk. 2. Statens arkiver ledes af rigsarkivaren.
Rigsarkivaren  

 udpeges af kulturministeren.
§ 2. Statens arkiver har til formål 1) at sikre bevaringen af arkivalier, der har historisk værdi eller tjener  

 til dokumentation af forhold af væsentlig administrativ og retlig betydning  

 for borgere og myndigheder, 2) at sikre muligheden for kassation af ikke-bevaringsværdige arkivalier i  

 samarbejde med de myndigheder, der er omfattet af denne lov, jf. § 7, stk. 1,  

 samt § 8, 3) at stille arkivalierne til rådighed for myndigheder og offentlighed,  

 herunder til forskningsformål, og 4) at udøve forskning og udbrede kendskabet til forskningens resultater.
 § 3. Statens arkiver bistår de myndigheder, der er omfattet af  

 denne lov, i arkivmæssig henseende.
 § 4. Kommunerne kan oprette arkiver til behandling af en eller  

 flere kommuners arkivalier.
 Stk. 2. Statens arkiver samarbejder med de kommunale arkiver.
 § 5. Statens arkiver samarbejder med og er rådgivende over for  

 andre kulturelle eller videnskabelige institutioner i arkivmæssig henseende.
 Stk. 2. Kulturministeren kan nedsætte udvalg til fremme af det  

 samarbejde, som er nævnt i stk. 1.
 § 6. Rigsarkivet behandler sager vedrørende brug af rigsvåbenet.
 Stk. 2. Rigsarkivet er rådgivende for statslige og kommunale  

 myndigheder i spørgsmål vedrørende offentlige våbener, segl og emblemer samt  

 flag.
Kapitel 2 Offentlige arkivalier § 7. Lovens regler om myndighedernes behandling af arkivalier i  

 kapitel 3-5 gælder for al virksomhed, der udøves af den offentlige  

 forvaltning og domstolene.
 Stk. 2. Loven gælder endvidere for anerkendte trossamfunds  

 ministerialbogførelse.
§ 8. Kulturministeren kan bestemme, at reglerne i kapitel 3-5 om  

 behandling af offentlige myndigheders arkivalier helt eller delvis skal gælde  

 for nærmere angivne selskaber, institutioner, foreninger m.v., som ikke kan  

 henregnes til den offentlige forvaltning.
Det gælder dog kun, hvis udgifterne  

 ved deres virksomhed overvejende dækkes af statslige eller kommunale midler,  

 eller i det omfang de ved eller i henhold til lov har fået tillagt beføjelse  

 til at træffe afgørelser på statens eller en kommunes vegne.
Kapitel 3 Bevaring og kassation § 9. Myndighederne skal drage omsorg for, at deres arkivalier  

 opbevares på betryggende måde.
 Stk. 2. Ved aflevering af arkivalierne til offentlige arkiver  

 overgår ansvaret for arkivaliernes fremtidige bevaring til disse.
 § 10. Kulturministeren fastsætter til varetagelse af arkivmæssige  

 hensyn regler om behandling, bevaring og kassation af statslige myndigheders  

 arkivalier.
 Stk. 2. Kulturministeren fastsætter til varetagelse af  

 arkivmæssige hensyn regler om bevaring og kassation af kommunernes  

 arkivalier.
 Stk. 3. Statens arkiver fører tilsyn med reglernes overholdelse.
Kapitel 4 Aflevering m.v.
 § 11. Myndighederne kan kun aflevere deres arkivalier til de  

 offentlige arkiver, jf. kapitel 1.
 § 12. Rigsarkivet modtager arkivalier, der afleveres af  

 landsdækkende statslige myndigheder og institutioner.
 Stk. 2. Landsarkiverne modtager arkivalier, der afleveres af  

 lokale statslige myndigheder og institutioner, folkekirken samt anerkendte  

 trossamfund.
 § 13. De myndigheder, der er nævnt i § 12, stk. 1 og 2, afleverer,  

 medmindre modstående hensyn gør sig gældende, deres arkivalier til  

 Rigsarkivet eller landsarkiverne, når de er 30 år gamle, jf. dog § 14.  

 Kulturministeren fastsætter nærmere regler om aflevering, herunder om de  

 tilfælde, hvor en fravigelse af den i 1. pkt. nævnte hovedregel kan finde  

 sted.
§ 14. Journalregistre, der føres for statslige myndigheder, og som  

 er omfattet af lov om offentlige myndigheders registre, skal afleveres til  

 Rigsarkivet, når de ikke længere skal anvendes til administrativt formål hos  

 myndigheden.
Andre statslige registre, der er omfattet af lov om offentlige  

 myndigheders registre, afleveres til opbevaring i Rigsarkivet, hvis det  

 findes nødvendigt for udførelsen af videnskabelige eller statistiske  

 undersøgelser af væsentlig samfundsmæssig interesse.
 Stk. 2. Registertilsynet træffer efter indhentet udtalelse fra  

 rigsarkivaren afgørelse om aflevering af de i stk. 1, 2. pkt., nævnte  

 registre.
Stk. 3. Arkivering af de i stk. 1 nævnte registre sker i henhold  

 til nærmere angivne vilkår.
Kulturministeren fastsætter efter indhentet  

 udtalelse fra Registertilsynet nærmere regler om afleveringen, herunder i  

 hvilken form afleveringen skal ske, og om fastsættelse af vilkår.
 Stk. 4. Kommunerne kan aflevere kommunale registre til  

 Rigsarkivet, jf. § 37, efter regler, der fastsættes af kulturministeren efter  

 indhentet udtalelse fra Registertilsynet.
 § 15. Kommunerne kan aflevere deres arkivalier til kommunale  

 arkiver, jf. § 4, stk. 1.
Stk. 2. Kommunerne kan aflevere deres arkivalier til  

 landsarkiverne.
Kulturministeren fastsætter nærmere regler om aflevering.
§ 16. Enhver offentlig myndighed, som har modtaget eller erhvervet  

 arkivalier hidrørende fra tidligere eller eksisterende statslige myndigheder,  

 skal underrette statens arkiver herom.
Tilbydes myndighederne sådanne  

 arkivalier, eller bliver de på anden måde bekendt med arkivaliernes  

 eksistens, skal de ligeledes underrette statens arkiver herom.
 Stk. 2. Statens arkiver kan bestemme, at arkivalier, der omhandles  

 i stk. 1, afleveres til statens arkiver.
 § 17. Private personer, virksomheder eller institutioner, som er i  

 besiddelse af arkivalier hidrørende fra tidligere eller eksisterende  

 statslige myndigheder, skal aflevere arkivalierne til statens arkiver.
 § 18. Hvis arkivalier tilhørende staten søges solgt på offentlig  

 auktion, skal auktionslederen underrette statens arkiver herom.
 § 19. Statens ret til arkivalier kan ikke ophøre ved ekstinktion  

 eller hævd.
Kapitel 5 Tilgængelighed § 20. Arkivenheder, der hidrører fra myndighederne, og som er  

 afleveret til statens arkiver, er tilgængelige for enhver, når de er 30 år  

 gamle, jf. dog § 21 og § 22.
§ 21. Den afleverende myndighed kan efter drøftelse med det  

 modtagende arkiv fastsætte en længere tilgængelighedsfrist end 30 år for  

 arkivenheder eller grupper af arkivenheder, hvis dette er nødvendigt til  

 beskyttelse af væsentlige hensyn til 1) statens sikkerhed eller rigets forsvar, 2) rigets udenrigspolitiske eller udenrigsøkonomiske interesser, herunder  

 forholdet til fremmede magter eller mellemfolkelige institutioner, 3) beskyttelse af sigtede, vidner eller andre i sager om strafferetlig  

 eller disciplinær forfølgning, 4) det offentliges økonomiske interesser, herunder udførelsen af det  

 offentliges forretningsvirksomhed, 5) enkeltpersoners eller private selskabers økonomiske interesse i at  

 beskytte oplysninger om tekniske indretninger eller fremgangsmåder eller om  

 drifts- eller forretningsforhold eller lignende eller 6) private og offentlige interesser, hvor hemmeligholdelse efter  

 forholdets særlige karakter er påkrævet.
§ 22. Tilgængelighedsfristen er 80 år for arkivenheder eller  

 grupper af arkivenheder, der 1) indeholder oplysninger om enkeltpersoners private, herunder økonomiske,  

 forhold, 2) vedrører registre, der er omfattet af lov om offentlige myndigheders  

 registre, 3) omfatter sager inden for strafferetsplejen, 4) omfatter myndigheders brevveksling med sagkyndige til brug i retssager  

 eller ved overvejelse af, om retssag bør føres, eller 5) omfatter materiale, der tilvejebringes som grundlag for Danmarks  

 Statistiks udarbejdelse af offentlig statistik.
 Stk. 2. Den afleverende myndighed kan, hvor forholdene taler  

 herfor, efter drøftelse med det modtagende arkiv fastsætte en kortere eller  

 længere tilgængelighedsfrist for arkivenheder, der er omfattet af stk. 1.
 § 23. Tilgængelighedsfristen regnes fra en arkivenheds  

 slutningsår.
 § 24. Rigsarkivaren eller den, rigsarkivaren bemyndiger hertil,  

 kan i konkrete tilfælde meddele tilladelse til benyttelse af en arkivenhed  

 eller grupper af arkivenheder inden udløbet af tilgængelighedsfristen, jf.  

 dog stk. 2-4.
Stk. 2. Det er en betingelse for at meddele tilladelse efter stk.  

 1, at vedkommende ressortmyndighed har givet sit samtykke hertil, når 1) den afleverende myndighed har fastsat en længere tilgængelighedsfrist  

 efter § 21, 2) en arkivenhed indeholder materiale af den karakter, der er nævnt i §  

 22, stk. 1, nr. 2-5, eller 3) en arkivenhed er afleveret til statens arkiver, inden den er 30 år  

 gammel, og den indeholder materiale af den karakter, der er nævnt i § 21.
 Stk. 3. Tilladelse efter stk. 1 kræver endvidere samtykke fra  

 Registertilsynet, hvis arkiv-enheden indeholder materiale af den karakter,  

 der er nævnt i § 22, stk. 1, nr. 2.
 Stk. 4. Kulturministeren fastsætter nærmere regler om  

 tilgængelighed og om vilkår for brugen af de oplysninger, der gives adgang  

 til.
§ 25. Den, der får adgang til arkivenheder, som ikke er  

 umiddelbart tilgængelige, må ikke uberettiget offentliggøre, videregive eller  

 udnytte fortrolige oplysninger, hvortil den pågældende i den forbindelse har  

 fået kendskab.
En oplysning er fortrolig, når den ved lov eller anden gyldig  

 bestemmelse er betegnet som sådan, eller når det i øvrigt er nødvendigt at  

 hemmeligholde den for at varetage væsentlige hensyn til offentlige eller  

 private interesser.
 § 26. Kulturministeren nedsætter et udvalg, der skal vurdere  

 praksis på tilgængelighedsområdet.
 Stk. 2. Udvalget består af en repræsentant for forskningen, en  

 repræsentant for pressen, en dommer og en departementschef.
 § 27. Kulturministeren kan fastsætte regler om tilgængelighed  

 vedrørende offentlige arkivalier, der er afleveret til kommunale arkiver, jf.  

 § 4, stk. 1, og § 15, stk. 1.
Kapitel 6 Private arkivalier § 28. Statens arkiver kan indsamle, modtage og bevare private  

 arkivalier, som hidrører fra enkeltpersoner, foreninger, organisationer m.v.  

 Arkivalierne skal være af væsentlig forskningsmæssig eller almenkulturel  

 betydning og navnlig berøre forhold af samfundsmæssig karakter.
 Stk. 2. Erhvervsarkivet er statens erhvervshistoriske arkiv.  

 Erhvervsarkivet kan indsamle, modtage og bevare arkivalier af væsentlig  

 forskningsmæssig betydning fra erhvervslivets organisationer og virksomheder.
 § 29. Hvis et bo, der tilfalder staten ved arv, rummer arkivalier,  

 skal disse afleveres til statens arkiver.
§ 30. Private arkivalier, hvortil ingen kan godtgøre sin ret som  

 ejer, tilhører staten.
Finderen af sådanne arkivalier eller den, der får dem  

 i sin besiddelse, skal straks aflevere dem til statens arkiver.
 § 31. Ved aflevering af private arkivalier til statens arkiver  

 træffes der aftale mellem den afleverende part og det modtagende arkiv om  

 tilgængelighed.
 § 32. Den, som ejer private arkivalier af forskningsmæssig eller  

 almenkulturel betydning, skal, inden de udføres af landet, give Rigsarkivet  

 adgang til kopiering af arkivalierne.
Kapitel 7 Klageregler § 33. Rigsarkivarens afgørelser om tilgængelighed efter § 24 kan  

 påklages til vedkommende ressortmyndighed.
 Stk. 2. Kulturministeren kan fastsætte regler om, at de  

 afgørelser, rigsarkivaren træffer efter regler udstedt i medfør af  

 bestemmelserne i kapitel 3 og 4, ikke kan indbringes for kulturministeren.
Kapitel 8 Straffe- og ikrafttrædelsesbestemmelser § 34. Med bøde, hæfte eller fængsel indtil 6 måneder straffes  

 den, der overtræder § 25.
 Stk. 2. Med bøde straffes den, der overtræder bestemmelserne i §§  

 17, 18, 30 og 32.
 Stk. 3. I forskrifter, der udfærdiges efter loven, kan der  

 fastsættes straf af bøde for overtrædelse af bestemmelser i forskrifterne.
 Stk. 4. Er overtrædelsen begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Stk. 5. Sagerne behandles som politisager.
Retsmidlerne i  

 retsplejelovens kapitel 73 kan anvendes i samme omfang som i  

 statsadvokatsager.
 § 35. Loven træder i kraft den 1. oktober 1992. Loven gælder også  

 for arkivalier, der er udfærdiget af en myndighed eller er kommet i en  

 myndigheds besiddelse før lovens ikrafttræden.
 Stk. 2. Kulturministeren fastsætter nærmere regler om  

 tilgængelighed til arkivalier, der er afleveret til offentlige arkiver før  

 lovens ikrafttræden.
 § 36. Følgende love ophæves:
 1) Lov nr. 42 af 30. marts 1889 om oprettelse af et rigsarkiv og om  

 lønninger for de derved ansatte embeds- og bestillingsmænd.
 2) Lov nr. 152 af 28. april 1931 om oprettelse af et landsarkiv for de  

 sønderjyske landsdele.
 3) Lov nr. 217 af 16. juni 1962 om statens overtagelse af den selvejende  

 institution Erhvervsarkivet.
 § 37. I lov om offentlige myndigheders registre, jf.  

 lovbekendtgørelse nr. 654 af 20. september 1991, affattes § 9, stk. 4,  

 således:
»Stk. 4. Registertilsynet kan tillade, at registre, der føres  

 for kommunale myndigheder, overføres til opbevaring i arkiv på nærmere  

 angivne vilkår.
Registre, der føres for statslige myndigheder, overføres til  

 opbevaring i statens arkiver efter reglerne i lov om offentlige arkiver  

 m.v.« § 38. I lov om kommunernes styrelse, jf. lovbekendtgørelse nr. 483  

 af 21. juni 1991, ophæves § 62.
 § 39. I lov om Københavns Kommunes styrelse, jf.  

 lovbekendtgørelse nr. 484 af 21. juni 1991, ophæves § 52.
 § 40. Følgende bekendtgørelser forbliver i kraft, indtil de  

 ophæves eller afløses af forskrifter udstedt i medfør af denne lov:
 1) Bekendtgørelse nr. 201 af 29. april 1981 om kassation i kommunernes  

 arkiver, som ændret ved bekendtgørelse nr. 42 af 18. februar 1985.
 2) Bekendtgørelse nr. 152 af 18. april 1985 om kassation af Københavns  

 Kommunes arkivalier.
 3) Bekendtgørelse nr. 65 af 31. januar 1990 om kassation i amtskommunernes  

 arkiver.
 § 41. Forslag til revision af loven fremsættes for Folketinget  

 senest i folketingsåret 1996-97.
§ 42. Loven gælder ikke for Færøerne og Grønland.
Loven kan med de  

 afvigelser, som de særlige færøske og grønlandske forhold tilsiger, ved kgl.  

 anordning sættes i kraft for sager, der er eller har været under behandling  

 af rigsmyndighederne.
