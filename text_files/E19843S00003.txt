1. Aktie- og anpartsselskaber samt selskaber, der er  

 omfattet af SSL § 1, stk. 1, nr. 2 2. Sparekasser 3. Brugsforeninger 4. Investeringsforeninger 1. Aktie- og anpartsselskaber samt selskaber, der er omfattet af SSL § 1,  

 stk. 1, nr. 2 1.1. Almindelige regler  .
 Ifølge SSL § 8, stk. 1, skal aktie- og anpartsselskaber samt de af SSL §  

 1, stk. 1, nr. 2, omfattede selskaber opgøre deres skattepligtige almindelige  

 indkomst efter skattelovgivningens almindelige regler, for så vidt disse  

 efter deres indhold er anvendelige på sådanne selskaber.
Selskaber betaler ikke særlig indkomstskat, jfr.
SSL § 8, stk. 2, men den  

 særlige indkomst, der opgøres efter reglerne i lov om særlig indkomstskat  

 m.v., jfr.
LOSI § 13, sammenlægges med selskabets almindelige indkomst,  

 således at summen udgør selskabets skattepligtige indkomst.
Fortjeneste ved  

 salg af fast ejendom forhøjes med 25%, jfr.
EBL § 6, stk. 3.
 Det bemærkes, at henlæggelse til investeringsfond af selskaber kan  

 foretages på grundlag af den skattepligtige indkomst, d.v.s. også af evt.  

 særlig indkomst, jfr. lsr. 1980.66.
 1.1.1. Afgrænsning af selskabsindkomsten over for fysiske personers  

 indkomst  .
I 1.1. er opregnet de lovregler, der bestemmer, at visse særlige former  

 for virksomhed ikke kan drives af et selskab, men kun af en fysisk person.  

 Skattemyndighederne skal ikke påse overholdelsen af disse lovregler, idet  

 denne kontrol henhører under andre offentlige myndigheder.
I det omfang det  

 konstateres, at en virksomhed i strid med de nævnte lovbestemmelser drives i  

 selskabsform, skal der dog ske regulering, således at indkomsten ved  

 erhvervets udøvelse beskattes hos den fysiske person, der må antages at have  

 erhvervet indkomsten - typisk selskabets hovedaktionær, jfr. lsr. 1980.63. Om  

 reguleringen af personens og selskabets indkomstansættelser se nedenfor.
Bortset fra disse lovregulerede tilfælde må formodningen være, at en  

 indkomst, der fremtræder som selskabsindkomst også i skattemæssig henseende  

 anerkendes som værende selskabets indkomst.
Der kan dog forekomme tilfælde,  

 hvor indkomsterhvervelsen er så nær knyttet til en bestemt fysisk person, at  

 man må anse indkomsten for erhvervet af personen, uanset at den rent faktisk  

 er indtægtsført i selskabet.
Endvidere kan det undertiden på grund af de  

 faktiske forhold være vanskeligt at konstatere, hvem der har erhvervet  

 indkomsten, hvorfor der må foretages en egentlig bevisvurdering ud fra de  

 konkret foreliggende oplysninger.
Disse situationer forekommer typisk i hovedaktionærforhold, hvor der kan  

 være en vis sammenblanding af selskabets og personens dispositioner.
Således  

 blev provisionsindtægter oppebåret af en advokats hovedanpartsselskab og som  

 udbetaltes af et forsikringsselskab i de tilfælde, hvor advokaten  

 forårsagede, at hans klienter ved køb af fast ejendom videreførte den  

 tidligere ejendomsforsikring til forsikringsselskabet eller nytegnede en  

 sådan forsikring i selskabet anset for at være så nært knyttet til  

 hovedanpartshaverens virksomhed som advokat, at provisionsindtægten reelt  

 ansås erhvervet af ham.
Se tillige HD af 21.juni 1983, U.f.R 1983.699,  

 Skd.67.414 (Bohart), hvor en direktørs opspaltning af sit arbejdsvederlag fra  

 hovedaktionærselskab - iværksat ved oprettelsen af nyt selskab, hvis  

 hovedformål var at give mulighed for skattemæssige besparelser - ikke blev  

 anset for bindende for skattevæsenet.
Har den fysiske person ikke den  

 bestemmende indflydelse i det selskab, der indtægtsfører vederlaget for det  

 af personen udførte arbejde, må indtægtsførsel og beskatning alene i  

 selskabet normalt godkendes, idet personen betragtes som ansat i selskabet.
Det her behandlede problem må ikke forveksles med det i SD-cirk. nr.437 af  

 5. november 1975 og SC 1.2.6. omhandlede vedrørende fiksering af vederlag.  

 Ved fiksering af vederlag er det godkendt, at indkomsterhvervelsen sker i  

 selskabet.
Ved fikseringen sker der blot en regulering af hovedaktionærens  

 vederlag for arbejde udført for selskabet.
 Læger, tandlæger m.v.  .
 Almen lægevirksomhed kan ikke drives i selskabsform, idet det i den  

 gældende landsoverenskomst om almindelig lægegerning er fastslået, at  

 honorarer og andre ydelser, som er fastsat ved kollektiv overenskomst mellem  

 Den almindelige Danske Lægeforening og den offentlige sygesikring, skal anses  

 for personlig indkomst for lægen, jfr. lsr. 1980.62 samt SD-cirk. 1979.23.
Den offentlige sygesikring er ikke pligtig at anerkende  

 transporterklæringer, afgivet af læger vedrørende honorarkrav.
Tilsvarende  

 gælder for speciallæger, dog således at visse selskaber, der allerede er  

 stiftet, og hvis vedtægter er godkendt af den offentlige sygesikring, fortsat  

 vil blive godkendt som modtagere af honorarer og andre ydelser.
Den mellem Dansk Tandlægeforening og den offentlige sygesikring indgåede  

 overenskomst indeholder ikke bestemmelser som ovenfor anført, og der er  

 således ikke noget til hinder for, at tandlægevirksomhed kan drives i  

 selskabsform.
Ligeledes kan kiropraktorer drive virksomhed i selskabsform.
 Kunstnere m.fl.  .
Når kunstnere, forfattere, professionelle sportsfolk m.fl. organiserer  

 deres virksomhed i selskabsform, må der foretages en vurdering af, om det er  

 en enkelt person eller selskabet, der er den egentlige forpligtede over for  

 medkontrahenten.
Som typisk tilfælde, hvor en given indkomst ikke bør  

 anerkendes som selskabsindkomst kan nævnes honoraret til en solist med et  

 program, der ikke kan udføres af andre.
Omvendt må man sædvanligvis  

 anerkende, at større grupper f.eks. et orkester, der ikke skønnes at miste  

 sin karakter ved udskiftning af et enkelt medlem, kan godkendes organiseret i  

 selskabsform, således at indkomster alene beskattes i selskabet.
 Lønmodtagerlignende forhold  .
Hvis en lønmodtager aftaler med sin arbejdsgiver, at lønnen skal  

 indbetales til et af ham selv behersket aktieselskab, må lønnen skattemæssigt  

 betragtes som udbetalt til lønmodtageren selv.
Lønmodtageren kan således ikke  

 »sætte sig selv på aktier« med den virkning, at han alene bliver  

 beskattet personligt af det udbytte, selskabet udbetaler, jfr. lsr. 1978.61,  

 1982.161 og 162.
 Den nævnte situation må ikke forveksles med de sædvanlige tilfælde, hvor  

 tidligere lønmodtagere opretter deres eget hovedaktionærselskab og lader  

 dette påtage sig entrepriser, konsulentopgaver m.v.
Man må som udgangspunkt respektere indgående aftaler.
I tvivlstilfælde må  

 man foretage en konkret vurdering af, om instruktionsbeføjelsen over for  

 personen reelt ligger hos hovedaktionærselskabet eller dettes medkontrahent.  

 Endvidere må der henses til hvem et erstatningsansvar for misligholdelse af  

 kontrakt eller et funktionærretligt krav kan gøres gældende mod.
 Regulering af personens og selskabets indkomstansættelser  .
Den fysiske person, der udfører arbejde for selskabet, vil som oftest have  

 modtaget et vederlag herfor.
Indkomstansættelsen for personen skal derfor kun  

 forhøjes med differencen mellem det selvangivne vederlag og den samlede  

 indtægt, der skal henføres til beskatning hos personen.
 Selskabet, der har modtaget indtægten, vil have selvangivet denne, og  

 selskabets indkomstansættelse skal derfor ikke ændres, medmindre det over for  

 ligningsmyndigheden godtgøres, at forholdet er berigtiget ved, at beløbet er  

 udbetalt eller godskrevet personen.
 1.2. Specielle regler  .
 På visse områder gælder desuden særlige regler, der omtales i det  

 følgende:
 1.2.1. Overkurs m.v.  .
Overkurs - kurs ud over pari - som et selskab opnår ved udstedelse af  

 aktier ved stiftelse eller ved senere udvidelse af aktiekapitalen skal ikke  

 medregnes til selskabets skattepligtige indkomst, jfr.
SSL § 13, stk. 1, nr.  

 1.
 Skattefriheden gælder såvel en officiel overkurs, hvor det beløb, som  

 aktionæren indbetaler udover aktiens pålydende værdi, bogføres i selskabet  

 som egenkapital, som en uofficiel overkurs, hvor merværdien ikke bogføres som  

 egenkapital, men foreligger som en skjult reserve.
 Den omstændighed, at overkursen i forbindelse med en kapitaludvidelse  

 overstiger, hvad en uafhængig køber ville betale for de nytegnede aktier,  

 medfører ikke i sig selv, at overkursen falder uden for  

 skattefritagelsesbestemmelsen i SSL § 13, stk. 1, nr. 1.
 Salg af egne aktier  .
 Det beløb, som aktionærerne indbetaler til selskabet i forbindelse med  

 selskabets salg af dets beholdning af aktier til aktionærerne i samme  

 forhold, hvori disse i forvejen ejer aktier, sidestilles med overkurs ved  

 aktieemission og er derfor skattefri.
 Såfremt salget sker i et andet forhold, behandles selskabets salg af de  

 egne aktier skattemæsigt efter de gældende aktieavancebeskatningsregler.
 Uafhentede fondsaktier m.v.  .
Efter aktieselskabslovens § 40 gælder en særlig regel om fondsaktier, der  

 ikke begæres udleveret af aktionæren. 5 år efter udstedelsen opfordres  

 aktionæren ved bekendtgørelse i Statstidende til at afhente fondsaktien inden  

 6 måneder.
Overskrides denne frist, kan selskabets bestyrelse afhænde  

 fondsaktien, men provenuet fra salget skal i yderligere 5 år være til  

 disposition for aktionæren.
Er beløbet ikke afhentet inden disse 5 år,  

 tilfalder beløbet selskabet.
En tilsvarende regel gælder efter  

 aktieselskabslovens § 134l for aktieselskaber, som omdannes til  

 anpartsselskaber, når aktionærer i selskabet ikke melder sig som  

 anpartshavere.
 Beløb, som efter disse regler tilfalder selskabet, anses for  

 skattepligtige på et tidspunkt, hvor selskabet har erhvervet endelig ret til  

 dem, d.v.s. når salgsprovenuet for aktierne efter de 5 år ikke er afhentet af  

 aktionæren.
 1.2.2. Rekonstruktion af selskaber  .
 Spørgsmålet vedrørende de skattemæssige konsekvenser af rekonstruktion af  

 selskaber er især blevet aktuelt som følge af de nye bestemmelser i  

 aktieselskabslovens § 69a og anpartsselskabslovens § 85a.
Ifølge de nævnte bestemmelser skal bestyrelsen foranledige  

 generalforsamling afholdt inden 6 måneder efter, at selskabet har tabt  

 halvdelen af indskudskapitalen.
På generalforsamlingen skal der for  

 aktieselskaber stilles forslag om foranstaltninger, der bør træffes, medens  

 der for anpartsselskaber skal stilles forslag, der fører til fuld dækning af  

 indskudskapitalen.
 Rekonstruktioner, som finder sted under henvisning til de nævnte  

 bestemmelser, behandles efter samme retningslinjer, som gælder for  

 rekonstruktioner i øvrigt.
 De skattemæssige konsekvenser af forskellige rekonstruktionsmodeller  

 behandles nedenfor.
 Tilskud  .
 Kapitaltilførsel fra en aktionær til et selskab i form af tilskud - som  

 ikke har tilknytning til en aktieemission - er skattepligtig for selskabet.
Med tilskud sidestilles overdragelse af aktiver fra aktionæren til  

 selskabet til en lavere værdi end handelsværdien.
I lsr.1948.123 blev et  

 selskab således anset for skattepligtig af fordelen ved at købe  

 hovedaktionærens ejendom til en pris, der lå under handelsværdien.
Tilskud til et selskab er i almindelighed ikke fradragsberettiget for  

 yderen.
Der kan dog være situationer, hvor fradraget indrømmes.
I en HD af 28.nov. 1975, U.f.R.1976.60 H (ESSO-dommen), er der således  

 indrømmet et moderselskab inden for oliebranchen, som havde en række  

 datterselskaber, der drev tankstationer, fradrag for løbende årlige tilskud  

 til dækning af underskud i datterselskaberne hidrørende fra disses  

 virksomhed.
Betragtningen var, at datterselskabernes aktiviteter havde  

 direkte reklame- og omsætningsmæssig betydning for moderselskabet, således at  

 de af datterselskaberne afholdte udgifter naturligt hørte hjemme i  

 moderselskabet.
 Dommen omtaler alene løbende årlige tilskud, og det kan således ikke  

 herfra sluttes, at engangstilskud til dækning af flere års underskud i  

 datterselskaberne kan fradrages, jfr. tillige SE 3.
I en HD af 6.januar 1984, U.f.R 1984.160, Skd.69.331 (træskodommen),  

 indrømmedes to interessenter fradrag for et beløb overført til et af dem ejet  

 aktieselskab, som stod for produktion af varer, som interessentskabet  

 handlede med.
Interessenterne solgte tidligere importerede varer, men  

 begyndte på et tidspunkt selv produktionsvirksomhed i selskabsform.  

 Afregningsprisen aftaltes foreløbigt.
Under disse omstændigheder ansås  

 overførelsen fra interessentskabet til aktieselskabet, for at være et sådant  

 led i interessentskabets virksomhed, at der kunne tillades fradrag.
 Fradrag indrømmedes endvidere i lsr.1984.20.
 Gældseftergivelse  .
 En aktionærs eftergivelse af selskabets gæld til aktionæren medfører  

 beskatning i selskabet, medmindre forholdet kan sidestilles med en akkord.
En akkordlignende situation anses at foreligger, hvor en hovedaktionær som  

 hovedkreditor eftergiver selskabets gæld til hovedaktionæren, uden at  

 gældseftergivelsen bringer selskabsformuen op over et beløb svarende til  

 aktiekapitalens pålydende.
Vurderingen heraf sker på grundlag af de bogførte  

 værdier, medmindre helt specielle forhold gør sig gældende.
Ved gældseftergivelse, som herefter kan sidestilles med en akkordordning,  

 bliver selskabet ikke indkomstskattepligtig af den eftergivne gæld, men  

 underskud, som hidrører fra tiden før akkorden, kan kun fremføres i henhold  

 til LL § 15 i det omfang, underskuddet overstiger gældseftergivelsen.
Dette  

 gælder, uanset om selskabets gæld til hovedaktionæren vedrører lånegæld eller  

 varegæld.
Begrundelsen for, at akkord medfører begrænsning af retten til  

 underskudsfremførsel, er, at der ved en akkord sker en definitiv eftergivelse  

 og dermed bortfald af forpligtelsen for så vidt angår den del af gælden, som  

 er omfattet af akkorden.
HD af 30.maj 1980 (skd.54.249), der angik konkurs,  

 har således ingen betydning for akkordsituationen.
Er hovedaktionæren et moderselskab, som er sambeskattet med  

 datterselskabet, vil datterselskabets underskud fra tiden før  

 gældseftergivelsen ofte være anvendt helt eller delvist ved sambeskatningen  

 med moderselskabet.
En gældseftergivelse, som kan sidestilles med en  

 akkordordning, medfører ikke, at der skal ske regulering af  

 sambeskatningsindkomsten for tidligere år, men medfører alene, at  

 datterselskabets eventuelle ubenyttede underskud bortfalder i det omfang, de  

 ikke overstiger det eftergivne beløb.
 Opskrivning og nedskrivning af aktiekapitalen  .
 En udvidelse af aktiekapitalen ved kontant indskud eller ved konvertering  

 af tilgodehavende til pari kurs kan ske uden skattemæssige konsekvenser for  

 selskabet, uanset at der i forbindelse med opskrivningen foretages en  

 nedskrivning af aktiekapitalen, og uanset at egenkapitalen i givet fald  

 herved bringes op over aktiekapitalens pålydende.
1.2.3. Reducerede fradrag.
Stiftelsesomkostninger m.v.  .
Som foran nævnt påvirker et selskabs dispositioner vedrørende  

 kapitalgrundlaget ikke indkomstopgørelsen.
Som følge deraf kan selskabet ikke  

 ved indkomstopgørelsen fradrage nogen af de udgifter, der afholdes for at  

 tilvejebringe kapitalgrundlaget.
Det er ved HD af 11.6.1980 (Skd.55.325) statueret, at den afgift, som  

 børsnoterede selskaber betaler til Københavns Fondsbørs, kan fradrages efter  

 SL § 6, stk. 1, litra a.
Det samme gælder udgiften til den i  

 fondsbørsbekendtgørelsen påbudte annoncering om aktieudbytte, jfr.
VLD af  

 13.4.1981 (Skd.59.384).
 I den nævnte HD af 11.6.1980 statueres det endvidere, at der er  

 fradragsret for udgifter til vedtægtsændringer, der er nødvendiggjort af de  

 nye regler i aktieselskabsloven af 1973. Udgifter til vedtægtsændringer, der  

 ikke er en følge af ændring af selskabslovgivningen, kan derimod ikke  

 fradrages, jfr. lsr. 1981.26.
I en lsr. kendelse af 11.8.1981 fastslås det, at et selskabs udgifter i  

 forbindelse med udbetaling gennem et pengeinstitut af udbytte til  

 aktionærerne ikke kan anses som en fradragsberettiget driftsudgift.
Det samme  

 gælder ifølge en kendelse af samme dato vederlaget til et pengeinstitut og en  

 edb-virksomhed for udførelse af arbejdet med notering af aktier og  

 ajourføring af fortegnelse over aktionærer.
De pågældende udgifter anså  

 landsskatteretten for at være knyttet til selskabernes kapitalgrundlag.
 De udgifter, som et selskab afholder efter aktieselskabslovens § 40, jfr.  

 SC 1.2.1. er ikke fradragsberettigede.
Endvidere er det i lsr.1982.118 afgjort, at udgifter til omtrykning af  

 allerede udstedte aktiebreve kunne fratrækkes, når omtrykningen var  

 nødvendig, for at aktierne kunne opfylde fondsbørnens krav for deres notering  

 på børsen.
Derimod kunne udgift til trykning af nye aktiebreve i forbindelse  

 med udvidelse af aktiekapitalen ikke fratrækkes.
 Vedrørende udgifter til generalforsamling se SD-cirk.1982-24.
 Bygningsafskrivning  .
Efter § 15 i ændringsloven til AL gælder der for selskaber begrænsning i  

 anvendelse af reglerne om pristalsregulering og kontantværdiansættelse for  

 bygninger og installationer.
Hvis bygninger m.v. er overdraget fra en person  

 til et selskab eller mellem selskaber indbyrdes, og en af parterne har en  

 bestemmende indflydelse på den anden parts handlemåde, kan de anførte regler  

 kun anvendes for bygninger m.v., som den hidtidige ejer har erhvervet den  

 1.jan. 1982 eller senere.
 Midlertidigt investeringsfradrag  .
 Det midlertidige investeringsfradrag kan ikke anvendes af visse  

 virksomheder, herunder banker, sparekasser, forsikringsselskaber m.fl.  

 Fradraget kan heller ikke anvendes på driftsmidler, som er overdraget mellem  

 en person og et selskab eller mellem selskaber indbyrdes, hvis den ene af  

 parterne har en bestemmende indflydelse på den anden parts handlemåde.  

 Investeringsfradrag gives ikke for driftsmidler m.v., der anskaffes den  

 1.jan. 1984 eller senere.
1.2.4. Skattefri udbytteindtægter.
Udbytte af egne aktie r  .
De beløb, som aktieselskaber m.v. oppebærer som udbytte af egne aktier,  

 medregnes ikke til selskabets skattepligtige indkomst, jfr.
SSL § 13, stk. 1,  

 nr. 4. Udbytte, der ikke bliver hævet af aktionæren, og som tilfalder  

 selskabet efter en vis årrække som forældet, er ifølge praksis ikke  

 skattepligtigt for selskabet.
 Investeringsaktieselskaber  .
 I henhold til bestemmelsen i SSL § 13, stk. 1, nr.3, skal udbytte, som de  

 i SSL § 1, stk. 1, nr. 1, nævnte selskaber modtager fra andre sådanne  

 selskaber, ikke medregnes til den skattepligtige indkomst.
 Det er en forudsætning, at det udbyttemodtagende selskab er børsnoteret,  

 og at dets formål og faktiske virke udelukkende er at eje og administrere  

 aktier i andre selskaber, omfattet af SSL § 1, stk. 1, nr. 1.
 Endvidere er det en betingelse, at det udbyttemodtagende selskab ifølge  

 sine vedtægter er forpligtet til at udlodde de i indkomståret indtjente  

 udbytter inden fristen for indgivelse af selvangivelse for det pågældende  

 indkomstår.
 Det udbyttemodtagende selskab må som udgangspunkt ikke eje andre  

 formuegoder end de nævnte værdipapirer.
Selskabet kan dog have bankindeståender i et vist omfang.
Driften af  

 selskabet vil kræve løbende udbetalinger, ligesom de udbytter, som selskabet  

 modtager, ikke nødvendigvis vil blive udloddet straks ved modtagelsen.  

 Selskabet vil endvidere kunne erhverve fast ejendom, hvis formålet alene  

 eller i al væsentlighed er at erhverve lokaler til eget brug.
I øvrigt vil  

 selskabet ikke kunne erhverve andre aktiver - herunder almindelige og  

 konvertible obligationer - end de nævnte værdipapirer.
 Kravet om udlodning af det intjente udbytte gælder med de begrænsninger,  

 der følger af aktieselskabslovens regler om adgangen til at udlodde udbytte.
Hvis et nystartet investeringsaktieselskab af omhandlede karakter har et  

 skattepligtigt overskud i en periode, inden børsnotering kan opnås, kan  

 statsskattedirektoratet bestemme, at den pålignede skat ikke opkræves, men  

 føres til afgang, når selskabet optages på fondsbørsen.
Det vil være en  

 forudsætning, at selskabet udfolder de fornødne bestræbelser for at blive  

 optaget så hurtigt som muligt.
I den forbindelse må det kræves, at selskabet  

 etableres med mindst den aktiekapital, der er nødvendig for optagelse på  

 aktiemarked III, og at selskabets vedtægter straks udformes på en sådan måde,  

 at de ikke indeholder bestemmelser, der stiller sig hindrende for optagelse  

 på fondsbørsen.
 Salg af aktier til det udstedende selskab  .
Vederlag for aktier, der er solgt til det udstedende selskab, jfr.
LL §  

 16B, stk. 1, anses som udbytte i henhold til SSL § 13, stk. 1, nr. 2 og stk.  

 3.
 Vederlaget skal således ikke medregnes til moderselskabets skattepligtige  

 indkomst, hvis moderselskabet i hele indkomståret har ejet mindst 25% af  

 aktiekapitalen i datterselskabet.
Hvis salget af aktierne til det udstedende selskab bringer  

 aktiebesiddelsen ned under 25%, anses betingelsen for skattefrihed efter SSL  

 § 13, stk. 1, nr. 2, jfr. stk. 3, ikke for opfyldt, jfr.
Skd.60.24.
 Vedrørende salg af moderselskabsaktier til datterselskaber, se  

 ligningsvejledningen afsnit K.
 Udbytte fra datterselskab  .
 Ifølge SSL § 13, stk. 1, nr. 2 og § 13, stk. 3, er det udbytte som et  

 moderselskab modtager fra sit datterselskab, hvori moderselskabet ejer mindst  

 25% af aktierne, ikke skattepligtig indkomst for moderselskabet.
 For udenlandske selskaber skal moderselskabet godtgøre, at den til grund  

 for udbyttet liggende udenlandske selskabsindkomst beskattes efter regler,  

 der ikke i væsentlig grad afviger fra reglerne her i landet.
 Ved afgørelsen af, om den til grund for det modtagne udbytte liggende  

 selskabsindkomst beskattes efter regler, der ikke i væsentlig grad afviger  

 fra reglerne her i landet, foretages en samlet vurdering af det pågældende  

 udenlandske selsskabsskattesystem.
 Der vil være tale om en væsentlig afvigelse fra reglerne her i landet  

 såfremt:
 1) Den udenaldnske selskabsbeskatning ikke er en egentlig  

 indkomstbeskatning, men derimod en beskatning i form af afgifter eller  

 lignende, der opkræves uafhængigt af indkomstens størrelse.
 2) Det udenlandske selskabsskattesystem indrømmer fuldt fradrag for  

 udloddede udbytter.
3) Den selskabsskat, der kan pålignes efter reglerne i det pågældende  

 udland, er væsentligt mindre, end den tilsvarende danske skat ville have  

 været, såfremt datterselskabet havde været fuldt skattepligtigt her i landet,  

 jfr.
Skd. bek.nr. 580 af 4.12.1984 og Skd. cirk. af 17.12.1984.
Når udbyttet ikke skal medregnes til modtagerselskabets skattepligtige  

 indkomst, kan der ikke opnås skattegodtgørelse, jfr.
SSL § 17A og Skd. cirk.  

 nr. 37 af 10. februar 1977 pkt. 2.
 SSL § 17, stk. 3, om datterselskabslempelse opretholdes og vil fortsat  

 finde anvendelse i de tilfælde, hvor den til grund for udbyttet liggende  

 selskabsindkomst beskattes efter regler, der væsentligt afviger fra de  

 danske.
 Lempelsen efter § 17, stk. 3, kan ikke omfatte et større beløb end det,  

 som det udenlandske datterselskab skal udrede i skat af udbyttet.
 Hvis det udenlandske datterselskab ikke betaler skat, f.eks. fordi det er  

 et holdingselskab, der er fritaget for at betale skat af udbytter fra  

 datterselskaber, kan der ikke ske lempelse efter § 17, stk. 3, uanset at  

 datterselskabet er fuldt skattepligtigt i udlandet.
 Disse tilfælde vil dog være omfattet af den nye bestemmelse i § 13, stk.  

 3, forudsat, at datter-datterselskabet beskattes efter regler, der ikke  

 væsentligt afviger fra de danske.
 Begrænset fradrag for tab på datterselskabsaktier  .
 I tilknytning til reglen om skattefrihed for modtaget udbytte er der  

 indført en begrænsning i adgangen til at fradrage tab på aktier i  

 datterselskaber.
Tab ved salg af aktier i et datterselskab eller ved likvidation af  

 datterselskabet kan kun fradrages i det omfang, tabet overstiger de skattefri  

 udbytter, som moderselskabet har modtaget fra det pågældende datterselskab,  

 jfr.
ABL § 5, stk. 5.
 Det bemærkes i denne forbindelse, at selskaber efter 1.jan. 1984 ikke er  

 omfattet af hovedaktionærreglerne.
1.2.5. Maskeret udbytte.
Hvad er maskeret udbytte?  .
Et selskab og dets aktionærer kan, som hver især selvstændige  

 skattesubjekter, drive samhandel med hinanden eller iøvrigt indgå bindende  

 aftaler med hinanden.
De skattemæssige følger af sådanne dispositioner  

 adskiller sig som udgangspunkt ikke fra konsekvenserne af tilsvarende aftaler  

 mellem uafhængige parter.
Mellem et selskab og dets aktionærer, og mellem koncernforbundne  

 selskaber, indgås undertiden aftaler med et indhold, der afviger så meget fra  

 almindelige forretningsmæssige dispositioner, at de kun kan anses opnået i  

 kraft af aktionærindflydelsen.
Sådanne aftaler kan ikke tillægges  

 skattemæssig virkning efter deres indhold.
 Formålet med aftaler af denne art er i første række at undgå den  

 dobbeltbeskatning hos selskab og aktionær der fremkommer ved, at indkomsten  

 først beskattes i selskabet og dernæst påny hos aktionæren, når selskabets  

 indkomst udloddes som ikke fradragsberettiget udbytte.
 Dispositionerne kan fremtræde som uberettigede fradrag i selskabet, som  

 udeholdte indtægter hos selskab eller aktionær, eller som enkeltstående  

 transaktioner, der er baseret på aftaler, som ikke er forretningsmæssigt  

 begrundet for selskabet.
Udbytte, der fremkommer ved korrektion af løn, tantieme eller andet  

 løbende mellemværende, betegnes traditionelt som maskeret udbytte, medens  

 beløb, der udbetales ifølge enkeltstående aftaler om unormalt vederlag,  

 beregnes som maskeret udlodning.
Udtrykkene maskeret udbytte og maskeret  

 udlodning anvendes dog ofte i flæng.
Det er klart, at muligheden for at indgå aftaler til undgåelse af  

 dobbeltbeskatning er størst, hvor en enkelt person eller en snævrere kreds  

 med familiemæssig forbindelse ved aftiebesiddelse har en afgørende  

 indflydelse i selskabet.
Men maskeret udbytte og udlodning kan forekomme i  

 alle tilfælde, hvor der blandt aktionærerne kan opnås enighed om at skaffe  

 sig fordele på selskabets bekostning.
De synspunkter, der anlægges for  

 hovedaktionærer, kan altså også anlægges for sådanne grupper.
 Fikseret vederlag  .
Aftaler mellem hovedaktionær og selskab kan også gå ud på, at vederlaget  

 til hovedaktionæren (gage, leje, rente) fastsættes til et beløb, der ligger  

 under hvad fremmede ville have oppebåret.
Vedrørende disse forhold henvises  

 til afsnit SC 1.2.6.
 Lovhjemmelen  .
 Hjemmelen til at korrigere selskabets indkomst med maskeret udbytte er de  

 almindelige regler om, hvad der er skattepligtig indkomst i henhold til SL §§  

 4 og 5 sammenholdt med, hvad der ifølge SL § 6 kan fradrages som  

 driftsomkostninger.
 Endvidere er der i SSL § 12 en udtrykkelig hjemmel til at korrigere for  

 unormale forretningsvilkår i et dansk selskab, der er domineret af  

 udenlandske interesser, se herom afsnit SE 3.
Hjemmelen til at beskatte aktionærer af maskeret udbytte findes i LL §  

 16A, stk. 1, der til udbytte henregner alt hvad der af selskabet udloddes til  

 aktionærerne, bortset fra friaktier (fondsaktier), samt likvidationsprovenu i  

 opløsningsåret.
Dette gælder hvad enten udbyttet formelt er deklareret eller  

 ikke.
 Selv om udbyttet er begrænset ved en lov om udbyttebegrænsning, er dette  

 ikke til hinder for at statuere maskeret udbytte, uanset at dette bringer det  

 samlede udbytte op over det efter udbyttebegrænsningsloven tilladte, jfr.  

 lsr.1967.4.
 Hvem skal forhøjes? /.
Maskeret udbytte kan medføre forhøjelse enten af selskabets indkomst eller  

 af aktionærens indkomst eller af indkomsten hos både selskab og aktionær.
Der  

 er her og i det følgende set bort fra den forhøjelse af aktionærens indkomst,  

 som er en følge af, at der indrømmes skattegodtgørelse af maskerede  

 udbytteudlodninger.
Se om skattegodtgørelse afsnit SI.
 Når aktionæren, for hvem udgiften er afholdt, er ansat i selskabet, kan  

 udgiften undertiden anses som yderligere løn, hvis det samlede vederlag til  

 aktionæren efter den eksisterende praksis om løn til aktionærer ikke er af en  

 sådan størrelse, at aflønningen må anses for at indeholde et maskeret  

 udbytte.
 Det skal anføres, at en beskatning som lønaccessorium ikke omfatter  

 forhold, hvor hovedaktionæren på strafbar måde har undladt at medregne  

 beløbene i sin skattepligtige indtægt.
Har selskabet fratrukket udgifter som rettelig må karakteriseres som  

 udbytte, skal selskabets indkomst forhøjes.
Om aktionærens indkomst samtidig  

 skal forhøjes afhænger normalt af, om beløbet i forvejen er beskattet hos  

 aktionæren, eksempelvis som løn.
 Omvendt vil f.eks. en aktinærs fribolig i selskabets ejendom medføre  

 beskatning af lejeværdien hos aktionæren, medens selskabets indkomst ikke  

 skal forhøjes, såfremt aktionæren er ansat i selskabet, og værdien af  

 friboligen kan karakteriseres som et rimeligt lønaccessorium.
Indtægter, der til fordel for aktionæren er udeholdt i selskabet, medfører  

 normalt forhøjelse både af selskabets og aktionærens indkomst.
Undtagelse  

 gøres dog for aktionærens vedkommende, hvis dennes indkomst modsvares af en  

 fradragsberettiget udgift, således som det f.eks. vil være tilfældet med  

 renter.
 Hvis et selskab har baseret sin indkomstopgørelse på et regnskab, som er  

 udarbejdet på grundlag af en bogføring, der ikke kan anses for betryggende  

 eller fyldestgørende, kan en skønsmæssig forhøjelse af indkomsten komme på  

 tale, hvis der foreligger grundet formodning for, at der har været yderligere  

 indtægter i selskabet.
 Beløbet vil som regel kunne betragtes som en udbytteudbetaling til  

 hovedaktionæren, men hvis en konkret bedømmelse af det samlede vederlag inkl.  

 de yderligere indtægter fører til, at beløbet kan betragtes som et løntillæg,  

 forhøjes selskabets indkomst ikke, jfr. lsr.1982.13, hvor selskabets indtægt,  

 der var forhøjet med 10.000 kr. i skønsmæssig anslået yderligere indtægt,  

 blev nedsat, da man anså beløbet på 10.000 kr. for yderligere løn til  

 eneanpartshaveren, der havde et lavt privatforbrug.
 Hvis årsagen til, at regnskabsgrundlaget må betragtes som ufyldestgørende,  

 hidrører fra kassedifferencer, der ikke kan anses for at være af væsentlig  

 størrelse, må beskatning i selskabet af maskeret udbytte i almindelighed  

 undlades,jfr. lsr.1981.130.
 Den yderligere indtægt i selskabet må, i det omfang den ikke har medført  

 en tilsvarende formueforøgelse i selskabet, normalt anses for medgået til  

 hovedaktionærens forbrug, hvorfor også hans indkomstansættelse må forhøjes  

 med tilsvarende beløb, se dog lsr.1977.5, hvor man ikke gennemførte en  

 forhøjelse af hovedaktionærens indkomst efter en konkret bedømmelse af hans  

 forbrug.
 Har selskabet forskudt regnskabsår i forhold til hovedaktionæren, må der  

 ud fra opgørelser over hovedaktionærens privatforbrug skønnes over i hvilken  

 periode, der uden om selskabets bogføring er tilflydt ham midler fra  

 selskabet, idet en rent forholdsmæssig beregning ud fra selskabets  

 indkomstperiode ikke umiddelbart kan anvendes.
Foreligger der en betryggende og fyldestgørende bogføring for et selskab,  

 kan dettes selangivelse ikke tilsidesættes blot med henvisning til, at  

 hovedaktionærens personlige selvangivelse ikke levner plads til et antageligt  

 privatforbrug.
Forhøjelse af selskabets indkomst må forudsætte påvisning af,  

 at hovedaktionæren uden om selskabets bogføring har modtaget midler, som  

 rettelig tilkommer selskabet.
 Spørgsmålet om en given forhøjelse skal placeres hos selskabet eller  

 aktionæren eller hos begge er iøvrigt omtalt i visse af de følgende  

 enkeltafsnit.
 1.2.5.1. Omkostninger  .
Ved bedømmelsen af, om de vederlag, som et selskab har ydet  

 hovedaktionæren, indeholder maskeret udbytte, er det ikke blot den egentlige  

 løn og tantieme der skal indgå i vurderingen.
Også lønaccessorier, såsom  

 pensionsbidrag, fri bolig, fri bil, fri telefon og ifølge landsskatterettens  

 seneste praksis også fri lystbåd, skal medregnes.
 Mere usædvanlige ydelser kan dog undertiden anses for maskeret udbytte.  

 F.eks.kan en af et selskab afholdt udgift til betaling af en bøde, som  

 selskabets direktør og hovedaktionær er pålagt for overtrædelse af momsloven,  

 ikke anerkendes som driftstab eller løntillæg til direktøren, men anses for  

 en ikke fradragsberettiget udlodning.
 Derimod har landsskatteretten i sin seneste praksis anerkendt fradrag i  

 selskabets indkomst for ydelser i form af ferierejser, studierejser af  

 generel karakter og mindre udgifter til privat repræsentation i tilfælde,  

 hvor disse ydelser ikke bragte det samlede vederlag til hovedaktionæren op  

 over en rimelig aflønning, jfr. nedenfor om rejseudgifter.
I lsr.1982.15 ansås en ingeniør for indkomstskattepligtig af en udlodning  

 fra det af ham beherskede selskab, da dette betalte hans udgift for at bestå  

 eksamen som kloakmester.
Retten var af den opfattelse, at ingeniøren ved at  

 bestå kloakmestereksamen havde opnået en status, der indebar en  

 videreuddannelse.
 I en senere kendelse anså lsr. udgifterne, som et selskab, der drev  

 taxiflyvning, havde afholdt til certifikat til erhvervsflyvning til  

 hovedaktionæren og dennes søn som løn for de to personer.
I lsr.1982.104 fandt retten det sandsynliggjort, at et aktieselskab ved at  

 stille bolig til rådighed for selskabets direktør til en fast leje på 18.000  

 kr. havde ønske at tildele ham en ydelse af lønmæssig karakter svarende til  

 forskellen mellem den faste leje og en skønsmæssig lejeværdi fastsat af  

 skatteåret til 8% af ejendomsvurderingen.
Retten fandt derimod ikke  

 tilstrækkeligt grundlag for at anse de af selskabet afholdte udgifter til  

 vedligeholdelse af den til huset hørende have samt til opvarmning for at være  

 ydelser af lønmæssig karakter, idet udgifternes størrelse måtte være påvirket  

 af beboernes løbende dispositioner.
Retten kunne endelig i princippet  

 tiltræde en forhøjelse af selskabets indkomst for selskabets vederlagsfri  

 placering af kunstværker i direktørens hjem.
Forhøjelsen blev anslået til 6%  

 af kunstværkernes anskaffelsessum.
Det er en forudsætning for at anerkende en af selskabet afholdt udgift som  

 et lønaccessorie, at hovedaktionæren har et berettiget krav på  

 arbejdsvederlag.
Således kunne et selskab, hvis eneste virksomhed bestod i at  

 udleje til hovedaktionæren den ejendom, hvori han boede, ikke anse den  

 manglende lejebetaling som arbejdsvederlag til hovedaktionæren.
 Løn og tantieme  .
Hovedreglen er, at det mellem selskabet og hovedaktionæren, der samtidig  

 er direktør i selskabet, aftalte verderlag må accepteres af myndighederne.  

 Der kan således ikke statueres maskeret udbytte blot fordi direktørens løn er  

 meget høj.
Der må bl.a. henses til, hvad andre virksomheders direktører, der  

 ikke er aktionærer, oppebærer i løn i lignende stillinger.
 Et forhold, som også spiller en betydelig rolle ved bedømmelsen af, om der  

 foreligger maskeret udbytte er, hvorvidt selskabets kapitalinteresser er  

 blevet tilstrækkeligt tilgodeset, d.v.s. om det deklarerede udbytte og de  

 henlæggelser, der er foretaget i selskabet, giver en rimelig forrentning af  

 selskabets egenkapital.
Hvis egenkapitalens forrentning må bedømmes som rimelig, vil formodningen  

 være imod, at der foreligger maskeret udbytte.
Er der derimod ikke deklareret  

 udbytte og kun foretaget minimale henlæggelser, vil der være større  

 sandsynlighed for, at hovedaktionærens løn bør kritiseres.
 Hovedprincipperne er kommet til udtryk i følgende to højesteretsdomme:
HD af 9. oktober 1963, U.f.R. 1963.970 H.
Nordisk Plaster Industri A/S.  

 (Dommen er kommenteret i U.f.R. 1964.B.143).
Selskabets to direktører, hovedaktionæren og dennes søn, havde i 1958  

 tilsammen fået udbetalt 100.000 kr. i tantieme.
Der var deklareret 6% i  

 udbytte eller 15.000 kr. svarende til ca. 1 1/2% af selskabets egenkapital.  

 Selskabets overskud var ca. 250.000 kr. før udbetaling af tantiemen og et  

 bestyrelseshonorar på 30.000 kr.
Det anføres i dommen, at det »efter arten og omfanget af de to  

 direktørers arbejdsindsats må antages, at det af hver af dem oppebårne  

 samlede vederlag i gage og tantieme gennemsnitligt, set i forhold til  

 aflønningen i andre selskaber, ikke har været urimeligt.
Ved bedømmelsen af  

 det foreliggende spørgsmål må der imidlertid henses til de særlige forhold i  

 dette selskab, i hvilket hovedaktionæren, som ejer af næsten hele  

 aktiekapitalen, har den afgørende indflydelse.
Efter det om virksomhedens  

 indtjening og kapital oplyste findes der at måtte gives indstævnte medhold i,  

 at der ved udbetalingen af en så stor tantieme som den omhandlede er blevet  

 beslaglagt en væsentlig større del af årets udbytte end normalt i et  

 almindeligt aktieselskab, og at skattemyndighederne derfor har været beføjede  

 til at fastslå, at den udbetalte tantieme har indeholdt udbytte af  

 kapitalen.« Et selskabs overskud før udbetaling af tantieme til direktørerne kan  

 benyttes dels til tantiemeudbetaling, dels til forrentning af den i  

 virksomheden investerede kapital, hvad enten denne forrentning ydes i form af  

 udbytte eller som henlæggelse i selskabet.
 Af dommen kan formentlig udledes, at der kan statueres maskeret udbytte,  

 når der ved udbetalingen af en så stor tantieme er blevet beslaglagt en  

 væsentlig større del af virksomhedens overskud end normalt i et almindeligt  

 aktieselskab.
 Selv om løn og tantieme tilsammen således ikke var uacceptabelt høje, var  

 det i dette tilfælde alligevel berettiget at statuere maskeret udbytte.
 HD af 27. januar 1975, U.f.R.1975.215.H. - Skd. medd. nr.34, s.329. A/S  

 Eskofot. (Kommenteret i U.f.R.1975B.382).
Direktøren og hovedaktionæren i selskabet havde i regnskabsårene 1968 og  

 1969 ladet sig udbetale henholdsvis ca. 870.000 kr. og 1.150.000 kr. i løn  

 fra selskabet, hvilke beløb efter skatterådets opfattelse indeholdt maskeret  

 udbytte.
Der var i hvert af årene deklareret 15% i udbytte.
Selskabets egenkapital var ved udgangen af regnskabsåret 1969 3-4 mill.  

 kr., og der var i de to år givet udbytte og foretaget henlæggelser (inclusive  

 nedskrivning på varelageret) på ialt ca. 1 mill. kr.
Egenkapitalen var  

 således blevet forrentet med 25-30%.
Højesteret fandt, at direktørens personlige indsats havde været i særlig  

 grad afgørende for selskabets udvikling og indtjening i almindelighed og for  

 den i de to år stedfundne meget kraftige stigning i varesalg og  

 driftsoverskud.
Kapitalinteresserne i selskabet fandtes både ved det  

 deklarerede udbytte og ved de meget betydelige henlæggelser, der havde fundet  

 sted, at være tilstrækkeligt tilgodeset.
De udbetalte ledelsesvederlag  

 fandtes derfor ikke at indeholde maskeret udbytte.
 Den omstændighed, at ledelsesvederlaget i absolutte tal er meget stort, er  

 således ikke i sig selv tilstrækkeligt grundlag for at statuere maskeret  

 udbytte.
 Sammenfattende kan siges, at udbetalingen til hovedaktionæren ikke må ske  

 på bekostning af kapitalinteresserne i selskabet, og at hovedaktionæren ikke  

 må lade sig udbetale større direktørvederlag end en fremmed,  

 ikke-hovedaktionær, kunne opnå for den samme indsats i det pågældende  

 selskab.
 Fra praksis iøvrigt kan nævnes:
U.f.R. 1919.601 H: Tantieme på 75% af årets overskud. 5% udbytte af  

 aktiekapitalen.
Antaget, at formålet med den høje tantieme havde været at  

 undgå beskatning af beløbet som aktieudbytte, hvorfor selskabets indkomst  

 måtte ansættes efter et skøn over, hvad der måtte anses som en passende  

 tantieme.
U.f.R 1943.1109: Direktøren, prokuristen og bestyrelsesformanden ejede  

 næsten hele aktiekapitalen.
Skattemyndighederne var derfor berettigede til at  

 skønne over den fradragsberettigede tantieme til direktøren og prokuristen.  

 Ændringen blev fastholdt, selv om den fradragsberettigede tantieme i strid  

 med aktieselskabsloven var ansat på grundlag af procenter af omsætningen.
 Lsr. 1946.52: Udtalt, at skattemyndighederne ikke er bundet til at  

 anerkende bestemte procenter af overskuddet som fradragsberettiget tantieme,  

 men for hvert enkelt år kan foretage et skøn over den rimelige fordeling af  

 overskuddet mellem arbejdsvederlag, risikovederlag og kapitalvederlag.
 Lsr. 1946.160: Af en tantieme på 50% af aktiekapitalen blev en væsentlig  

 del anset som maskeret udbytte.
Lsr. 1947.146: Aktiekapital 250.000 kr.
Intet udbytte.
Henlæggelser 16.300  

 kr.
Bruttoavance 270.000. Provisionsindtægter 90.000. Samlet gage til de 3  

 aktionærer 104.000 kr. fordelt i forhold til deres aktiebesiddelse. 17.000  

 kr. heraf anset for maskeret udbytte.
ØLD af 12. april 1973. SO 1973.199. (Skd.26.223). Løn til hovedaktionær i  

 skatteårene 1968/69 og 1969/70 henholdsvis 400.000 kr. og 330.000 kr.  

 Reduktion henholdsvis 100.000 kr. og 30.000 kr.
Hovedaktionærens arbejdsdag  

 hævdedes at være på over 12 timer.
Når hensås til, at selskabet ikke var  

 særlig velkonsolideret, fandtes der at måtte gives skattemyndighederne  

 medhold i, at der ved fastsættelse af gagebeløbene var lagt beslag på en  

 væsentlig større del af selskabets indtægter end normalt i et almindeligt  

 selskab.
Lsr. 1975.109: Løn og tantieme til hovedaktionæren udgjorde i 1967-1969  

 henholdsvis 183.405 kr., 192.609 kr. og 222.428 kr., heraf tantieme  

 henholdsvis 99.209 kr., 134.028 kr. og 67.900 kr. = 20% af overskuddet.  

 Landsskatteretten nærede betænkelighed ved at antage, at vederlaget havde  

 beslaglagt en væsentlig større del af årets overskud end normalt i et  

 almindeligt selskab.
Retten lagde vægt på, at tantiemen var udbetalt i  

 henhold til en kontrakt, samt oplysningerne om hovedaktionærens  

 arbejdsindsats og om, hvorledes kapitalinteresserne i selskabet var  

 tilgodeset.
SO 1978.120. ØLD af 15. november 1977. Ikke påvist at de samlede  

 udbetalinger til aktionærerne havde oversteget, hvad der under hensyn til  

 arbejdsindsatsen og driftsresultatet var rimeligt.
Kapitalinteresserne  

 fandtes tilgodeset i passende omfang, såvel ved udbytte som ved  

 afskrivninger.
ØLD af 25.8.1981. (Skd.61.193). Løn og tantieme til hovedaktionæren  

 udgjorde i selskabets regnskabsår 1971/72-1973/74 henholdsvis 101.000 kr. ,  

 101.660 kr. og 180.517 kr., heraf tantieme henholdsvis 50.000 kr., 50.000 kr.  

 og 125.000 kr.
Retten fandt det ikke antageliggjort, at hovedaktionæren havde  

 ydet en ekstraordinær indsats for selskabet i regnskabsåret 1973/74.  

 Endvidere fandtes selskabets resultater i dette regnskabsår, hvor der ikke  

 deklareredes udbytte til aktionærerne, ikke i sig selv at kunne begrunde en  

 forhøjelse af hans tantieme i den skete størrelsesorden, hvorfor det var  

 berettiget, at 40.000 kr. af den som tantieme betegnede udbetaling på 125.000  

 kr. i indkomståret 1974/75 ansås som udbytte.
Lsr.1984.100: A ApS stiftes af B A/S og fabrikant C med det formål at  

 emaljere varmtvandsbeholdere.
Fra A ApS udbetales bonus af selskabets  

 overskud i forhold til omsætningen med stifterens virksomheder.
Lsr. anså den  

 udbetalte bonus for maskeret udlodning, idet der ikke forelå nogen skriftlig  

 aftale om en bonusordning, og i og med, at der ej heller forelå et nærmere  

 grundlag for beregningen af denne bonus, der heller ikke som normalt var  

 udbetalt løbende, men først efter at årsresultatet var fremkommet.
 Løn til børn  .
Beløb, som et selskab udbetaler som løn til hovedaktionærens børn, skal  

 stå i et rimeligt forhold til den præstation, som børnene under hensyn til  

 deres alder m.v. forventes at kunne yde i selskabets tjeneste.
Således blev  

 et beløb, som et selskab havde udbetalt til hovedaktionærens hjemmeboende  

 18-årige søn, anset som udbytte til hovedaktionæren, da beløbet var udbetalt  

 i faste månedlige rater uden hensyn til sønnens eventuelle faktiske  

 arbejdsindsats.
Lsr. har også i et tilfælde, hvor to børn på henholdsvis 14 og 16 år fik  

 løn fra faderens hovedaktionærselskab, statueret maskeret udlodning.
Lønnen  

 ansås ikke som reel lønudbetaling, da der ikke forelå nogen registrering af,  

 hvad børnene udførte af arbejde, ligesom der ikke forelå ugesedler, og lønnen  

 blev udbetalt en gang årligt, og således at beløbet indsattes på  

 opsparingskonti.
I et tilfælde, hvor et selskab havde udbetalt ca. 22.000 kr. i løn til  

 hovedaktionærens to mindreårige børn, blev lønnen til børnene reduceret til  

 2.500 kr., medens restbeløbet blev anset som yderligere løn til  

 hovedaktionæren.
I lsr.1983.91 fandt landsskatteretten, at bestyrelseshonorar  

 og løn udbetalt fra et anpartsselskab til hovedanpartshaverens børn oversteg,  

 hvad der kunne anses for rimeligt i forhold til børnenes arbejdsindsats og  

 ansvar.
Det overskydende beløb blev anset som maskeret udbytte til  

 hovedanpartshaveren.
Se også SC 1.2.5.5.
 Bestyrelseshonorar  .
 De beløb, der kan fratrækkes som bestyrelseshonorar skal stå i et rimeligt  

 forhold til det med bestyrelseshvervet forbundne arbejde og ansvar.
 Selv om bestyrelsesmedlemmerne på normal vis deltager i ledelsen af  

 selskabet, må honoraret herfor holdes indenfor de grænser, som er almindelige  

 for udførelsen af et sådant hverv.
 Der er intet til hinder for, at formanden for bestyrelsen i et selskab  

 modtager et større honorar end de øvrige medlemmer, men det er det samlede  

 vederlag, som den pågældende modtager fra selskabet, der er afgørende for, om  

 maskeret udbytte kan statueres, jfr. indledningen til afsnittet.
 Fra praksis nævnes:
Lsr. 1960.98: Syv søskende ejede hele aktiekapitalen og udgjorde  

 bestyrelsen i selskabet.
Udbytte 5%. Bestyrelseshonorar på 4.000 kr. til hver  

 blev reduceret under hensyn til den relativt betydelige størrelse af de  

 samlede honorarer og til den lave udbytteprocent, sammenholdt med at samtlige  

 aktionærer og alene disse var medlemmer af bestyrelsen.
Lsr. 1963.97: Investerings- og holdingselskab.
Aktiekapital 6.000.000 kr.  

 fordelt mellem tre aktionærgrupper, der var repræsenteret i bestyrelsen.  

 Udbytte 6%. Gager og bestyrelseshonorarer, der varierede fra 5.000 kr. til  

 35.000 kr. pr. medlem, blev anerkendt som fradragsberettigede.
 Lsr. 1967.5: Interessefællesskab inden for en aktionærkreds gjorde det  

 berettiget at tilsidesætte en vedtægtsbestemt tantieme på 25% af overskuddet  

 til bestyrelsen.
 Pensionsordninger  .
 Pensionsordninger til fordel for en i selskabet ansat hovedaktionær, kan  

 være etableret enten som afdækkede ordninger, d.v.s. at der i et  

 forsikringsselskab er tegnet en pensionsforsikring, hvor præmien betales af  

 selskabet, eller som uafdækkede ordninger, hvorved forstås, at  

 forsikringsrisikoen påhviler selskabet selv, uden at den er dækket ved en  

 forsikringsaftale.
 Afdækkede pensionsordninger  .
Den tidligere i renteforsikringsloven indeholdte regel, hvorefter  

 selskaber kun kunne fradrage bidrag til en pensionsordning for en  

 hovedaktionær, for så vidt der også for andre funktionærer i selskabet var  

 etableret pensionsordninger, og for så vidt den for hovedaktionæren  

 etablerede ordning kunne anses for rimelig i forhold til andre ordninger, er  

 udgået i pensionsbeskatningsloven af 1972. Herefter kan selskabet fradrage  

 bidrag til pensionsordninger for hovedaktionæren efter lovens almindelige  

 regler.
Der gælder dog den begrænsning, at aktionærens samlede vederlag  

 inklusive pensionsbidraget ikke må overstige, hvad der er en rimelig  

 aflønning for den pågældendes indsats i selskabet.
 Et af selskabet indbetalt eengangsbidrag til en pensionsordning for en  

 hovedaktionær vil i medfør af pensionsbeskatningslovens § 23 være  

 fradragsberettiget for selskabet under forudsætning af, at  

 skattemyndighederne ville have godkendt løbende ydelser i den forløbne  

 ansættelsesperiode til en pensionsordning, og at hovedaktionæren ikke ved  

 eengangsindbetalingen bliver gunstigere stillet end ved en løbende  

 indbetaling.
 Uafdækkede ordninger  .
 Såfremt der er etableret en almindelig pensionsordning for selskabets  

 personale, og hovedaktionærens ordning ikke er relativt bedre end andre  

 funktionærers, vil selskabets fradrag i forbindelse hermed kunne anerkendes.
Påtager selskabet sig derimod forpligtelsen alene over for hovedaktionæren  

 alene kort tid før dennes fratræden på grund af alder eller sygdom, og har  

 han haft en afgørende indflydelse på ordningens udformning, anses  

 udbetalingen som maskeret udbytte.
Det er i denne forbindelse uden betydning,  

 at aktionæren senere har afhændet sine aktier i selskabet, således at han på  

 udbetalingstidspunktet ikke er aktionær, idet det afgørende er, om  

 hovedaktionæren på tidspunktet for ordningens etablering har haft afgørende  

 indflydelse på selskabets dispositioner (U.f.R. 1975.881 Ø - (Skd.35.64) ØLD  

 af 23. april 1975).
 Selv om en uafdækket pensionsforpligtelse i formen fremtræder som en  

 løbende ydelse, der efter den hidtidige bestemmelse i LL § 14, stk. 2,  

 opfyldte betingelserne for fradragsret, har fradrag været nægtet, når  

 forpligtelsen var indgået under omstændigheder som foran nævnt (fremrykket  

 alder, beherskelse af selskabet).
 Den ved lov af 18.maj 1982 gennemførte ændring af bestemmelsen i LL § 14  

 med begrænsning i fradragsretten for løbende ydelser, medfører ikke ændringer  

 for så vidt angår de nævnte ydelser til hovedaktionærer.
 Såfremt et selskab ved stiftelsen forpligtes til at yde en hovedaktionær  

 og eventuelt dennes enke en pension ved fratræden, og denne forpligtelse  

 optages i stiftelsesoverenskomsten og som et passiv i selskabets status, kan  

 fradrag fortages, idet det må betragtes som en del af vederlaget for  

 virksomhedens overdragelse til det nystiftede selskab.
 Hvis en hovedaktionær sælger sine aktier, og selskabet i denne forbindelse  

 som en del af overdragelsessummen pålægges en pensionsforpligtelse, må  

 pensionsydelserne betragtes som en for selskabet ikke-fradragsberettiget  

 udlodning til den nye hovedaktionær, samtidig med, at kapitalværdien indgår  

 som en del af vederlaget for aktierne.
 Fra praksis kan nævnes:
 HD af 14.marts 1984 (Skd.70.495): I følge aftale mellem et selskab og dets  

 direktør og dennes familie, der beherskede selskabet, skulle selskabet bl.a.  

 betale et årligt pristalsreguleret vederlag til direktøren og dennes  

 ægtefælle.
Ved aftalens indgåelse var direktøren 79 år, og han fratrådte samtidig,  

 eller kort efter, den daglige ledelse i selskabet.
Ordningen var ikke led i  

 en almindelig pensionsordning for selskabets personale.
Retten fandt, at  

 vederlaget i sin helhed måtte ligestilles med udbytte, for hvilket selskabet  

 ikke er berettiget til fradrag efter SL § 6 eller LL § 14, stk. 2.
 SO 1962.114 (ØLD af 17. november 1961): Et selskab havde efter direktørens  

 (hovedaktionærens) død vedtaget at udbetale en løbende pension såvel til  

 enken som til direktørens tidligere hustru.
 I dommen fastslås det, at de til enken udbetalte beløb må betragtes som  

 maskeret udbytte under hensyn til, at det var tillagt hende på et tidspunkt  

 efter mandens død, da hun ejede ca. 60% af selskabets aktiekapital, og idet  

 selskabets pensionsforpligtelse over for hende måtte anses opfyldt ved en  

 hende ved mandens foranstaltning tillagt livsforsikring, for hvilken  

 selskabet havde betalt præmien. (Derimod ansås ydelsen til den tidligere  

 hustru, som ikke var aktionær i selskabet, for en underholdsydelse, der var  

 fradragsberettiget i medfør af LL § 14, stk.2).
Lsr. 1972.167: En pensionsydelse var ikke omtalt i  

 stiftelsesoverenskomsten og ikke optaget som passiv i selskabets  

 åbningsstatus, men indgik i en aktionæroverenskomst.
Ydelsen blev ikke  

 tilladt fradraget, da hverken modtageren eller hendes afdøde ægtefælle havde  

 været ansat i selskabet.
 Lsr. 1978.165: Uanset at en enkepension til hovedaktionæren ikke med  

 sikkerhed kunne anses for en hende forud tillagt egentlig ret blev fradrag  

 tilladt, idet 2 andre direktørenker havde ret til pension og andre  

 funktionærer havde tilsagn om pensionslignende ydelser.
Lsr. 1979.192. Fradrag indrømmet for pension til en enke efter stifteren  

 af et aktieselskab, selv om forpligtelsen ikke fremgik af  

 stiftelsesoverenskomsten.
Der blev lagt vægt på, at pensionsforpligtelsen  

 fremgik af en i tilslutning til stiftelsen oprettet engageringskontrakt med  

 den da 48-årige stifter, samt at kapitalinteresserne i selskabet i den  

 forløbne periode var tilstrækkeligt tilgodeset, hvortil kom, at alle  

 selskabets ansatte, der ønskede det, havde opnået en livsforsikringsordning,  

 med præmien betalt af selskabet.
Lsr.-kendelse af 20. september 1979: Pr. 1. januar 1968 blev en  

 medarbejder ansat som prokurist, og der blev samtidig truffet aftale om  

 medarbejderens adgang til at overtage aktiemajoriteten i selskabet ved  

 hovedaktionærens fratræden som direktør samt om medarbejderens forpligtelse  

 til at betale en løbende pension til hovedaktionæren og dennes hustru.
I 1973  

 blev der indgået en ny overenskomst i anledning af hovedaktionærens  

 fratræden, hvorved bl.a. selskabet forpligtedes til at betale hovedaktionæren  

 en pension, beregnet som en pct.-del af selskabets årlige  

 bruttoprovisionsindtægt, samtidig med at han forpligtede sig til ikke at  

 drive konkurrerende virksomhed.
Da hovedaktionæren ved aftalens indgåelse var  

 67 år, kunne et anbringende om betaling for konkurrenceklausul ikke  

 godkendes, og den fratrukne pensionsydelse blev herefter anset for maskeret  

 udbytte.
Lsr. 1981.13: Som led i en hovedaktionærs overdragelse af aktierne til  

 deres nominelle værdi til to medarbejdere i selskabet, blev det bestemt, at  

 selskabet skulle udrede et beløb, der betegnedes som en pensionsudbetaling,  

 til den tidligere hovedaktionær på 51.000 kr. årligt i 7 år, hvorefter  

 ydelsen nedsattes til en livsbetinget ydelse på 15.000 kr. årligt.
Ved den  

 berettigedes død før udløbet af 7-års perioden skulle selskabet udrede  

 beløbet til den berettigedes arvinger i den resterende del af perioden.  

 Landsskatteretten fandt, at aktieerhververne som en del af købesummen for  

 aktierne havde erlagt et beløb svarende til kapitalværdien af den løbende  

 ydelse til den tidligere hovedaktionær, og da selskabet havde betalt  

 beløbene, ansås betalingen for maskeret udlodning il aktiekøberne.
 Efterløn  .
Da en direktør, der samtidig er hovedaktionær i selskabet ikke er omfattet  

 af funktionærloven, har landsskatteretten statueret, at en eventuel løn, der  

 udbetales til direktøren efter dennes fratræden ikke kan fratrækkes af  

 selskabet som lønudgift, men må betragtes som et skattepligtigt udbytte.
Se  

 ØLD af 22.december 1972, skd.medd. nr.24, s.115.
 I lsr. 1963.98 fandt landsskatteretten ikke, at selskabet havde været  

 forpligtet til at udbetale efterløn, da udbetalingen ikke hvilede på  

 kontraktligt grundlag, og det ikke kunne anses for godtgjort, at der bestod  

 en egentlig kutyme i henhold til hvilken et aktieselskab måtte anse sig for  

 forpligtet til at yde efterløn i forbindelse med dødsfald indenfor selskabets  

 direktion.
I lsr. 1977.106 havde nogle aktionærer og funktionærer i forbindelse med  

 salget af deres aktier til en aktionær, som derefter blev hovedaktionær  

 opnået en efterlønsordning.
Landsskatteretten fandt ikke, at der var grundlag  

 for at betragte de som efterløn udbetalte beløb som udlodning til  

 hovedaktionæren.
 Administration af værdipapirer og ejendomme  .
 Hvor selskabets virksomhed væsentligst består i at oppebære afkast af  

 værdipapirer tillader praksis kun beskedne fradrag som arbejdsvederlag til  

 aktionærerne.
Specielt for ejendomsaktieselskaber gælder, at størrelsen af aktionærers  

 aflønning for arbejdet med administration, såsom fast gage,  

 bestyrelseshonorar, tantieme, fribolig o.lign. må bedømmes ud fra, at den  

 gældende boligreguleringslov alene anerkender udgifter ved  

 ejendomsadministration i det omfang det er rimeligt under hensyn til  

 ejendommens og det lejedes karakter.
Ved bedømmelsen kan der henses til de  

 omkostninger, der kan indgå i den omkostningsbestemte husleje.
 Fra praksis nævnes:
 Lsr. 1946.54: Da selskabets virksomhed kun havde bestået i at modtage  

 renter af et pantebrev på ca. 425.000 kr. blev kun 2.000 kr. anerkendt som  

 fradragsberettiget løn og bestyrelseshonorar til aktionærerne.
Lsr. 1951.169: Ejendomsselskab, hvis daglige administration blev varetaget  

 af en advokat.
Administrations- og kontorholdsudgifter 19.300 kr.
Gage og  

 bestyrelseshonorar til hovedaktionæren 30.600 kr. mod 10.000 kr. i det  

 foregående og de to efterfølgende år.
Stigningen begrundedes med en  

 ekstraordinær arbejdsindsats i det omhandlede år. 15.000 kr. ansås  

 fradragsberettiget.
Lsr. 1958.8: Kun formueadministration.
Renteafkast 11.000 kr. 1.000 kr.  

 anerkendt som fradragsberettiget arbejdsvederlag.
U.f.R. 1973.852 V: Selskabets virksomhed bestod i administration af  

 værdipapirer, 2 udlejningsejendomme og en plantage.
En løn til  

 hovedaktionæren på 25.000 kr. i 1969 ansås ikke at indeholde maskeret  

 udbytte.
 Repræsentationsudgifter  .
 Maskeret udbytte kan også opstå derved, at hovedaktionæren lader selskabet  

 afholde udgifter, som helt eller delvis må karakteriseres som  

 hovedaktionærens private udgifter.
Dette gælder f.eks. repræsentationsudgifter (indkøb af vin og tobak,  

 restaurationsbesøg, beværtning af forretningsforbindelser i hjemmet etc.),  

 som selskabet har fratrukket.
Den - eventuelt skønnede - del af udgifterne,  

 som må karakteriseres som hovedaktionærens private udgifter, kan selskabet  

 kun fratrække, såfremt udgifterne kan betragtes som et tillæg til den  

 kontante løn, der ikke bringer det samlede vederlag op over et rimeligt  

 niveau.
 Fra landsskatterettens praksis kan nævnes, at der i et par  

 ikke-offentliggjorte kendelser er statueret maskeret udbytte i tilfælde, hvor  

 selskabet havde afholdt udgifterne ved en fest, hvori deltog såvel selskabets  

 forretningsforbindelser som hovedaktionærens private bekendte.
 Ligeledes ansås der at foreligge maskeret udbytte i et tilfælde, hvor  

 selskabet afholdt fest i anledning af hovedaktionærens private jubilæum, selv  

 om forretningsforbindelser deltog.
 I lsr. 1953.167 blev en jubilæumsfest for selskabets aktionærer ikke anset  

 fradragsberettiget, da den ikke kunne antages at have indflydelse på  

 selskabets afsætningsforhold.
Lsr. 1980.182. Selskabet havde afholdt en udgift på 11.444 kr. i anledning  

 af hovedaktionærens 25 års jubilæum.
Der blev holdt en reception i hans hjem  

 for forretningsforbindelser og venner, samt hvem der i øvrigt kom til stede.  

 Landsskatteretten anså ikke de omhandlede udgifter for fradragsberettiget i  

 selskabet.
Det fremgik i øvrigt af sagen, at skatterådet havde anset beløbet  

 for at være en gave til hovedaktionæren.
 Landsskatterettens senere praksis går dog i retning af at anlægge en  

 helhedsbetragtning, jfr. den nedenfor omtalte kendelse lsr. 1980.99.  

 (vedrørende rejseudgifter).
 I lsr.1982.12 fandt retten det betænkeligt at anse den af et selskab  

 afholdte udgift til et middagsselskab og reception i anledning af selskabets  

 hovedaktionæres/direktørs 50-års fødselsdag for en udlodning fra selskabet.  

 Retten kunne derimod tiltræde, at udgiften kunne anses for et tillæg af  

 lønmæssig karakter til det til direktøren allerede udbetalte vederlag fra  

 selskabet, og selskabet fik fradragsret.
I lsr.1982.108 blev en direktør anset skattepligtig af et beløb, der var  

 udbetalt ham fra hans hovedaktionærselskab til delvis dækning af udgifterne  

 ved en fest, han holdt i anledning af sit sølvbryllup.
I festen havde  

 deltaget 186 personer omfattende familiemedlemmer, forretningsforbindelser og  

 samtlige ansatte i firmaet.
Personalet med ledsagere udgjorde halvdelen af  

 deltagerne, hvorfor selskabets bestyrelse ville dække halvdelen af udgifterne  

 som personaleomkostninger.
Tilskuddet fra selskabet blev anset som et tillæg  

 af lønmæssig karakter og således fradragsberettiget for selskabet.
 Rejseudgifter  .
 Hvor selskabet betaler for hovedaktionærens private rejser eller hvor  

 rejsen har haft et betydeligt turistmæssigt islæt, må udgiften hertil  

 betragtes som udlodning af udbytte, med mindre udgiften kan betragtes som et  

 rimeligt lønaccessorium.
Som et eksempel kan nævnes lsr. 1980.144, der vedrører et  

 familieaktieselskab.
Der blev afholdt rejseudgifter til bestyrelsesmøder i de  

 udlande, hvor de 2 af bestyrelsesmedlemmerne var bosiddende.
Disse udgifter  

 blev ikke anset for fradragsberettigede, da de ikke kunne anses for at være  

 afholdt udelukkende i det øjemed at erhverve, sikre eller vedligeholde  

 selskabets indkomst.
 Såfremt det drejer sig om en branche- eller studierejse af mere generel  

 karakter, har landsskatteretten i lsr. 1980.99 fastslået, at udgiften ikke  

 havde en så nær og direkte tilknytning til selskabets indkomsterhvervelse, at  

 den ville kunne godkendes som en fradragsberettiget rejseomkostning for  

 selskabet.
 Udgiften fandtes derimod at kunne betragtes som et tillæg af lønmæssig  

 karakter til det hovedaktionæren allerede udbetalte vederlag fra selskabet.
Kendelsen må betragtes som udtryk for landsskatterettens praksis i sådanne  

 tilfælde.
Baggrunden er, at der er tale om en efter sin karakter  

 fradragsberettiget udgift, som uden videre ville blive godkendt, såfremt en  

 af selskabets medarbejdere havde foretaget rejsen.
Ifølge lsr.1982.105 kunne  

 rejseudgifter, som et selskab afholdt til hovedaktionærens/direktørens  

 hustrus og andres ansattes hustruers deltagelse i nogle forretningsrejser til  

 Italien, ikke anses for driftsudgifter for selskabet.
Udgifterne kunne  

 derimod anses for tillæg af lønmæssig karakter, dels til hovedaktionæren,  

 dels til de øvrige ansatte, og de pågældende udgifter var følgelig  

 fradragsberettigede for selskabet.
Det er naturligvis en forudsætning, at der  

 foreligger fornøden dokumentation for udgifterne.
 Lejeudgifter  .
Hvor hovedaktionærens ejendom (eller lokaler heri) udlejes til selskabet,  

 kan der ikke godkendes større fradrag for husleje end hvad der kunne opnås  

 ved udleje til fremmede, idet beløb herudover må karakteriseres som maskeret  

 udbytte.
Der må ved bedømmelsen tages hensyn til, om lejemålet omfatter lys,  

 varme, rengøring, vedligeholdelse m.v.
 Har hovedaktionæren selv lejet en ejendom eller nogle lokaler og fremlejer  

 en del heraf til selskabet for en større leje end han selv betaler, anses  

 merlejen for maskeret udbytte.
 Tilsvarende regler gælder, såfremt hovedaktionæren ejer driftsmidler,  

 automobiler m.v., som udlejes til selskabet.
 Efter landsskatterettens seneste praksis, jfr. lsr. 1980.100, vil merlejen  

 dog ofte kunne betragtes som yderligere løn til hovedaktionæren.
 Såfremt selskabet som lejer afholder udgifter til ombygning eller  

 indretning af det lejede, og der derved er tilført den pågældende ejendom en  

 varig forbedring, må værdien af forbedringen betragtes som en udlodning i  

 skattemæssig henseende.
 Aktionærrabatter  .
 Rabatter, der ydes et selskabs aktionærer, og som er mere gunstige end  

 dem, der ydes selskabets andre kunder, er udtryk for en udlodning til  

 aktionærerne.
 Fra praksis kan nævnes:
U.f.R. 1944.823 H: Et indkøbsselskab gav rabat til aktionærerne i forhold  

 til deres køb, men gav ikke en tilsvarende rabat til andre kunder.
Højesteret  

 statuerede maskeret udbytte uanset, at rabatten ikke som deklareret udbytte  

 fordeltes i forhold til aktionærernes aktiebesiddelse.
Lsr. 1974.98: Et indkøbsselskab handlede kun med aktionærer og udbetalte  

 til disse en overskudsbetinget bonus, beregnet på basis af de enkelte  

 aktionærers omsætning med selskabet.
Landsskatteretten fandt, at den  

 omhandlede bonus måtte anses for et led i selskabets udbyttefordeling og  

 derfor ikke fradragsberettiget for selskabet.
I (skd.60.34), blev bonus - som  

 en bank som led i overskudsdelingen ydede til aktionærer, der enten havde  

 indlån på opsigelse eller havde lånt penge i banken - sidestillet med  

 udbytte.
En overrente på 2 pct. p.a. som en bank ydede til indlånere, der tillige  

 var aktionærer i banken, er dog ikke blevet sidestillet med udbytte,hvori der  

 skulle indeholdes udbytteskat.
Overrenten udmåltes udelukkende i forhold til  

 lånets størrelse.
 R.R 1984.SM 143: En rabat, som et tæppefirma, der blev omdannet til A/S,  

 tilbød personer, der tegnede en aktie på 1.000 kr. i selskabet, var ikke  

 skattepligtigt udbytte for aktionærerne, fordi adgangen til at opnå rabat på  

 op til 25 pct. ved køb af tæpper måtte antages at stå åben for en bredere  

 kreds af personer uden for aktionærkredsen via medlemskab af diverse  

 indkøbsforeninger m.v.
 Ydelser i aktionærens interesse  .
Hvis en hovedaktionær foranlediger, at selskabet foretager udbetalinger  

 til formål som udelukkende eller i det væsentlige tilgodeser hans personlige  

 interesser viser praksis eksempler på, at aktionæren beskattes af  

 udbetalingerne som almindelig indkomst.
Selskabet kan ikke fradrage sådanne  

 ydelser.
Se i øvrigt afsnit SC 1.2.5.5.
 Som eksempler kan nævnes:
R.R. 1967.34 SM (Skd.
VIII 1080/67): Et hovedaktionærselskabs ydelse af  

 gave til en fond til støtte af hovedaktionærens familie blev anset  

 almindeligt indkomstskattepligtig for aktionærerne.
SO 1967.301 (Skd.
VIII 820/66). Tilsvarende afgørelse.
SO 1974.81 (Skd.22.207) VLD af 31. maj 1972): Et selskabs løbende ydelse  

 til et kirkesamfund anset almindeligt indkomstskattepligtigt for  

 hovedaktionæren med de årlige beløb, hvorimod kapitalværdien ikke kunne  

 beskattes.
Ydelsen var fastsat til 10% af selskabets skattepligtige indkomst.
Lsr. 1978.74: Fondsejet selskabs løbende ydelse til fonden ikke anset  

 fradragsberettiget.
Fondens formål var støtte til efterkommerne af  

 virksomhedens grundlæggere samt støtte til medarbejdere og velgørende formål.
 I SO 1981.128 og 132 f.f. og i R.R. 1981 SM 216-218 er nævnt en del  

 tilfælde, hvor statsskattedirektoratet bl.a. har taget stilling til  

 spørgsmålet, om en af et selskab påtaget forpligtelse til at udrede en årlig  

 løbende ydelse overfor en fond skal anses som maskeret udbytte til  

 aktionærerne ud fra den antagelse, at det i realiteten er aktionærinteresser,  

 der varetages hermed.
Således har statsskattedirektoratet f.eks. anset en af et anpartselskab  

 ydet gave på 250.000 kr. til en fond og en løbende ydelse til fonden på  

 50.000 kr. pr. år i 10 år som udbytte til hovedaktionærerne, der også havde  

 den dominerende indflydelse i fondens bestyrelse.
Fonden havde til formål at  

 yde bistand til danske og udenlandske virksomheder, som fondsbestyrelsen  

 havde indsigt i, at yde lån eller bistand til enkeltpersoner med henblik på  

 uddannelse og forskning indenfor erhvervsøkonomiske områder, at yde hjælp  

 herunder pensionstilskud til nuværende og tidligere ansatte i de stiftende  

 selskaber og de ansattes nærmeste familie, samt at anvende overskydende beløb  

 til videnskabelige, humanitære eller sociale formål.
Lsr. 1981.13: En af et selskab udredet løbende ydelse til den tidligere  

 hovedaktionær anset for en del af aktieerhververnes købesum for aktierne, og  

 ansat for maskeret udlodning til aktiekøberne.
Kendelsen er også omtalt foran  

 under SC 1.2.5.1. - uafdækkede ordninger.
 1.2.5.2. Manglende selskabsindtægter  .
Maskeret udbytte kan også fremtræde på den måde, at ydelser fra selskabet  

 til aktionærerne vederlægges af disse med et for ringe beløb, eller med andre  

 ord, at selskabets indtægter bliver for små.
I disse tilfælde skal både  

 selskab og aktionærer beskattes, selskabet dog ikke såfremt et tilsvarende  

 beløb kan fradrages som lønaccessorium.
 Husleje  .
 Har hovedaktionæren således bolig i en selskabet tilhørende ejendom, vil  

 der foreligge maskeret udbytte, såfremt lejen er fastsat til beløb, der er  

 mindre end, hvad der kunne opnås ved udleje til fremmede.
 Ved bedømmelsen af lejeværdien må der tages hensyn til, om det lejede  

 omfatter lys, varme, rengøring, vedligeholdelse m.v., idet lejebetalingen må  

 rette sig efter, hvad lejemålet omfatter.
 Det vil ofte blive anført, at benyttelsen af helårs- eller sommerbolig  

 tilhørende selskabet er et tillæg til det kontante vederlag fra selskabet.  

 Dette synspunkt kan kun accepteres, hvis det samlede vederlag herefter er en  

 rimelig betaling for hovedaktionærens indsats i selskabet.
Lsr. 1960.104: Boligaktieselskab.
Differencen mellem aktionærers og  

 ikke-aktionærers lejeudgift anset indkomstskattepligtig for aktionærerne.
 Lsr. 1965.4: Aktionærfordel i form af billig leje af sommerhus beskattet.
 Lsr. 1974.20. Tilsvarende afgørelse vedrørende ejendom, der anvendtes dels  

 som bolig for selskabets hovedaktionær og dels af selskabet.
Lsr. 1967.92: Boligaktieselskabs nedsættelse af aktionærernes husleje,  

 respektive undladelse af at forhøje huslejen som følge af øgede  

 ejendomsskatter blev anset for maskeret udbytte til aktionærerne.
Kommunens  

 godkendelse af huslejenedsættelsen var ikke til hinder herfor, idet denne  

 godkendelse måtte antages at bero på en bedømmelse af kommunens risiko som  

 garant og kautionist vedrørende byggeriet.
Lsr.1982.11: Et selskab ejede en ejendom med 20 lejligheder.
Dets  

 anpartskapital på 40.000 kr. ejedes af lejerne, der hver havde en anpart på  

 2.000 kr.
Selskabet var berettiget til at opkræve en lejeindtægt på 130.811  

 kr., men opkrævede kun 90.537 kr.
Selv om selskabet ikke kunne tvinges til at  

 opkræve højere leje, blev det anset som indkomstskattepligtig af differencen  

 på 40.284 kr., der blev betragtet som maskeret udbytte fra selskabet.
U.f.R. 1984.534 H Et aktieselskab og dettes hovedaktionær samt dennes  

 sønner, der var medaktionærer, kunne ikke kræve, at skattemyndighedernes  

 ansættelse af lejeværdien af de af selskabet til de pågældende udlejede  

 villaer kun forhøjedes i overensstemmelse med lejelovgivningens bestemmelser  

 om lejeforhøjelser.
Skattemyndighederne anerkendtes at være berettigede til  

 at fastsætte lejeværdierne ud fra et skøn over den til enhver tid værende  

 udlejningsværdi.
I en ikke offentliggjort kendelse har landsskatteretten statueret maskeret  

 udbytte i et tilfælde, hvor et boligaktieselskab, hvori alene aktionærerne  

 var lejere, havde afviklet en betydelig del af sine prioriteter og nedsatte  

 huslejen, da selskabet herefter ikke havde brug for så store boligafgifter  

 for at klare sine forpligtelser.
Forskellen mellem den tidligere leje, der  

 ansås for normal leje, og den nedsatte leje betragtedes som udlodning til  

 aktionærerne, og indkomsten for såvel selskab som aktionærer forhøjedes.
Det er dog en betingelse, at ikke andre bestemmelser er til hinder for at  

 statuere maskeret udbytte.
Således kunne lejen i et boligselskab ikke  

 forhøjes til en skønnet »markedsleje«, da der var pålagt ejendommen  

 en deklaration, hvorefter lejen kun kunne forhøjes med kommunalbestyrelsens  

 godkendelse, hvilken ikke havde kunnet opnås.
Kendelsen er ikke  

 offentliggjort.
Boligskatieselskaber.
SD-cirkulære  .
Efter at boligaktieselskaber og boliganpartsselskaber ved lov nr. 239 af  

 8.juni 1979 og lov nr.486 af 5.november 1980 er sidestillet med  

 andelsboligforeninger med hensyn til fællesskabets stiftelse, procedure ved  

 overdragelse af andel (aktie eller anpart), prisfastsættelse ved overdragelse  

 af andel (aktie eller anpart) m.v. har ligningsrådet bestemt, af  

 SD-cirk.1982-2 om andelsbolighaveres fradrag for rente af gæld til  

 andelsboligforeninger og beskatning ved lav boligafgift skal finde  

 tilsvarende anvendlse på aktionærer og anpartshavere i boligaktieselskaber og  

 boliganpartsselskaber.
Der henvises i øvrigt til SD-cirk.1983-47.
 Bil  .
 Stiller selskabet bil til rådighed for hovedaktionæren, må værdien af den  

 private benyttelse heraf fastsættes med udgangspunkt i de for funktionærer  

 gældende satser, idet hensyn må tages til, om hovedaktionæren selv betaler  

 benzin, reparationer m.v., jfr. lsr. 1980.133.
Såfremt det er en i forhold til vognens egenvægt særlig kostbar bil, der  

 er stillet til rådighed, må der tages hensyn hertil ved værdiansættelsen,  

 jfr.
SD-cirk. 1984.19.
 Lystbåde, o.lign.  .
Stiller selskabet lystbåd, fly e.lign. til rådighed for hovedaktionæren,  

 er det værdien af den faktiske benyttelse, der skal beskattes.
Se VLD af  

 30.november 1981, skd.61.206. Om selskabets fradragsret, se indledningen i SC  

 1.2.5.1.
 Andre ydelser  .
 Såfremt nogle af de i selskabet ansatte (og aflønnede) personer udfører  

 arbejde for hovedaktionæren privat (havemand, chauffør, montør m.v.), må  

 værdien heraf betragtes som udbytte fra selskabet, jfr. lsr.1982.104. Ofte  

 vil sådanne ydelser dog kunne fradrages af selskabet som yderligere løn til  

 hovedaktionæren.
 Rente  .
Lån, som en hovedaktionær opnår i det af ham beherskede selskab, vil ofte  

 indeholde vilkår, der er fordelagtigere, end hvad selskabet ville indrømme  

 ikke-aktionærer, bl.a. med hensyn til forrentningen.
Den af aktionæren herved  

 opnåede fordel må anses som en ydelse fra selskabet af udbyttemæssig  

 karakter.
Efter 18.juni 1982 er det ikke længere lovligt at stifte aktionær-  

 og anpartshaverlån.
Uanset om aktionærlån er ulovlige, skal reglerne om  

 forrentning som gengivet nedenfor anvendes.
 I SD-cirk.1978-31 og i SD-cirk.1982-24 er fastsat regler for den  

 skattemæssige behandling af såvel selskab som aktionær.
Ifølge SD-cirk. 1978-31 skal selskabet beskattes af en rente svarende til  

 Nationalbankens diskonto på gældsstiftelsestidspunktet + 4%. Såfremt der er  

 aftalt en lavere forrentning, forhøjes selskabsindkomsten alene med  

 forskellen mellem den i henhold til cirkulæret fastsatte rente og den  

 faktiske rente.
Et til forhøjelsen svarende beløb anses som maskeret udbytte  

 til aktionæren.
 Hovedaktionæren skal for så vidt beskattes af det modtagne udbytte, men da  

 et tilsvarende beløb anses som rentebetaling til selskabet, skal aktionærens  

 indkomst alene forhøjes med skattegodtgørelse af det som maskeret udbytte  

 ansete beløb.
 Cirkulærets regler gælder fra indkomståret 1978 (skatteåret 1979/80), men  

 det må understreges, at cirkulæret også omfatter lån stiftet i tidligere år,  

 idet der for disse lån fra 1978 og fremefter regnes med en rente svarende til  

 diskontoen på det tidspunkt, hvor lånet blev stiftet, + 4%.
 Den således fastsatte forrentning ændres ikke selv om der senere sker  

 ændring af diskontoen.
Det bemærkes, at cirkulæret alene omfatter egentlige kontante lån, derimod  

 ikke gæld opstået ved køb af aktiver fra selskabet eller i forretningsmæssig  

 handel mellem selskab og hovedaktionær.
Om sådanne forhold henvises til SC  

 1.2.5.3.
 Cirkulærets regler vil dog også kunne anvendes på hovedaktionærens  

 mellemregningskonto med selskabet, såfremt denne overvejende udviser en saldo  

 i selskabets favør.
Aftaler, hvorefter en hovedaktionær over mellemregningskontoen hæver beløb  

 til betaling af private udgifter, må anerkendes som låneaftaler, medmindre  

 aktionæren er insolvent.
Forholdet behandles i øvrigt i overensstemmelse med  

 SD cirkulære 1978-31 og 1979-12.
 Ifølge SD-cirk.1982-24 skal den i SD-cirk.1978-31 omtalte  

 indkomstbeskatning af en anslået rente i hovedaktionærselskabet og af  

 skattegodtgørelsen hos hovedaktionæren undlades, hvor hovedaktionæren udfører  

 arbejde for selskabet, og det samlede vederlag til hovedaktionæren (inkl. den  

 manglende forrentning af aktionærlånet) er af en sådan størrelsesorden, at  

 der må anses at foreligge en rimelig aflønning.
 Hovedaktionærbetragtningen finder også anvendelse for to samlevende  

 personer, jfr. lsr.1984.5.
Et ApS ejedes af en mand, dennes samlever og hans søn med hver 1/3.  

 Selskabet blev anset skattepligtig af dets udlån til de to førstnævnte  

 anpartshavere i henold til SD-cirk.1978.31 og lsr. udtalte, at der mellem  

 parterne i papirløst samlivsforhold måtte antages at være et sådant  

 personligt og økonomisk interessefællesskab, at deres indflydelse måtte  

 bedømmes ud fra den samlede anpartsbesiddelse.
Den manglende renteindtægt  

 blev dog anset for et lønmæssigt tillæg til den kvindelige anpartshaver.
 Hovedaktionæren kan ikke udlodningsbeskattes af forskellen mellem  

 låneprovenuet og den kursværdi af lånet, som de aftalte vilkår betinger.
 Det samme gælder, såfremt hovedaktionæren sælger et ejerpantebrev til  

 selskabet til pari kurs.
 Hvis lånet derimod på et senere tidspunkt indfries til et beløb lavere end  

 restgælden, må indfrielsesgevinsten anses som en skattepligtig udlodning fra  

 selskabet.
 Om lån mellem koncernselskaber, se SE 3.
 1.2.5.3. Enkeltstående udlodninger  .
 Maskeret udlodning foreligger, hvis selskabet sælger aktiver til  

 hovedaktionæren til underpris, eller hvis selskabet køber aktiver fra  

 hovedaktionæren til overpris.
Udgangspunktet for bedømmelsen er i begge tilfælde, hvad der ville have  

 været en rimelig pris, såfremt det pågældende aktiv var blevet solgt til  

 henholdsvis købt af fremmede.
Hovedaktionæren skal beskattes af den ved  

 transaktionen opnåede økonomiske fordel.
 For selskabet afhænger de skattemæssige konsekvenser af, hvilken  

 virksomhed selskabet driver og arten af de overdragne aktiver.
 Overdrager et selskab en obligationsbeholdning, som ikke er erhvervet i  

 næring eller i spekulationshensigt, til hovedaktionæren for et beløb der  

 ligger under børskursen, er den skattemæssige konsekvens alene, at  

 hovedaktionæren beskattes af differencen mellem overdragelsesprisen og  

 børskursen som maskeret udlodning.
 Køber hovedaktionæren selskabets faste ejendom til underpris, beskattes  

 hovedaktionæren af differencen mellem købesummen og ejendommens handelsværdi.  

 Selskabet beskattes af en eventuel avance efter reglerne for afståelse af  

 fast ejendom, idet afståelsessummen sættes til handelsværdien.
Sælger en aktionær en afskrivningsberettiget ejendom til selskabet til  

 overpris, skal overprisen beskattes hos aktionæren som udlodning og  

 handelsværdien danner udgangspunkt for beregningen af den særlige eller  

 almindelige indkomstskat, som aktionæren skal pålignes i anledning af salget.  

 Selskabets indkomst skal ikke korrigeres, men dets anskaffelsessum og  

 afskrivningsgrundlag skal reduceres til det beløb som er ejendommens  

 handelsværdi.
En overdragelse af en fast ejendom til en pris, der ligger  

 inden for plus/minus 15 pct. af den senest bekendtgjorte kontantejendomsværdi  

 med årsreguleringer, vil ikke blive anfægtet skattemæssigt.
Køber aktionæren aktier af selskabet til en lavere pris end  

 handelsværdien, beskattes aktionæren af forskellen mellem købsprisen og  

 handelsværdien som udlodning og aktionæren kan benytte handelsværdien som  

 anskaffelsessum ved opgørelsen af den skattemæssige avance/tab ved eventuelt  

 videresalg af aktierne.
Selskabet skal i givet fald medregne avance/tab ved  

 aktiesalget opgjort i forhold til handelsværdien.
Sælger aktionæren aktier til selskabet til overpris, beskattes overprisen  

 som almindelig indkomst hos aktionæren, idet den er at betragte som en  

 udlodning fra selskabet, mens aktieavancen opgøres på grundlag af  

 handelsværdien.
Selskabet kan som anskaffelsessum kun benytte handelsværdien,  

 ikke den faktisk erlagte købesum.
 Såfremt overdragelseskursen er opgjort i overensstemmelse med reglerne i  

 skd.cirk. af 17.november 1982, pkt. 17, vedrørende værdiansættelsen af  

 aktiver og passiver i dødsboer m.m. og ved gaveafgiftsberegning, vil kursen  

 ikke blive kritiseret skattemæssigt, hvorved forudsættes kontant berigtigelse  

 af købesummen.
 Dette indebærer normalt følgende: Hvis der handles aktier i nov. 1984 for  

 et selskab med kalenderårsregnskab, bruges til kursberegningen selskabets  

 status 31.dec. 1983 og de kapitalisationsfaktorer, der bruges til  

 skattekursberegningen 1.jan. 1984. Foregår handelen i dec. 1984 for samme  

 selskab, bruges status 31.dec. 1984 og faktorerne brugt til kursberegning  

 1.jan. 1984.
 Handles i jan. 1985, skal der for et selskab med kalenderårsregnskab  

 bruges status 31.dec. 1984 og faktorerne, der er brugt ved  

 skattekursberegningen 1.jan. 1985.
 Tilbagekøber hovedaktionæren et af ham - i forbindelse med køb af aktiver  

 - til selskabet udstedt pantebrev eller gældsbrev til en kurs, der ligger  

 under dets handelsværdi på tilbagekøbstidspunktet, bliver hovedaktionæren  

 skatpligtig af forskellen mellem tilbagekøbssummen og handelsværdien jfr. den  

 nedenfor nævnte dom U.f.R. 1975.596 H.
 Om udlodning i forbindelse med likvidation, se afsnit SD 2.1.
 Overdragelse af goodwill - eventuelt i forbindelse med omdannelse til  

 selskab af en personlig ejet virksomhed - skal altid ske til handelsværdi.
 Er overdragelsen sket til underpris før 1.juli 1982, beskattes differencen  

 op til handelsværdien som særlig indkomst hos aktionæren, og selskabets  

 anskaffelsessum ansættes til handelsværdien.
Overdragelsen af goodwill efter 1.juli 1982 medfører normalt ikke  

 beskatning hos overdrageren, jfr.
LOSI nr.355 af 24.juni 1982, hvorved den  

 tidligere lovs bestemmelse i § 2, stk. 1, nr. 3, er ophævet.
Samtidig kan der  

 heller ikke mere afskrives på goodwill.
I almindelighed vil de nye regler ikke medføre forskydninger i fordelingen  

 af vederlaget på goodwill og de øvrige aktiver, der er omfattet af en  

 overdragelse af en virksomhed.
Hvor der er interessesammenfald mellem sælger  

 og køber, f.eks. ved handel ved hovedaktionærforhold, vil der dog kunne være  

 tilfælde, hvor den aftalte fordeling af vederlaget står i misforhold til  

 værdien af de enkelte aktiver.
Ligningsmyndighederne må være opmærksomme  

 herpå, således at man ændrer fordelingen, når misforholdet er åbenbart, jfr.  

 skd.cirk. nr.118 af 29.juni 1982, pkt. 3.
Såfremt et i forbindelse med stiftelse af hovedaktionærselskab udstedt  

 gældsbrev afdrages ekstraordinært, anses afdraget for at indeholde maskeret  

 udlodning.
Størrelsen af udlodningen opgøres på grundlag af den kurs, som  

 gældsbrevet har på tidspunktet for erlæggelsen af det ekstraordinære afdrag,  

 jfr. lsr. 1980.186, der vedrørte et tilfælde, hvor et pantebrev ved  

 stiftelsen var kursansat til 80. Efter 6 års forløb blev restgælden indfriet.  

 På dette tidspunkt skønnedes pantebrevskursen at være 90. Kursgevinsten 10%  

 af restgælden - sædvanligt afdrag blev anset for at være udlodning.
I lsr.1982.16 har retten ikke anset, at der var sket en udlodning til  

 hovedaktionæren, da dennes pantesikrede fordring på sit selskab, der ved hans  

 formueansættelse var optaget til kurs 50, blev ændret til et uforrentet og  

 usikret anfordringstilgodehavende, der blev optaget til nominel værdi.  

 Ændringen var en følge af et af selskabets kreditorer gennemtvunget salg af  

 selskabets ejendom.
Da hovedaktionæren kun kunne beskattes af fordringens  

 reelle værdistigning som følge af ændringen, fandt retten ikke, at der var  

 tilgået hovedaktionæren nogen fordel.
I lsr.1982.14 statuerer retten maskeret udlodning for pristalsregulering  

 af afdrag på gældsbreve.
En statsaut. revisor overdrog en anpart i et  

 revisorinteressentskab til revisorens hovedaktionærselskab, og i forbindelse  

 med overdragelsen blev udstedt gældsbreve, der var rentefrie, men hvor  

 afdragene var pristalsregulerede, og disse pristalsreguleringer blev anset  

 for maskerede udlodninger, jfr.
K 2.1.
 Fra praksis nævnes:
ØLD af 29.september 1969, Skd.11.39: En eksportvognmand omdannede sin  

 personligt drevne virksomhed til et aktieselskab, der overtog aktiverne for  

 ialt 452.609 kr., heraf vederlag for goodwill 5.000 kr.
Den for virksomheden  

 fornødne tilladelse til med lastautomobiler at udføre kørsel med gods til det  

 sydlige udland var strengt personlig og uoverdragelig, og ministeriet for  

 offentlige arbejder betingede selskabets køretilladelser af, at der i  

 selskabets vedtægter blev optaget en bestemmelse om, at selskabets aktier  

 ikke uden samtykke fra ministeriet kunne gøres til genstand for overdragelse  

 under nogen form.
Skatterådet forhøjede den for goodwill fastsatte  

 overdragelsessum til 50.000 kr., og hovedaktionærens skattepligtige indkomst  

 ændredes i overensstemmelse hermed.
Hovedaktionæren anførte under retssagen,  

 at selskabet ikke havde erhvervet nogen goodwill-værdi, som det selv kunne  

 overdrage videre, da dette var forhindret ved de af ministeriet for  

 offentlige arbejder forlangte indskrænkninger i aktiernes omsættelighed.  

 Retten udtalte, at der til virksomheden fandtes at have været knyttet en  

 goodwill-værdi af kundekredsen under forudsætning af, at erhververen kunne få  

 udstedt køretilladelser svarende til dem, direktøren havde.
Denne  

 forudsætning måtte antages at være stillet direktøren i udsigt allerede inden  

 oprettelsen af selskabet.
Der fandtes herefter ikke grundlag for at  

 tilsidesætte det ved forhøjelsen af goodwill-værdien udøvede skøn.
 Lsr. 1967.10: Hovedaktionærens køb af aktier til underpris fra det af ham  

 beherskede aktieselskab anset for maskeret udlodning.
U.f.R. 1969.412: Bygningshåndværkerselskabs tab ved salg af selskabets  

 ejendom til aktionærerne for 8.700.000 kr. blev ikke anerkendt.  

 Ejendomsværdien var ansat til 8.870.000 kr.
Ejendommens opførelsespris var  

 9.625.100 kr.
U.f.R 1975.596H: (Kommenteret i R.R. 1976.243). Hovedaktionærs indfrielse  

 af sælgerpantegæld til selskab til kurs 60 anerkendt.
Kursen svarede til  

 pantebrevenes handelsværdi.
Pantebrevene hidrørte fra hovedaktionærens køb af  

 selskabets ejendom, hvilket køb ikke ansås sket til en værdi, der var lavere  

 end ejendommens handelsværdi.
Lsr. 1978.103: Et selskab var stiftet ved overdragelse af stifternes  

 personligt drevne virksomhed til bogført værdi, herunder pantebreve til pari  

 værdi.
Ved selskabets salg i samme år af pantebrevene til trediemand opstod  

 tab.
Forskellen mellem pantebrevenes pariværdi og deres skønnede handelsværdi  

 ved selskabets stiftelse anset for en udlodning, der ikke kunne fradrages af  

 selskabet.
 Lsr.1984.102 En direktør solgte pantebreve til C A/S til kurs 90.  

 Skatterådet kunne ikke godkende højere kurs end 71.
Direktøren var ikke aktionær i C, men i B A/S, et familieaktieselskab i  

 det væsentligste ejet af direktøren, hans moder og søster.
B ejede hele  

 kapitalen i C.
Lsr. fandt efter det oplyste om sammenhængen af  

 aktionærkredsen i C A/S, at købesummens fastsættelse var muliggjort af  

 direktørens familiemæssige indflydelse i aktionærkredsen, og forskellen blev  

 anset som engangsydelse af udlodningsmæssig karakter.
U.f.R. 1978.660, Skd.46.235: Hovedaktionærs salg af grunde til selskabet  

 til for høj pris.
Sagen hjemvist til fornyet skøn hos ligningsmyndighederne.
Lsr. 1979.169. Tilbagekøbsretten til en ejendom, blev udnyttet af en enke,  

 som var hovedaktionær i det selskab som afstod ejendommen.
Den økonomiske  

 fordel ved udnyttelsen af tilbagekøbsretten blev anset for  

 indkomstskattepligtig for enken, idet der bl.a. blev lagt vægt på, at  

 tilbagekøbsretten var erhvervet på et tidspunkt, hvor enkens mand og hans  

 søster dominerede selskabet.
U.f.R. 1981.1030, Skd.58.291: En person omdannede i 1971 sin virksomhed  

 til et aktieselskab, hvori han selv blev hovedaktionær.
I 1975 solgte  

 hovedaktionæren en ejendom til selskabet.
Hovedaktionæren ansatte de ved  

 salget modtagne sælgerpantebreve til kurs 65, mens skattemyndighederne  

 forhøjede kursen til 80. En under retssagen udmeldt skønsmand ansatte  

 pantebrevenes gennemsnitskurs til 66.7.
 Under hensyn hertil hjemviste Vestre Landsret sagen til  

 ligningsmyndighederne til fornyet ansættelse, idet retten samtidig udtalte,  

 at den omstændighed i sig selv, at handelen var indgået mellem et  

 aktieselskab og dets hovedaktionær, ikke gav skattemyndighederne grundlag for  

 ved den skønsmæssige ansættelse af pantebrevenes kurs at følge andre  

 principper end normalt ved fastsættelse af pantebreves kurs, og det var  

 endvidere ikke påvist eller sandsynliggjort, at interessesammenfaldet mellem  

 hovedaktionær og selskab havde ført til særlige skattemæssige fordele.
 1.2.5.4. Havnemølledommen  .
 Endelig skal anføres højesteretsdom U.f.R. 1960.535 H, der omhandler et  

 særligt forsøg på undgåelse af dobbeltbeskatning.
Et selskab, der drev mølleri og korntørreri, udlejede korntørreriet til et  

 af aktionærerne oprettet interessentskab på vilkår, at korntørreriets  

 driftsudgifter fortsat blev afholdt af selskabet, mens interessentskabet  

 betalte en omsætningsbestemt leje.
Højesteret fastslog, at udlejningen efter  

 lejekontraktens indhold ikke kunne antages at have haft en forretningsmæssig  

 baggrund, bl.a. fordi der ikke bestod nogen driftsmæssig risiko for  

 interessentskabet.
Derimod fandtes selskabet ved den foretagne disposition at  

 have tilvejebragt en ordning, hvorved aktionærerne årligt fik et særligt  

 udbytte af deres aktier ud over det deklarerede i form af interessentskabets  

 overskud.
Interessentskabets overskud måtte derefter medregnes til selskabets  

 indkomst.
 1.2.5.5. Ydelser til hovedaktionærens børn m.fl. samt fonde  .
Overdragelse af ejendomme eller andre aktiver fra et selskab til  

 hovedaktionærens børn eller andre ham nærtstående personer må ske til  

 aktivets handelsværdi.
Er overdragelsen sket til underpris, anses forskellen  

 mellem handelsværdien og den faktiske overdragelsesværdi som maskeret  

 udlodning til den pågældende, såfremt denne ejer - evt. blot en mindre post -  

 aktier i selskabet.
Er den pågældende ikke aktionær, må forskellen anses som  

 en maskeret udlodning til hovedaktionæren, der derpå ved gave  

 videretransporterer aktivitet til handelsværdi til den pågældende.
 Tilsvarende gælder, såfremt ovenfor nævnte personer og fonde løbende  

 modtager ydelser fra selskabet, f.eks. i form af lav husleje eller lignende.
 1.2.5.6. Omgørelser  .
 Undertiden fremsætter selskab eller aktionær ønske om, at beskatning af  

 maskeret udbytte eller udlodning undlades mod, at parterne ændrer de aftalte  

 vederlag i overensstemmelse med skattemyndighedernes skøn eller lader den  

 foretagne handel gå tilbage.
 De stedlige ligningsmyndigheder kan normalt ikke tage stilling til sådanne  

 andragender, idet kompetencen ligger hos ligningsrådet.  

 Statsskattedirektoratet har dog fået bemyndigelse til på rådets vegne at give  

 tilladelse til omgørelser, hvis den disposition, der skal omføres, er enkel  

 og overskuelig, hvis den ikke har været forsøgt tilsløret i regnskaberne, og  

 hvis det må antages, at den skattepligtige ikke har været klar over de  

 skattemæssige virkninger af dispositionen.
 Det er endvidere en betingelse for at tillade en omgørelse, at det er  

 muligt at foretage omgørelsen.
 Ligningsrådet har endvidere bemyndiget de stedlige ligningsmyndigheder til  

 i forbindelse med omdannelse af en personlig drevet virksomhed til selskab at  

 tillade visse ændringer i selskabets og stifternes beskatningsforhold, se  

 nærmere i SD-cirk. nr.414 af 16.april 1975, nr.485 af 20.oktober 1976 og  

 nr.1978-7.
 I henhold til SD-cirk.1982-24 kan de stedlige ligningsmyndigheder desuden  

 under visse betingelser tillade en hovedaktionær fradragsret for en  

 efterfølgende betaling af aktionærlånsrenter.
 Hvis skatteyderne foretager sådanne ændringer af de oprindelige  

 dispositioner uden skattemyndighedernes tilladelse, vil forholdet blive  

 betragtet som en ny disposition med deraf følgende yderligere skattemæssige  

 konsekvenser i form af gave- eller udlodningsbeskatning.
 1.2.5.7. Aktionærbeskatning  .
 For så vidt angår beskatningen af maskeret udbytte hos aktionærer og  

 anpartshavere kan yderligere henvises til afsnit K 2.
 1.2.6. Fikseret vederlag  .
 Aftaler mellem en hovedaktionær og det af ham beherskede selskab, kan også  

 gå ud på, at hovedaktionærens vederlag (gage, leje, rente) fastsættes til et  

 beløb, der ligger under, hvad selskabet skulle betale, hvis vederlaget skulle  

 oppebæres af en anden end hovedaktionæren.
 I disse tilfælde må man i almindelighed acceptere det af parterne aftalte  

 vederlag.
 Sådanne aftaler kan dog tilsidesættes i særlige tilfælde, hvor den  

 pågældendes personlige erhvervsevne er afgørende for indkomstens erhvervelse,  

 hvor han reelt over for kundekredsen er den forpligtede med hensyn til  

 indsatsen, og hvor den i selskabet for erhvervsudøvelsen nødvendige kapital  

 er minimal, således at selskabsformen må anses for valgt udelukkende med  

 henblik på at undgå personbeskatning af indkomsten.
 I HD af 21.juni 1983 (U.f.R.1983.699), blev en direktørs gageafkald til  

 fordel for det af ham dominerede selskab ikke anset for bindende ved  

 direktørens skatteansættelse under hensyn til, at selskabets indtjening og  

 ekspansion var afhængig af hans personlige arbejdsindsats.
 Der kan her blive tale om at overføre et yderligere beløb til beskatning  

 som vederlag til aktionæren, så vederlaget svarer til den betaling, det må  

 anses for muligt at opnå for tilsvarende ydelser mellem uafhængige parter.
 Selskabets skattepligtige indkomst nedsættes i så fald med det samme  

 beløb, idet det forudsættes, at beløbet udbetales eller godskrives aktionæren  

 i tilknytning til den stedfundne beskatning.
Ændringer af denne art, kan dog finde sted efter forudgående forelæggelse  

 for statsskattedirektoratet, jfr.
SD-cirk. nr. 437 af 5.11.1975 om fikseret  

 vederlag.
 1.3. Specielle selskaber  .
 Foruden de i det foregående omtalte almindelige og specielle regler for  

 indkomstopgørelse, som alle aktie- og anpartsselskaber m.v. er undergivet,  

 gælder for nogle selskaber særlige regler, enten med baggrund i lovgivningen  

 eller i henhold til skattemyndighedernes praksis.
 1.3.1. Banker  .
 Banker skal være organiserede som aktieselskaber og kan kun have som  

 formål at varetage funktioner i forbindelse med omsætning af penge,  

 kreditmidler og værdipapirer, samt dermed forbundne serviceydelser, jfr. lov  

 om banker og sparekasser § 1, stk. 3.
 Omsætning i forbindelse hermed må derfor henregnes under bankens næring.
Ved ØLD af 15. juni 1967, U.f.
R. 1967.897, Skd.4.38 ansås en bank således  

 almindelig skattepligtig af avancen på en post aktier i et lokalt  

 bryggeriselskab ved dette selskabs likvidation, selv om banken havde ejet  

 aktierne i ca. 60 år og angav, at formålet med aktiebesiddelsen alene var at  

 bevare bryggeriet som kunde.
 Undtagelse fra denne regel om, at ethvert salg af værdipapirer henhører  

 under bankens næring, er dog gjort med hensyn til aktier i et af banken ejet  

 datterselskab, hvis formål alene er at eje og administrere ejendomme  

 erhvervet med det hovedsigte at skaffe lokaler til bankens virksomhed.  

 Endvidere er der gjort undtagelse for så vidt angår aktier i  

 Finansieringsinstituttet for Industri og Håndværk og aktier i andre  

 finansierings-, investerings- og bankaktieselskaber erhvervet med henblik på  

 permanent drift af en virksomhed, der er supplement til den almindelige  

 bankvirksomhed, herunder udenlandske bankdatterselskaber.
 Afgørelsen af, om en aktie undtagelsesvis falder uden for bankens næring,  

 har betydning for, om urealiserede kursgevinster eller -tab kan holdes uden  

 for indkomstopgørelsen i de tilfælde, hvor banken anvender det nedenfor  

 omtalte »»lagerprincip«», og bedømmelsen må derfor i  

 disse tilfælde foretages ved erhvervelsen af aktierne.
LL § 4, Hovedregel.
Realisationsprincippet  .
 Ved LL § 4 er det fastsat, at såfremt banker, forsikringsselskaber og  

 andre virksomheder opnår kursgevinster ved afhændelse eller indfrielse af  

 offentlige obligationer, herunder statsgældsbeviser og præmieobligationer,  

 private pantebreve og fordringer, skal kursgevinsten medregnes til selskabets  

 skattepligtige indkomst.
Sker indfrielsen gennem afdrag, skal i indkomsten medregnes så stor en del  

 af afdraget, som erhvervelseskursen er mindre end pari kurs.
Er  

 erhvervelseskursen 75, skal af hvert afdrag 1/4 medregnes i indkomsten.
 Der er i visse tilfælde af ligningsrådet givet tilladelse til, at der ved  

 avanceberegninger for offentlige obligationer under samme afdeling, serie og  

 rentefod gås ud fra en gennemsnitlig anskaffelsessum i stedet for hver enkelt  

 obligations anskaffelseskurs.
 Opstår der ved afhændelsen eller indfrielsen et tab, er dette  

 fradragsberettiget.
 Denne opgørelsesform for gevinst eller tab ved afhændelse eller indfrielse  

 betegnes almindeligvis »realisationsprincippet«.
 Undtagelse Lagerprincippet  .
Afvigelse fra realisationsprincippet kræver ligningsrådets tilladelse.
En  

 sådan kan ikke forventes opnået for værdipapirer, der er erhvervet som  

 anlægspapirer.
Såfremt tilladelse er opnået, vil den herved godkendte  

 opgørelsesmåde kun under ganske særlige omstændigheder kunne fraviges og kun  

 med ligningsrådets tilladelse.
En række banker har opnået tilladelse til at anvende det såkaldte  

 »lagerprincip«, d.v.s. at lade årets kurssvingninger påvirke den  

 skattepligtige indkomst, selv om disse gevinster eller tab ikke er  

 realiserede.
Også andre, f.eks. forsikringsselskaber vil normalt kunne opnå  

 tilladelse til at anvende lagerprincippet, mens selskaber, der udelukkende  

 eller i overvejende grad blot modtager sådanne værdipapirer som led i deres  

 øvrige næringsvirksomhed, f.eks. byggeselskaber, ikke kan forvente at opnå  

 tilladelse til fravigelse fra hovedreglen.
 Ligningsrådet har givet afslag på en række pengeinstitutters andragender  

 om tilbagevenden til realisationsprincippet, da der ikke forelå særlige  

 omstændigheder.
 Det er ikke alle kurssvingninger, der er omfattet af LL § 4.
 Ved HD af 19.maj 1972 (U.f.R. 1972.611 H, Skd.21.167) blev det fastslået,  

 at en bank, der havde fået tilladelse til at anvende lagerprincippet, ikke  

 kunne fradrage kurstab ved prioritering af bankens egne faste ejendomme,  

 hvorimod kurssvingninger på de obligationer, der hidrørte fra belåningen,  

 efter prioriteringen måtte behandles på samme måde som kurssvingninger på  

 bankens øvrige obligationsbeholdning, da obligationerne var indgået i bankens  

 fondsbeholdning.
 Det ikke-fradragsberettigede tab beregnes som forskellen mellem pari kurs  

 og køberkursen for de omhandlede obligationer på udleveringstidspunktet.  

 Såfremt obligationerne sælges umiddelbart efter udleveringen, træder den  

 faktisk opnåede kurs i stedet for køberkursen ved udleveringen.
 Benyttes obligationer fra bankens egen fondsbeholdning til indfrielse af  

 prioritetsgæld, skal banken ikke beskattes af forskellen mellem pari kurs og  

 sælgerkursen på indfrielsestidspunktet.
 Om valutakursfortjenester og -tab henvises til afsnit L 3.6.8.
 Kursopskrivning på obligationer i puljebaserede kapitalpensions- og  

 selvpensioneringsordninger omfattet af realrenteafgiftsloven  .
 Banker og sparekasser kan opnå tilladelse til at anvende  

 realrenteafgiftslovens matematiske kursopskrivningsprincip på obligationer i  

 peninstitutternes puljebaserede kapitalpensions- og  

 selvpensioneringsordninger, der er omfattet af realrenteafgiftsloven.
 Puljerne er obligationsporteføljer, der ejes af pengeinstituttet, men er  

 udskilt fra pengeinstituttets øvrige obligationsbeholdning, og hvoraf hele  

 udbyttet tilfalder den enkelte indehaver af en kapitalpensionskonto eller  

 selvpensioneringsordning.
 Disse obligationspuljer er undergivet realrenteafgiftslovens § 3, stk. 2  

 og stk. 3, nr. 9, og afkastet skal udregnes på grundlag af reglen i § 4, om  

 det matematiske kursopskrivningsprincip, idet den enkelte kontohaver og ikke  

 pengeinstituttet er afgiftspligtig.
 Obligationspuljerne har hidtil ved pengeinstituttets indkomstopgørelse  

 været omfattet af lagerprincippet, men der er ikke blevet udløst beskatning  

 af puljernes afkast, da udbyttet umiddelbart er tilskrevet de enkelte  

 kontohavere, som en fradragsberettiget renteudgift for pengeinstituttet.
 Tilladelsen er givet generelt af ligningsrådet, således at de enkelte  

 pengeinstitutter blot ved efterfølgende meddelelse kan underrette den lokale  

 skattemyndighed om, at de ønsker at vælge det i realrenteafgiftsloven angivne  

 princip, ved opgørelsen af kursgevinster på de omhandlede obligationer, dog  

 således at der ikke senere igen kan ændres princip uden tilladelse fra  

 ligningsrådet.
 Aktier  .
 Avance og tab på aktier, der er anskaffet som led i næringsvejen, skal  

 iflg. § 3 i aktieavancebeskatningsloven (lovbkg. nr.371 af 22.juli 1983)  

 medregnes til den skattepligtige almindelge indkomst.
Avance og tab skal opgøres efter det hidtil fulgte princip.
Principskifte  

 kræver tilladelse fra ligningsrådet.
Der henvises iøvrigt til ministeriet for  

 skatter og afgifters bekendtgørelse nr.3 af 6.januar 1982 om opgørelse af  

 fortjeneste eller tab på næringsaktier.
 Ultimokurser  .
De selskaber, der kan anvende lagerprincippet, skal ved indkomstopgørelsen  

 medregne aktier og obligationer til den noterede kurs på statusdagen.  

 Obligationer, der er udtrukket til indfrielse den 2. januar i det følgende  

 år, skal medtages til pari.
Unoterede obligationer, pantebreve og fordringer  

 skal medregnes med værdien i handel og vandel, unoterede aktier medregnes til  

 den i statsskattedirektoratets kursliste angivne kurs.
 Hensættelser til imødegåelse af tab på udlån og garantier  .
 Hensættelser til imødegåelse af tab på udlån og garantier kan foretages  

 enten som en procentvis beregnet hensættelse eller som individuelle  

 hensættelser på grundlag af en vurdering af de enkelte engagementer, jfr.  

 SD.medd.1983.
 Det valgte princip skal anvendes for samtlige engagementer.
 Der kan ikke samtidig foretages både procentvise og individuelle  

 hensættelser på disse aktivposter.
 Såfremt hensættelsen foretages på procentbasis, kan der kun foretages  

 hensættelse, så længe summen af årets og tidligere års hensættelser ikke  

 overstiger 3% af de på statustidspunktet bevilgede udlån og garantier.
Foretages hensættelsen derimod som en individuel hensættelse, kan denne  

 foretages i det omfang, hvor et tab er konstateret eller sandsynliggjort.  

 Kontrollen af de på denne måde foretagne hensættelser foretages af  

 statsskattedirektoratet.
Summen af de individuelle hensættelser kan udgøre op  

 til 5% af de på statustidspunktet bevilgede udlån og garantier, uden at dette  

 bør give anledning til særlig efterkontrol.
Hensættelsernes samlede beløb kan  

 således efter denne fremgangsmåde overstige, hvad der kunne være hensat efter  

 procentvis beregning.
 Bankerne kan indregne udlån til datterselskaber ved beregning af  

 hensættelserne, når disse udlån henhører under aktivpost 8 i banktilsynets  

 bekendtgørelse af 2.marts 1981.
 Bankerne er iøvrigt pligtige til efter opfordring at meddele de lignende  

 myndigheder oplysninger om størrelsen af hensættelserne og om konstaterede  

 tab, der er fratrukket som driftsudgift.
 Fradrag for kundegaver  .
 Banker kan i begrænset omfang fradrage gaver og tilskud til kunder som  

 driftsomkostninger.
Ved VLD af 13.april 1981 (skd.medd. nr.59, s.384), blev de af en bank  

 ydede gaver og tilskud til en række foreninger og institutioner i bankens  

 opland således anset for fradragsberettigede.
Det blev lagt til grund, at  

 gaverne var af beskeden størrelse, at modtagerne på gavetidspunktet var  

 kunder i banken, og at gaverne ikke stod i misforhold til modtagernes  

 indeståender i banken.
Den omstændighed, at en del af modtagerne ikke drev  

 erhvervsmæssig virksomhed, blev ikke ved dommen tillagt nogen betydning.
 1.3.2. Forsikringsselskaber  .
 Forsikringsselskaber er direkte omfattet af LL § 4, og der henvises til  

 omtalen heraf foran under banker.
 Den i loven nævnte adgang til efter tilladelse fra ligningsrådet at afvige  

 fra realisationsprincippet gælder også forsikringsselskaber.
 Forsikringsselskabernes beholdning af aktier betragtes i almindelighed som  

 anlægsaktiver, og de er således underkastet de almindelige  

 aktionærbeskatningsregler.
 Tekniske reserver  .
 De beløb, som forsikringsselskaber henlægger til dækning af de over for de  

 forsikrede indgåede forpligtelser, nemlig til præmiereserver og  

 skadesreserver eller bonusfond, kan fradrages ved indkomstopgørelsen, jfr.  

 SSL § 13, stk.2. Endvidere kan fradrages henlæggelser til sikkerhedsfonds.
 Præmie- og skadesreserver  .
Præmiereserven består af den del af de indbetalte præmier, som på  

 tidspunktet for regnskabsopgørelsen henstår til dækning af uafløbne risici,  

 d.v.s. vedrører ikke indtrufne forsikringsbegivenheder i resten af  

 præmiebetalingsperioden.
Skadesreserven skal dække skader fra det forløbne  

 år, som endnu ikke er afviklet på statustidspunktet.
Begge reserver er  

 således udtryk for, at indgåede præmier ikke er fuldt indtjente, fordi den  

 tilsvarende udgift ikke er afholdt eller forpligtelsen ikke afviklet.
 Bonusfond  .
 Ved bonus forstås tilbagebetaling af for meget oppebåret præmie, og i  

 stedet for hvert år at tilbagebetale for meget erlagt præmie direkte til hver  

 enkelt forsikringstager med fradragsvirkning, kan selskabet henlægge beløbet  

 til en bonusfond til senere udbetaling.
 Sikkerhedsfond  .
 Henlæggelse til sikkerhedsfond kan ske under forudsætning af, at det i  

 selskabets vedtægter er bestemt, at sikkerhedsfondens midler alene kan  

 anvendes til styrkelse af præmiereserven eller på anden måde til fordel for  

 de forsikrede.
 Denne henlæggelsesmulighed kan benyttes af såvel livsforsikringsselskaber  

 som skadesforsikringsselskaber samt rene genforsikringsselskaber, der ikke  

 har forsikrede, men har præmiereserver.
 Livsforsikringsselskabers indekserede realkreditobligationer  .
 I forbindelse med lovgivningen om indeksregulerede realkreditobligationer  

 opstod der et samtidighedsproblem for livsforsikringsselskaber, der i henhold  

 til LL § 4 følger realisationsprincippet ved beskatning af kursgevinster og  

 -tab, herunder indeksreguleringer, idet beskatningen først finder sted, når  

 obligationerne indfries, medens fradrag for henlæggelser til  

 præmiereservefonds og bonusfonds efter SSL § 13, stk. 2, indrømmes i takt med  

 de regnskabsmæssige henlæggelser, der typisk vil ske år for år i  

 obligationernes løbetid.
 Der er åbnet adgang for de enkelte livsforsikringsselskaber til efter  

 derom indgiven ansøgning til ligningsrådet ved indkomstopgørelsen at medregne  

 de indekstillæg, som tilskrives indeksobligationer, i de år indekseringen  

 foretages til de senest noterede køberkurser inden tilskrivningen af  

 indekstillægget, jfr. § 123a, stk. 2, i lov om forsikringsvirksomhed.
 Opgørelse i henhold til LL § 4, stk. 1 af kursgevinster og -tab på  

 obligationer og pantebreve omfattet af realrenteafgiftsloven  .
I forbindelse med indførelsen af realrenteafgiften på visse  

 pensionskapitaler blev det bestemt, at urealiserede ændringer i kursværdien  

 af obligationer og pantebreve som følge af ændringer i den effektive  

 markedsrente ikke medregnes i afgiftsgrundlaget.
Derimod medregnes den  

 såkaldte matematiske kursopskrivning, dvs. en regulering af værdipapirernes  

 anskaffelsessum med den kursværdiændring, der alene er en følge af  

 forkortelsen af fordringernes restløbetid.
 Realiserede kursgevinster og -tab på pantebreve og obligationer medregnes  

 i afgiftsgrundlaget efter en saldometode, således at kun 20 pct. af saldoen  

 ved hvert afgiftsårs udløb indgår i afgiftsgrundlaget for det enkelte år.
 Ligningsrådet har givet statsskattedirektoratet bemyndigelse til at  

 imødekomme andragende fra livsforsikringsselskaber, hvorefter kursgevinster  

 og -tab på de af realrenteafgiftsloven omfattede værdipapirer i 1983 opgøres  

 efter overgangsbestemmelsen i realrenteafgiftslovens § 24, stk. 1, og fra og  

 med 1984 opgøres efter hovedreglen i § 4 (den matematiske kursopskrivning).
 Udenlandske forsikringsselskaber  .
Udenlandske forsikringsselskaber, der driver virksomhed her i landet  

 (begrænset skattepligtige), skal ifølge SSL § 12, stk.3, opgøre den  

 skattepligtige indkomst på den måde, at først opgøres - efter danske regler -  

 selskabets samlede globale indkomst.
Den her i landet skattepligtige indkomst  

 udgør da så stor en del af globalindkomsten, som svarer til forholdet mellem  

 bruttopræmieindtægten her i landet og selskabets samlede globale  

 bruttopræmieindtægt.
 Ministeren for skatter og afgifter kan i særlige tilfælde efter  

 indstilling fra ligningsrådet tillade, at indtægten opgøres på anden måde.  

 Der er således givet tilladelse til, at visse særlige indtægter, som ikke  

 vedrører forsikringsvirksomheden, f.eks. overskud ved driften af selskabets  

 faste ejendom her i landet, er trukket ud af globalindkomsten og betragtet  

 som alene dansk indkomst.
 Tilladelse kommer kun på tale, såfremt et selskab kan påpege, at der  

 foreligger helt specielle konkrete forhold for den danske filial  

 (Skd.69.167).
 Om et andet tilfælde, se Skd.69.181.
 1.3.3. Finansierings- og investeringsselskaber  .
Ved finansieringsselskaber forstås her selskaber, der driver virksomhed  

 ved pengeudlån eller pengeanbringelse - normalt på kortere sigt - med det  

 formål at opnå størst muligt afkast.
Genstanden for pengeanbringelsen kan  

 være almindelige udlån, købekontrakter, gældsbeviser, pantebreve, aktier etc.
For finansieringsselskaber er formodningen for, at kursgevinster beskattes  

 som almindelig skattepligtig indkomst ud fra et næringssynspunkt, jfr.
SL §  

 4.
 I delvis modsætning til finansieringsselskaberne står  

 investeringsselskaberne, der har et mere anlægspræget formål.
 Midlerne anbringes for at opnå et så sikkert og permanent udbytte som  

 muligt, og der lægges i investeringsselskaberne i det hele mere vægt på  

 værdistabiliteten end på størrelsen af det øjeblikkelige afkast.
 For investeringsselskaber er formodningen imod, at beskatning skal ske ud  

 fra et spekulations- eller næringssynspunkt.
 Sondringen mellem finansierings- og investeringsselskaber er uden  

 betydning, for så vidt midlerne alene er anbragt i offentlige obligationer  

 samt private pantebreve og fordringer, idet LL § 4 her vil begrunde  

 almindelig indkomstbeskatning af kursgevinsterne også hos  

 investeringsselskaber, selv om der ikke kan beskattes efter et spekulations-  

 eller næringssynspunkt, se således VLD af 18.december 1974 (Skd.34.320), hvor  

 et selskab blev anset omfattet af LL § 4, da selskabet som et normalt led i  

 sin almindelige virksomhed anbragte midler i private pantebreve, således at  

 kursgevinsterne ved indfrielse udgjorde en regelmæssig tilbagevendende  

 indtægt af samme karakter som egentlige renteindtægter.
Forskellen træder normalt først frem, når det drejer sig om aktier og  

 lignende værdipapirer.
Her vil finansieringsselskaberne være almindeligt  

 indkomstskattepligtige af avancer efter et næringssynspunkt, mens  

 investeringsselskaberne kun beskattes efter de almindelige  

 aktionærbeskatningsregler.
 Ved sondringen mellem de to selskabstyper er det ikke alene selskabets  

 vedtægtsmæssige formål, der er afgørende for bedømmelsen, også den faktiske  

 virksomhed er af betydning.
 Der må derfor oftest anlægges en konkret vurdering af selskabets  

 virksomhed.
Lsr. 1981.74: Et selskab, der drev handelsvirksomhed med leverancer til  

 byggebranchen, havde oparbejdet en ret stor ledig kapital og anbragt den i  

 værdipapirer, fortrinsvis i obligationer og statsgældsbeviser.
En kort  

 periode omfattede selskabets vedtægtsmæssige formål finansiering (foruden  

 handel og fabrikation), men dette formål var igen slettet af vedtægterne,  

 inden skattemyndighederne rejste spørgsmålet om beskatning af kursavancer  

 efter LL § 4. Landsskatteretten fandt, at selskabet ikke som et normalt led i  

 dets almindelige virksomhed havde anbragt midler i obligationer m.v.
HD af 9.marts 1982: (Skd.medd. nr.61, s.175) Et selskab havde i en årrække  

 drevet tobaksfabrikation.
I forbindelse med køb af en betydelig aktiepost i  

 en anden tobaksfabrik forpligtede selskabet sig til selv at ophøre med denne  

 fabrikation, og i den forbindelse blev der under formålsbestemmelsen  

 inddraget »selvstændigt erhverv, udnyttelse af fast ejendom og anden  

 investeringsvirksomhed«.
Nogle år senere ændredes formålet til foruden  

 deltagelsen i fornævnte tobaksfabrikationsselskab at omfatte »anden  

 handel, finansierings-, fabrikations- eller ingeniørvirkomhed ...". I  

 årene efter ophøret af selskabets egen fremstillingsvirksomhed havde det  

 efterhånden for sine frigjorte midler og udbytteindtægter erhvervet en  

 betydelig beholdning af børsnoterede obligationer, som der ikke blev solgt  

 af, før selskabet på et endnu senere tidspunkt gik over til i højere grad at  

 investere i aktier.
I de til grund for sagen liggende indkomstår androg  

 selskabets renteindtægter 40-50 pct. af det regnskabsmæssige overskud,  

 ligesom obligationsbeholdningen repræsenterede en betydelig del af  

 egenkapitalen.
Retten anså obligationskøbene for at være sket som et normalt  

 led i selskabets almindelige virksomhed, således at indtægten ved udtrækning  

 i medfør af LL § 4 var skattepligtig indkomst.
En ikke offentliggjort landsskatteretskendelse omhandlede et selskab, hvis  

 vedtægtsmæssige formål var at drive virksomhed med foretagelse af  

 godsregistrering med videre.
Formålet omfattede ikke finansiering eller  

 investering.
Selskabets indtægter omfattede oprindeligt overskud af  

 godsregistrering og lejeindtægter i forbindelse hermed samt afkast af  

 værdipapirer.
Fra 1.maj 1979 eller fra og med det regnskabsår, der lå til  

 grund for ansættelsen for skatteåret 1981/82, afhændede selskabet sin  

 godsregistreringsvirksomhed, og dets erhervsmæssige virksomhed indskrænkede  

 sig fra dette tidspunkt til udleje af diverse faciliteter og til mod refusion  

 at stille arbejdskraft til rådighed.
Renter og kursgevinster udgjorde i de  

 følgende år tilsammen den største eller næststørste indtægtsgruppe og  

 oversteg tilsammen lejeindtægterne.
Retten tiltrådte, at der med virkning fra  

 og med skatteåret 1981/82 var sket beskatning af kursavancerne efter  

 ligningslovens § 4.
Når et selskab overgår til beskatning efter reglerne i LL § 4, skal  

 kursavance eller -tab beregnes med udgangspunkt i kursværdien primo  

 overgangsåret.
Pantebreve og obligationer erhvervet i forbindelse med en  

 tidligere virksomheds- eller ejendomsafståelse anses ikke for omfattet af §  

 4-beskatningen.
Af en ikke offentliggjort landsskatteretskendelse fremgår, at  

 et selskab i regnskabsåret 1979/80 havde anskaffet en større  

 obligationsbeholdning, således at det herefter i princippet var omfattet af  

 ligningslovens § 4. Dette regnskabsår måtte anses for overgangsåret, uanset,  

 at der først blev realiseret avancer det følgende år.
 Se også lsr.1982.56, hvor et selskab, der ikke havde andre aktiviteter end  

 kapitalanbringelse, blev kendt skattepligtig af kursavance på  

 obligationsbeholdningen i henhold til LL § 4. Tilsvarende afgørelse i  

 lsr.1984.151.
 SL § 4 sammenholdt med § 5  .
Også for andre selskaber end de typiske finansierings- og  

 investeringsselskaber kan der være mulighed for, at kursgevinster beskattes  

 som almindelig indkomst, nemlig i tilfælde hvor de pågældende værdipapirer er  

 erhvervet i spekulationshensigt eller som led i selskabets næring, jfr.
SL §  

 4 sammenholdt med § 5.
 Ved den i lsr. 1975.110, offentliggjorte kendelse blev et  

 rederiaktieselskab anset for skattepligtig i henhold til SL § 4 af den på  

 forhånd beregnelige kursavance på et lavtforrentet lån til en kommune med kun  

 3 måneders løbetid, hvorimod indfrielsesgevinster på offentlige obligationer  

 ikke ansås for skattepligtige.
Ved HD af 18.juni 1976, U.f.R. 1976.658 (Skd.38.262) blev et  

 skibsværftsselskab ikke anset skattepligtig af kursavancen på to lavt  

 forrentede lån til en kommune.
Lånene var ydet til underkurs og med en  

 løbetid på 1/2 år.
I dommen udtales, at det ikke kan antages, at der ved den  

 pågældende udlånsvirksomhed sammenholdt med selskabets almindelige virksomhed  

 var udøvet næringsvirksomhed, der er omfattet af SL § 4 sammenholdt med § 5,  

 når udlånsvirksomheden kun strakte sig over halvandet år og kun angik lån til  

 en kommune.
Der blev i dommen lagt vægt på, at vilkårene for lånene var  

 fastsat bl.a. af indenrigsministeriet, og at skattedepartementet tidligere  

 havde udtalt, at kursavancerne måtte anses for skattefrie.
 1.3.4. Ejendomsselskaber  .
 Ved ejendomsselskaber forstås selskaber, hvis formål hovedsagelig er at  

 eje og administrere en eller flere faste ejendomme og hvis indtægt  

 fortrinsvis består af afkastet af disse ejendomme.
 Ofte vil selskabernes formål også omfatte handel med ejendomme, hvorved en  

 ved salg opnået avance må medregnes i selskabets almindelige indkomst ud fra  

 et næringssynspunkt.
 Det skal dog bemærkes, at egentlig virksomhed som ejendomshandler (for  

 fremmed regning) i henhold til næringslovens § 23 og handelsministeriets  

 bekendtgørelse nr. 401 af 2. december 1966 ikke kan drives af et selskab.
 Ved afgørelsen af om en avance ved ejendomssalg kan anses omfattet af  

 selskabets næring, lægges der vægt på selskabets formål.
 Såfremt formålet omfatter handel med ejendomme, skal der præsteres ganske  

 særlige beviser for, at en avance ikke skal anses for almindelig indkomst.
Et sådant tilfælde forelå ved ØLD af 10. december 1953. Her havde en  

 skotøjshandler købt et ejendomsselskab med henblik på at kunne flytte sin  

 forretning hen i selskabets ejendom, hvis han blev tvunget til at fraflytte  

 de lejede lokaler, hvor forretningen hidtil havde haft til huse.
Da de lejede  

 lokaler blev til salg, købte han imidlertid dem og lod ejendomsselskabet  

 sælge sin ejendom og likvidere.
Ejendomsselskabets formål var at erhverve,  

 administrere, udnytte og eventuelt afhænde ejendommen, men uanset dette  

 formål statuerede landsretten, at avancen ikke skulle medregnes til  

 selskabets skattepligtige indkomst.
Dette støttedes på, at som  

 formålsparagraffen var formuleret, havde selskabet ikke haft til direkte  

 formål at omsætte ejendommen, hvilket også bestyrkedes af oplysningerne om  

 baggrunden for selskabets stiftelse.
Endvidere lagdes der vægt på, at  

 skotøjshandleren ikke tidligere havde købt og solgt ejendomme eller  

 ejendomsselskaber i spekulationshensigt.
Endelig var det utvivlsomt, at  

 aktierne i ejendomsselskabet var købt for at skaffe forretningslokaler, og at  

 ejendommen var solgt for at skaffe midler til købet af de lejede lokaler.
 Lignende afgørelser findes i lsr. 1950.45 og 1972.124, hvori der er lagt  

 vægt på selskabets faktiske virksomhed, anvendelsen af den omhandlede ejendom  

 og den lange besiddelsestid.
 Afsmitning  .
 Udover selskabets vedtægtsmæssige formål og faktiske virksomhed lægges der  

 ved bedømmelsen også vægt på aktionærernes forhold.
 Er aktionærerne personer med nær tilknytning til byggebranchen  

 (bygningshåndværkere, byggeadvokater m.v.), vil der ofte kunne anlægges et  

 næringssynspunkt, selv om formålsparagraffen ikke formelt giver baggrund  

 herfor.
 Fra praksis kan nævnes følgende afgørelser:
HD af 22. december 1941, U.f.R. 1942.95 H.
Et selskab, der blev stiftet i  

 1925 af 3 personer (sagfører, ingeniør, arkitekt), med det formål at erhverve  

 og bebygge en nærmere angivet grund og dermed beslægtede forretninger,  

 opførte i 1926 en bygning på grunden, som selskabet udnyttede til udlejning  

 til 1936, hvor ejendommen blev solgt.
Salget blev anset for at ligge inden  

 for selskabets erhvervsmæssige formål, og da det under hensyn til  

 oplysningerne om 2 af stifterne/hovedaktionærerne drevne erhvervsvirksomheder  

 vedrørende faste ejendomme, fandtes at have været en nærliggende form for  

 selskabets erhvervsmæssige udnyttelse af ejendommen at foretage salg som  

 sket, blev avancen indkomstbeskattet i medfør af SL § 5a.
ØLD af 10. februar 1948, U.f.R. 1948.634. Et i 1934 stiftet  

 ejendomsselskab, hvor 2 af de 3 stiftere var bygningshåndværkere, havde til  

 formål at erhverve og drive faste ejendomme.
Selskabet havde opført og drev  

 en beboelsesejendom.
I 1935 erhvervede 2 advokater næsten hele  

 aktiekapitalen, og i 1942 solgte selskabet ejendommen.
Avancen blev  

 indkomstbeskattet, da byggeriet i sin tid var erhvervsbyggeri, og selskabet  

 et erhvervsselskab, hvilket ikke var ændret ved at kredsen af aktionærer var  

 blevet en anden.
HD af 10. april 1972, Skd.21.159 (UfR 1972.520). Et selskab, A, der var  

 stiftet i 1945, ophørte efter nogle års forløb med at drive den oprindelige  

 handelsvirksomhed.
Samtidig overtog en advokat, der var en af stifterne, alle  

 aktier med henblik på likvidation af selskabet.
Opløsningen af selskabet blev  

 opgivet, og i 1952 overtog det en udlejningsejendom på tvangsauktion.
Samme  

 år blev aktierne overdraget til et andet selskab, B, der blev stiftet af  

 advokaten og hans familie.
Dette selskabs formål var bl.a. handel, herunder  

 med fast ejendom.
Nogle år senere blev selskab A's vedtægtsmæssige formål  

 udvidet til også at omfatte det formål at eje og administrere fast ejendom.
I  

 1967 opdeltes selskab A's ejendom i ejerlejligheder og to af disse solgt.  

 Fortjenesten ved disse salg blev ikke anset for indvundet ved selskabets  

 næring, da det ikke tidligere havde foretaget ejendomssalg, og da selskab B  

 uanset formålbestemmelsen hverken havde drevet erhverv ved handel med fast  

 ejendom eller havde ejet fast ejendom.
Endvidere hensås til, at advokaten  

 ikke havde været beskæftiget med ejendomshandler, og at han ikke havde virket  

 som byggeadvokat.
VLD af 4.februar 1983. En gårdejer havde indtil 1965 ikke indtægter fra  

 andet end landbrug.
Samme år stiftede han med sig selv som hovedaktionær et  

 ejendomsaktieselskab, hvis formål var at erhverve, udstykke og opføre  

 ejendomme.
Han udstykkede et areal fra sin landbrugsejendom og overdrog det  

 til selskabet, som siden foretog udstykninger og salg fra dette område,  

 ligesom selskabet opførte et betydeligt antal huse til videresalg.  

 Salgssummen for arealet blev berigtiget dels ved kontante betalinger til  

 skatteyderen, efterhånden som der blev solgt udstykkede grunde, dels ved at  

 skatteyderen modtog sælgerpantebreve som betaling.
Pantebrevene modtog han  

 til underkurs svarende til handelsværdien på overdragelsestidspunktet.  

 Landsretten nægtede under henvisning til retsplejelovens § 363  

 kammeradvokaten tilladelse til som nyt anbringende at gøre gældende, at  

 skatteyderen var skattepligtig i medfør af ligningslovens § 4. Retten lagde i  

 øvrigt til grund, at overdragelse af pantebreve fra selskabet til  

 skatteyderen alene var sket til indfrielse af hans tilgodehavende hos  

 selskabet.
Uanset at han som hovedaktionær selv havde kunnet træffe  

 beslutning om denne fyldestgørelsesmåde, fandt retten at måtte give ham  

 medhold i, at erhvervelsen af pantebrevene var sket som kapitalanlæg med den  

 følge, at kursgevinsten i medfør af SL § 5, stk. 1a ikke skulle medregnes til  

 den skattepligtige indkomst, svarende til, at skatteyderen ikke kunne antages  

 at ville have været skattepligtig af kursgevinster opnået på eventuelle  

 sælgerpantebreve udstedt direkte som led i berigtigelsen af købesummen eller  

 opnået på andre tilsvarende pantebreve erhvervet for en kontant købesum.
 ØLD af 18.maj 1983. Et ejendomsaktieselskab blev anset for almindelig  

 indkomstskattepligtig af fortjenesten ved salg af udstykkede ejerlejligheder.
Hovedaktionæren erhvervede et antal pantebreve fra ejendomsaktieselskabet  

 på almindelige markedsvilkår og for privat opsparede midler.
På dette  

 grundlag, og da pantebrevene ikke var videresolgt og kursavancerne relativt  

 beskedne, blev erhvervelsen anset som en formueinvestering og ikke som et led  

 i næringsvirksomhed.
Da hovedaktionæren ikke personlig havde drevet  

 virksomhed som den i ligningslovens § 4 omhandlede, fandt retten, at heller  

 ikke denne bestemmelse gav grundlag for beskatning.
 Med samme begrundelse blev heller ikke et andet af hovedaktionæren ejet  

 selskab anset for almindelig indkomstskattepligtig af kursavancer på en  

 pantebrevsbeholdning, der hidrørte fra det omhandlede ejendomsaktieselskab.  

 Dommen er anket til højesteret.
ØLD af 8.november 1983. Et selskab blev stiftet december 1972 med det  

 formål at drive handel, investering, finansiering samt rådgivningsvirksomhed.  

 I begyndelsen drev selskabet ikke virksomhed, men 1.januar 1974 erhvervede  

 det 1/4 af en udlejningsejendom, som det afhændede igen 1.januar 1975.  

 Overskud af ejendomsanparten var selskabets eneste indtægt i dette  

 kalenderår.
Ved salget modtog selskabet et pantebrev nedskrevet til kurs 50.  

 Fortjenesten blev selvangivet som almindelig skattepligtig indkomst.
I det  

 følgende regnskabsår bestod selskabets indtægt alene af pantebrevsrenter og  

 kursavance ved afdrag og indfrielse. 1.januar 1976 købte selskabet for midler  

 frigjort ved det første salg en ny ejendomsanpart i et  

 ejendomsinteressentskab, stiftet af hovedaktionæren i 1961. Hovedaktionæren  

 havde gennem alle årene udover indtægt ved advokatvirksomhed haft betydelige  

 interesser på ejendomsmarkedet og herunder oppebåret avancer, som han var  

 blevet indkomstbeskattet af.
Retten fandt, at selskabets erhvervelse af  

 pantebrevet havde en sådan tilknytning til hovedaktionærens virksomhed på  

 ejendomsmarkedet, at kursavancerne måtte anses for indkomstskattepligtige for  

 selskabet.
Lsr. 1950.164. I 1936 stiftedes et ejendomsselskab A af et  

 håndværkerkonsortium med det formål at erhverve fast ejendom, opføre  

 beboelsesejendomme og dermed beslægtet virksomhed.
Selskabets aktier blev i  

 1941 solgt til et andet ejendomsselskab B.
I 1947 solgtes en i 1939-40 opført  

 ejendom.
Da selskabet A var stiftet af bygningshåndværkere, fandt  

 landsskatteretten, at det ikke havde ligget udenfor stifternes tanke at  

 afhænde den omhandlede ejendom med gevinst, hvorfor indkomstskattepligt ville  

 være indtrådt, hvis aktierne havde været i de oprindelige aktieejeres  

 besiddelse.
Og når hensås til at ejendomsselskabet B i nogle tilfælde havde  

 solgt opførte ejendomme, ændrede aktieoverdragelsen ikke dette resultat.
Lsr. 1953.42. Et selskab blev stiftet i 1944 af 3 håndværksmestre med det  

 formål at erhverve, bebygge og drive en bestemt ejendom.
I forbindelse med  

 selskabets likvidation blev ejendommen i 1950 solgt med tab ved en  

 tvangsauktion.
Uanset, at salg af ejendommen ikke var nævnt i selskabets  

 formålsbestemmelse, blev det, da stifterne var bygningshåndværkere, antaget  

 at det ikke havde ligget uden for stifternes tanke at afhænde ejendommen,  

 hvorfor selskabet ansås berettiget til i indkomsten at fradrage det ved  

 salget af ejendommen lidte tab.
Lsr. 1970.132. Et ejendomsselskab blev stiftet i 1960 af en arkitekt, en  

 murermester, en installatør og en revisor, hvoraf de to førstnævnte ejede  

 aktiemajoriteten.
I forbindelse med stiftelsen overtog selskabet to  

 udlejningsejendomme, hvoraf den ene blev solgt i 1966. Selskabet havde i 1962  

 påbegyndt næringsvirksomhed med faste ejendomme.
Landsskatteretten fandt, at  

 den omstændighed, at selskabets formål ikke direkte omfattede salg af fast  

 ejendom, ikke i sig selv måtte medføre, at et sådant salg skulle ligge  

 udenfor dets formål, og når hensås til aktionærkredsens sammensætning og  

 iøvrigt til den i 1962 påbegyndte virksomhed, måtte det antages, at salg af  

 faste ejendomme, som selskabet erhvervede, ikke havde ligget uden for, hvad  

 man havde forestillet sig med hensyn til selskabets virksomhed.
I en ikke offentliggjort kendelse har retten ligeledes beskattet et  

 selskab af fortjeneste ved salg af fast ejendom.
Selskabet blev stiftet i  

 1972 af en bygningshåndværker med det formål at erhverve og administrere fast  

 ejendom.
Efter 5-7 års ejertid blev to af selskabets ejendomme solgt.  

 Selskabets stifter og hovedaktionær ejede på stiftelsestidspunktet selv faste  

 ejendomme, som han i de følgende år solge ud af, og han blev almindelig  

 indkomstbeskattet af fortjenesten udfra et næringssynspunkt.
Da han således  

 udfra samme synspunkt ville have været indkomstskattepligtig af fortjenesten  

 ved salgene af selskabets ejendomme, hvis de havde været købt og solgt af ham  

 personligt, blev disse fortjenester skatteplitige for selskabet.
I en anden ikke offentliggjort kendelse gik landsskatteretten imod  

 beskatning af hovedaktionæren af kursgevinster ved afdrag på pantebreve.  

 Hovedaktionæren, der drev skotøjshandel og ikke personligt var inddraget i  

 byggeri eller ejendomshandel, beherskede et selskab, der var skattepligtig af  

 fortjeneste ved grundsalg som næring.
Dette selskab ejede sammen med  

 tredjemand nogle industrigrunde, som blev solgt til et udenforstående  

 selskab.
Handelen blev finansieret på den måde, at hovedaktionæren erhvervede  

 pantebreve med pant i andre ejendomme fra det købende selskab, som herefter  

 kunne betale de omhandlede grunde kontant.
Landsskatteretten afviste at  

 udvide afsmitningssynspunktet til den situation, at en hovedaktionær  

 finansierer en køber ved dennes anskaffelse af en ejendom fra  

 hovedaktionærselskabet ved at afkøbe ham pantebreve.
 Også anden form for indsigt i byggebranchen end den rent håndværksmæssige  

 kan være afgørende for beskatningen.
 Den ved afsmitning fra aktionærerne opståede næringsformodning kan  

 bortfalde, såfremt de oprindelige aktionærer (bygningshåndværkere m.v.)  

 afhænder aktierne til personer, der erhverver aktierne i anlægsøjemed og  

 godtgør dette ved at beholde aktierne i en længere periode.
 En ændring af et selskabs vedtægter, hvorved handelsformålet bortfalder,  

 anerkendes normalt ikke for så vidt angår de ejendomme, der er erhvervet  

 forud for vedtægtsændringen, jfr. lsr. 1972.124, og vedtægtsændringen vil i  

 almindelighed kun kunne anerkendes i forbindelse med ændring af  

 aktionærkredsen.
 Om afsmitning i øvrigt se afsnit E 5.3.1.1. og H 4.3.
2. Sparekasser Ved lov nr.645 af 19.december 1975 er sparekasser med virkning fra 1/1  

 1976 undergivet fuld skattepligt og er således omfattet af reglerne i  

 selskabsskatteloven.
Opgørelse af sparekassernes indtægter skal herefter  

 principielt ske efter samme regler, som gælder for aktieselskaber jfr. i  

 øvrigt SC 1.3.1. vedrørende bankers indkomstopgørelse.
Endvidere er der  

 indført lovhjemmel for, at reglerne om sambeskatning af aktieselskaber finder  

 tilsvarende anvendelse for sparekasser, selv om disse regler næppe vil have  

 større betydning.
2.1. Overgangsreglerne.
Virkning for senere skatteår  .
SSL §§ 35C-35E indeholder regler om fastsættelse af afskrivningsgrundlag  

 og om opgørelse af fortjeneste eller tab ved afhændelse af fast ejendom og  

 værdipapirer, i det omfang aktiverne er erhvervet før sparekassernes overgang  

 til beskatning.
Disse regler har i et vist omfang betydning for  

 indkomstopgørelserne også for indkomstårene efter overgangsåret.
 For så vidt angår fast ejendom og driftsmidler henvises til  

 bestemmelserne.
 Værdipapirer  .
I lighed med banker er sparekasser skattepligtige af fortjeneste ved  

 afhændelse eller indfrielse, herunder udtrækning af offentlige obligationer  

 samt private pantebreve og fordringer, jfr.
LL § 4. Tab ved afhændelse af de  

 pågældende værdipapirer kan fradrages.
For værdipapirer af den nævnte art,  

 som sparekassen har erhvervet forud for den 1/1 1976, træder den værdi, som  

 formueskattepligtige skulle anvende ved opgørelsen af deres formue den 1/1  

 1976, i stedet for den faktiske anskaffelsessum, men sparekassen kan dog  

 vælge at anvende den faktiske anskaffelsessum, såfremt denne kan  

 dokumenteres.
Den faktiske anskaffelsessum kan vælges for nogle værdipapirer,  

 medens kursværdien pr. 1/1 1976 anvendes for andre værdipapirer.
Ved opgørelse af fortjeneste eller tab på aktier, jfr.
ABL § 3, gælder  

 tilsvarende regler for anskaffelsessummen som for obligationer m.v.
Fortjeneste og tab på aktier, der er anskaffet i næringsøjemed, opgøres  

 efter det hidtil fulgte princip (realisationsprincippet eller  

 lagerprincippet). Principskifte kræver tilladelse fra ligningsrådet.
Der  

 henvises i øvrigt til ministeriet for skatter og afgifters bekendtgørelse  

 nr.3 af 6.januar 1982 om opgørelse af fortjeneste eller tab på næringsaktier.
 2.2. Virksomhed i udlandet  .
Efter tilsvarende regler som for aktie- og anpartsselskaber m.v. kan  

 sparekasser, jfr.
SSL § 17B, stk. 2, få nedsættelse af skatten, i det omfang  

 de kan godtgøre, at en vis del af den skattepligtige indkomst hidrører fra  

 virksomhed i udlandet, se nærmere herom under SH 2.1.
 2.3. Skattegodtgørelse  .
I modsætning til aktieselskaber er sparekasserne ikke fritaget for  

 beskatning af udbytte, som de modtager fra her i landet hjemmehørende  

 selskaber, hvori de ejer mindst 25 pct. af aktiekapitalen.
Der vil derfor til  

 samtlige udbytter, som sparekasser modtager fra danske selskaber, være  

 knyttet skattegodtgørelse.
 2.4. Datterselskabslempelse  .
Hvis en sparekasse ejer mindst 25 pct. af aktiekapitalen i et dansk eller  

 udenlandsk selskab og har modtaget udbytte af aktierne, kan den efter  

 ansøgning, jfr.
SSL § 17B, stk.3, opnå datterselskabslempelse.
Se herom under  

 SH 2.3.2.
 2.5. Investeringsfondshenlæggelse  .
Ved opgørelsen af det overskudsbeløb, hvoraf en sparekasses henlæggelse  

 til investeringsfonds beregnes, kan den i lighed med banker bortse fra tillæg  

 og fradrag af renteudgifter respektive rente- og udbytteindtægter samt  

 valutakurstab og -gevinst.
Dette gælder dog ikke for udbytter, for hvilke der  

 opnås datterselskabslempelse, jfr.
SD-cirk. nr. 498 af 15/12 1976.  

 Sparekasserne er ikke pligtige til at foretage indskud på konto for  

 investeringsfond i en bank eller en fremmed sparekasse.
 2.6. Overskudsanvendelse  .
 Sparekasser kan ikke fritages for beskatning af den del af indkomsten, som  

 anvendes til almenvelgørende eller almennyttige formål.
 2.7. Gavefradrag  .
 Om en sparekasses fradrag for gaver, se lsr.1982.124.
3. Brugsforeninger Brugsforeninger, som er skattepligtige i henhold til SSL § 1, stk. 1, nr.  

 3 eller SSL § 1, stk. 2, 1. pkt., skal principielt opgøre deres  

 skattepligtige indkomst efter skattelovgivningens almindelige regler om  

 indkomstopgørelse for selskaber m.v.
 3.1. Dividende  .
Brugsforeninger kan foretage et særligt fradrag, idet de, jfr.
SSL § 9,  

 stk. 2, ved opgørelsen af den skattepligtige indkomst kan fradrage dividende,  

 efterbetaling eller bonus, der ydes medlemmerne for det pågældende  

 regnskabsår.
Foreningen kan også fradrage den del af overskuddet, som  

 henlægges til medlemmernes driftsfonds, driftslån m.v. under forudsætning af,  

 at det klart af foreningens vedtægter fremgår, at medlemmerne indtager en  

 kreditors stilling med hensyn til tilgodehavendet, jfr.
Skd.cirk. nr. 205 af  

 3/10 1967 pkt. 13, stk. 1.
Det er dog en betingelse for fradraget, at beslutningen om udbetalingen er  

 vedtaget af de dertil kompetente foreningsorganer senest 6 måneder efter det  

 pågældende regnskabsårs begyndelse, og meddelelse om denne beslutning må være  

 givet medlemmerne på den måde, som foreningen normalt anvender for  

 beslutninger fra foreningen, f.eks. ved opslag i butikken, underretning i  

 medlemsblad el.lign.
Fristen på de 6 måneder forstås bogstaveligt.
Selv om  

 foreningens regnskabsperiode, f.eks. på grund af regnskabsomlægning, afviger  

 fra en normal 12-måneders periode, skal beslutningen være truffet inden 6  

 måneder fra regnskabsårets begyndelse.
Fradraget kan ikke overstige den ydede  

 dividende, som denne fastsættes af generalforsamlingen efter regnskabsårets  

 udløb.
Hvis generalforsamlingen således ikke mener at kunne yde dividende,  

 der er så stor, som besluttet inden for de første 6 måneder af regnskabsåret,  

 kan der kun fradrages et beløb svarende til generalforsamlingens vedtagelse.  

 Hvis omvendt generalforsamlingen fastsætter en dividende, som overstiger den  

 tidligere beslutning, kan der ikke gives fradrag for det overskydende beløb,  

 hverken for det pågældende indkomstår eller for senere indkomstår.
For at dividende kan anses for ydet »for det pågældende  

 regnskabsår«, skal den være fastsat på grundlag af medlemmernes  

 omsætning med foreningen i regnskabsåret.
Men dividenden behøver ikke at  

 kunne rummes i det pågældende års overskud.
Beløb, der er henlagt i tidligere  

 år til foreningens reserver, f.eks. som overførselskonto, kan anvendes til  

 supplering af overskuddet, uden at dette begrænser foreningens fradragsret.
 3.2. Rabat  .
Dividendefradraget berører ikke foreningens ret til fradrag for  

 rabatydelser, jfr.
SSL § 9, stk. 3. Efter Skd.cirk. nr. 205 af 3/10 1967  

 forstås der ved rabat i denne forbindelse en prisreduktion, hvis størrelse er  

 endeligt fastsat og køberen bekendt ved hvert enkelt køb.
 3.3. Andre udgifter  .
Ved lsr.1982.125 er der taget stilling til en brugsforenings fradrag for  

 udgifter til afholdelse af en medlemsfest.
Indbydelsen var gennem dagspressen  

 stilet til foreningens medlemmer, men kontingentet var sat til et symbolsk  

 beløb, således at indbydelsen i realiteten, hvilket også var et af formålene,  

 var rettet også til ikke-medlemmer, altså til potentielle kunder.
Betalingen  

 for deltagelse var sat til et beløb langt under omkostningerne.
Udgiften var  

 ikke fradragsberettiget som dividende som følge af de formelle krav, der som  

 foran anført stilles hertil.
Retten fandt, at udgiften til festen, hvori kun  

 en lille del af foreningens samlede medlemskreds deltog, var afholdt til  

 fremme af salget til medlemmerne og af medlemstilgangen, hvorfor der var tale  

 om en fradragsberettiget reklameudgift og ikke om en udlodning til  

 foreningens medlemmer.
 3.4. Virksomhed i udlandet  .
I lighed med hvad der gælder for aktieselskaber, har disse foreninger ret  

 til skattenedsættelse, såfremt de godtgør, at en vis del af deres  

 skattepligtige indkomst hidrører fra virksomhed i udlandet, jfr.
SSL § 18,  

 stk.2, se nærmere herom under SH 2.1.
 3.5. Datterselskabslempelse  .
Hvis der i brugsforeningers skattepligtige indkomst indgår udbytte,  

 dividende, efterbetaling m.v. fra andre foreninger eller selskaber, kan  

 brugsforeninger efter derom indgivet ansøgning få eftergivet den del af  

 skatten, der svarer til forholdet mellem det modtagne beløb og den  

 skattepligtige indkomst.
Lempelse kan dog kun bevilges, såfremt foreningen i  

 hele indkomståret har ejet mindst 25 pct. af den udbyttegivende forenings  

 kapital, jfr.
SSL § 18, stk. 3. Desuden kan der ikke eftergives større beløb  

 end det, som det påhviler den udbyttegivende forening eller selskabet at  

 udrede i skat af udbytte til den modtagende forening.
 Hvis den udbyttegivende forening har fradraget dividende m.v. i henhold  

 til SSL § 9, stk. 2, kan der således ikke bevilges lempelse for dette beløb.  

 Vedrørende beregning af lempelse se nærmere under SH 2.3.2.
 3.6. Skattegodtgørelse  .
 Der er knyttet skattegodtgørelse til samtlige udbytter, som modtages fra  

 her i landet hjemmehørende selskaber, som er omfattet af SSL § 1, stk. 1, nr.  

 1 og 2.
4. Investeringsforeninger Ved lov nr.536 af 28/12 1979 er investeringsforeninger, som omfattes af  

 SSL § 1, stk. 1, nr. 5a, undergivet fuld skattepligt, jfr.
SA 1.6.  

 Bestemmelsen har virkning fra 1. januar 1980.
Investeringsforeninger, som er omfattet af SSL § 1, stk. 1, nr.6, skal  

 fortsat opgøre deres indkomst efter de hidtidigt gældende regler, jfr.
SG.
 Investeringsforeninger, som er skattepligtige i henhold til SSL § 1, stk.  

 1, nr. 5a, skal opgøre deres indkomst efter samme regler, som gælder for  

 aktieselskaber.
4.1. Overgangsreglerne.
Virkning for senere skatteår  .
SSL §§ 35F-35H indeholder regler om fastsættelse af afskrivningsgrundlag  

 og om opgørelse af fortjeneste eller tab ved afhændelse af fast ejendom og  

 værdipapirer, i det omfang aktiverne er erhvervet før investeringsforeningens  

 overgang til beskatning.
Disse regler har i et vist omfang betydning for  

 indkomstopgørelserne også for indkomstårene efter overgangsåret, jfr.  

 Skd.cirk. af 3. december 1980 om ændring af lov om indkomstbeskatning af  

 aktieselskaber.
 For så vidt angår fast ejendom og driftsmidler henvises til  

 bestemmelserne.
 Værdipapirer  .
I lighed med investeringsselskaber er investeringsforeninger  

 skattepligtige af fortjeneste ved afhændelse eller indfrielse, herunder  

 udtrækning af offentlige obligationer samt private pantebreve og fordringer,  

 jfr.
LL § 4.
Tab ved afhændelse af de pågældende værdipapirer kan fradrages.
For  

 værdipapirer af den nævnte art samt for aktier og anparter, som  

 investeringsforeningen har erhvervet forud for den 1/1 1980, træder den  

 værdi, som formueskattepligtige skulle anvende ved opgørelsen af deres formue  

 den 1/1 1980, i stedet for den faktiske anskaffelsessum, men  

 investeringsforeningen kan dog vælge at anvende den faktiske anskaffelsessum,  

 såfremt denne kan dokumenteres.
Den faktiske anskaffelsessum kan vælges for  

 nogle værdipapirer, medens kursværdien pr. 1/1 1980 anvendes for andre  

 værdipapirer.
 Når en udloddende investeringsforening, der ikke har været skattepligtig,  

 overgår til at blive akkumulerende og dermed skattepligtig efter ssl § 5a,  

 opgøres avance og tab på værdipapirer, som er erhvervet forud for  

 overgangsåret, med udgangspunkt i en anskaffelsesværdi svarende til  

 kursværdien primo overgangsåret for så vidt angår obligationer og pantebreve,  

 medens anskaffelsessummen for aktier udgør den faktiske anskaffelsessum.
 4.2. Udbytte  .
Investeringsforeninger, der er omfattet af SSL § 1, stk.1, nr.5a, skal til  

 den skattepligtige indkomst medregne modtagne udbyttebeløb fuldt ud, hvad  

 enten de hidrører fra udenlandske selskaber eller fra danske selskaber, idet  

 SSL § 13, stk.1, nr.2, jfr. stk. 3, ikke kan anvendes af  

 investeringsforeninger.
Der er knyttet skattegodtgørelse til samtlige  

 udbytter, som modtages fra her i landet hjemmehørende selskaber, som er  

 omfattet af SSL § 1, stk.1, nr.1 og 2.
