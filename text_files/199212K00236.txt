Nr LSF 236 Forslag til Lov om elektriske stærkstrømsanlæg og elektrisk materiel Fremsat af boligministeren (Kofod-Svendsen) den 17. marts 1993 Vedtaget ved tredjebehandling den 30. april 1993 Lov nr. 251 af 06/05/1993 Lovens formål § 1. Loven har til formål under hensyn til de tekniske muligheder,  

 den samfundsmæssige udvikling, Danmarks internationale forpligtelser og ud  

 fra en samfundsøkonomisk afvejning at tilvejebringe det højest mulige  

 sikkerhedsniveau ved produktion, transmission, distribution og brug af  

 elektricitet.
Definitioner § 2. Ved stærkstrømsanlæg forstås: Elforsyningsanlæg med alle  

 tilsluttede installationer og brugsgenstande, hvor spændingen er så høj eller  

 strømstyrken så stor, at der kan opstå fare.
 Stk. 2. Ved elforsyningsanlæg forstås: Anlæg til produktion,  

 transmission og distribution af elektricitet.
 Stk. 3. Ved elmateriel forstås: Maskiner, apparater og materiel af  

 enhver art, der indgår i eller er beregnet til at indgå i stærkstrømsanlæg.
Kapitel 2 Elektricitetsrådet § 3. Der nedsættes et elektricitetsråd til at bistå  

 boligministeren ved lovens administration.
Stk. 2. Elektricitetsrådet har til opgave at følge den  

 elsikkerhedsmæssige, tekniske og brugsmæssige udvikling og fastsætte regler  

 og træffe beslutninger i sager, der i medfør af nærværende lov eller anden  

 lovgivning er henlagt til rådet.
Rådet skal endvidere inden for de rammer,  

 der fastsættes på de årlige bevillingslove, medvirke ved tilrettelæggelsen af  

 markedskontrol, tilsyns- og kontrolopgaver i øvrigt og Danmarks deltagelse i  

 det internationale norm- og standardiseringsarbejde.
Rådet skal desuden  

 forestå information om elsikkerhed.
Stk. 3. Rådet udarbejder selv sin forretningsorden, som godkendes  

 af boligministeren.
Rådet kan i forretningsordenen beslutte at nedsætte  

 sagkyndige udvalg, og det kan delegere nærmere afgrænsede opgaver inden for  

 rådets ressort til disse udvalg.
 Stk. 4. Rådet kan indbyde sagkyndige eller repræsentanter for  

 særligt berørte interesser til at deltage i behandlingen af enkelte  

 spørgsmål.
 Stk. 5. Til rådet knyttes et sekretariat under ledelse af en  

 direktør.
§ 4. Elektricitetsrådet består af en formand og 17 medlemmer.  

 Rådet skal sammensættes således, at det har et alsidigt kendskab til  

 elsikkerhed og produktion, transmission og distribution af elektricitet samt  

 til installationer og produktion, salg og brug af maskiner, elapparater og  

 elmateriel.
Rådets formand udnævnes af kongen.
De øvrige medlemmer udnævnes  

 af boligministeren.
Stk. 2. Af de øvrige medlemmer udpeges 1) eet, der er elektroteknisk sagkyndig med en videnskabelig baggrund, 2) eet, der har en juridisk baggrund, 3) eet, der har samfundsøkonomisk indsigt, 4) tre med særligt kendskab til henholdsvis produktion, transmission og  

 distribution af elektricitet samt til installationsforhold efter indstilling  

 af Danske Elværkers Forening, 5) eet med særligt kendskab til installationer og installatørforhold efter  

 indstilling af Elinstallatørernes Landsforening, 6) eet med særligt kendskab til arbejdsforhold, herunder arbejdssikkerhed  

 efter indstilling af Dansk El-Forbund, 7) syv medlemmer med særligt kendskab til produktion af elmateriel samt  

 handels- og forbrugerforhold efter indstilling af henholdsvis Forbrugerrådet,  

 Statens Husholdningsråd, Dansk Industri, Landbrugsraadet, El-Branchens  

 Leverandørforening, Elektronikindustrien og Det Danske Handelskammer, 8) eet medlem efter indstilling af Kommunernes Landsforening, 9) eet medlem efter fælles indstilling af Københavns og Frederiksberg  

 Kommuner.
Stk. 3. Elektricitetsrådets medlemmer udnævnes for en periode af 4  

 år.
Udtræder et medlem i løbet af perioden, udnævnes efterfølgeren for resten  

 af perioden.
 Stk. 4. Boligministeren kan inden udløbet af en  

 udnævnelsesperiode, jf. stk. 3, fritage et medlem for hvervet efter anmodning  

 fra den myndighed eller organisation, der har indstillet den pågældende,  

 eller fra medlemmet selv.
 § 5. Boligministeren kan fastsætte nærmere regler om rådets  

 virksomhed, jf. dog § 3, stk. 2-4, og § 7.
 Stk. 2. Boligministeren kan i særlige tilfælde beslutte at  

 overtage Elektricitetsrådets beføjelser efter loven i sager, der berører  

 andre myndigheders lovbestemte opgaver, eller i sager, der har større  

 principiel betydning.
Kapitel 3 Stærkstrømsbekendtgørelsen § 6. Boligministeren fastsætter efter indhentet udtalelse eller  

 indstilling fra Elektricitetsrådet bestemmelser om 1) lovens administration, 2) tilsyn og kontrol med stærkstrømsanlæg og elmateriel, 3) prøvning og certificering af elmateriel.
§ 7. Elektricitetsrådet fastsætter i en stærkstrømsbekendtgørelse  

 bestemmelser om elsikkerhed for 1) udførelse og drift af stærkstrømsanlæg, herunder produktion,  

 transmission og distribution af elektricitet, 2) elinstallationer og elmateriel, 3) udførelse og drift af andre anlæg i nærheden af eller i forbindelse med  

 stærkstrømsanlæg.
 Stk. 2. Hvor forholdene taler derfor, kan Elektricitetsrådet  

 dispensere fra bestemmelserne i stærkstrømsbekendtgørelsen.
 Stk. 3. Elektricitetsrådet kan i tilfælde, hvor forholdene gør det  

 nødvendigt, stille særlige sikkerhedskrav, som afviger fra eller går ud over,  

 hvad der er bestemt i stærkstrømsbekendtgørelsen, eller stille krav om særlig  

 mærkning eller særlig vejledning vedrørende stærkstrømsanlæg og elmateriel.
 Stk. 4. Elektricitetsrådet kan undtage visse grupper af  

 stærkstrømsanlæg og elmateriel fra stærkstrømsbekendtgørelsens bestemmelser.
 § 8. Bestemmelser i stærkstrømsbekendtgørelsen, der medfører  

 betydelige samfundsmæssige omkostninger eller væsentlige forandringer for  

 større befolkningsgruppers forhold med hensyn til brug af elektricitet, skal  

 godkendes af boligministeren.
 § 9. I stærkstrømsbekendtgørelsen fastsættes endvidere  

 bestemmelser med henblik på gennemførelse af EF-regler om elmateriel.
Kapitel 4 Kontrol og tilsyn § 10. Boligministeren varetager kontrol og tilsyn med  

 stærkstrømsanlæg og elmateriel for at sikre opfyldelsen af  

 stærkstrømsbekendtgørelsens bestemmelser.
Ministeren kan fastsætte særlige  

 bestemmelser for offentligt ejede anlæg.
 § 11. Boligministeren kan give påbud til en ejer eller en bruger  

 af et stærkstrømsanlæg om på egen bekostning at lade foretage eftersyn af  

 anlægget og kan herunder fastsætte en frist for udbedring af fejl eller  

 mangler ved anlægget.
 Stk. 2. Boligministeren kan nedlægge forbud mod brugen af et  

 stærkstrømsanlæg, der ikke opfylder stærkstrømsbekendtgørelsens bestemmelser.  

 Boligministeren kan lade elforsyningen til den pågældende installation  

 afbryde eller give påbud til vedkommende elforsyningsvirksomhed om at  

 foretage afbrydelse, såfremt ministeren finder det nødvendigt for at sikre  

 overholdelsen af forbudet.
 § 12. Boligministeren kan til brug for gennemførelse af kontrollen  

 med elmateriel fastsætte bestemmelser om oplysning, når elmateriellet  

 markedsføres, udleveres eller installeres.
Stk. 2. Boligministeren kan nedlægge forbud mod salg, udlevering,  

 installation eller brug af elmateriel, der ikke opfylder  

 stærkstrømsbe-kendtgørelsens bestemmelser.
Hvis udlevering eller salg af  

 materiellet er påbegyndt, kan boligministeren om fornødent forlange forbudet  

 offentliggjort.
 Stk. 3. Boligministeren kan påbyde forhandlere af elmateriel at  

 tilbagetage materiel omfattet af forbud efter stk. 2 samt at tilbagekalde  

 sådant materiel.
 Stk. 4. Boligministeren kan afkræve forhandlere, producenter og  

 importører af elmateriel de oplysninger, der er nødvendige for at konstatere,  

 om materiellet på tidspunktet for salg, udlevering eller installation er i  

 overensstemmelse med stærkstrømsbekendtgørelsens bestemmelser eller andre  

 bestemmelser.
 § 13. Ejere og brugere af stærkstrømsanlæg samt fabrikanter og  

 forhandlere af elmateriel skal meddele alle oplysninger, som boligministeren  

 anser for nødvendige for udøvelsen af de tilsynsopgaver, der er omfattet af  

 loven.
 Stk. 2. Boligministeren eller den, ministeren bemyndiger dertil,  

 har mod forevisning af behørig legitimation og uden retskendelse til enhver  

 tid adgang til alle stærkstrømsanlæg samt alle lokaliteter, hvor der  

 fremstilles, forhandles, oplagres eller benyttes elmateriel.
 § 14. Boligministeren kan fastsætte regler om betaling af  

 omkostninger forbundet med tilsyn og kontrol efter §§ 11-13.
Kapitel 5 Drift af stærkstrømsanlæg § 15. Ejeren eller brugeren af et stærkstrømsanlæg skal sørge for,  

 at anlægget opfylder stærkstrømsbekendtgørelsens bestemmelser.
 § 16. Virksomheder, der driver elforsyningsanlæg, må ikke gøre  

 tilslutning til forsyningsnettet og forsyning til forbrugerne afhængig af  

 strengere sikkerhedskrav end dem, der er fastsat i stærkstrømsbekendtgørelsen  

 eller i en anden af boligministeren med hjemmel i denne lov fastsat  

 bestemmelse.
Kapitel 6 Erstatningsansvar § 17. Den, der driver et elforsyningsanlæg, skal erstatte den  

 skade på person eller gods, som forvoldes af anlægget, medmindre det oplyses,  

 at skadelidte selv forsætligt eller uagtsomt har hidført skaden, eller at  

 skaden ikke kunne være afværget gennem den agtpågivenhed og omhu, som driften  

 af et elforsyningsanlæg kræver.
Stk. 2. Kan skaden skyldes flere elforsyningsanlæg, hæfter alle,  

 der driver anlæg, for hvilke det ikke kan bevises, at skaden ikke kan være  

 forårsaget af dem, solidarisk over for den skadelidte.
De, der driver  

 skadevoldende anlæg, hæfter i mangel af anden overenskomst lige for betaling  

 af erstatning.
Kapitel 7 Ekspropriation og erstatning § 18. Når almenvellet kræver det, kan boligministeren tillade  

 ekspropriation til anlæg for produktion, transmission og distribution af  

 elektricitet.
Reglerne i lov om fremgangsmåden ved ekspropriation vedrørende  

 fast ejendom følges.
§ 19. En virksomhed, der driver elforsyningsanlæg, kan med  

 vedkommende rettighedshaver indgå aftale om at erhverve rettighed over fast  

 ejendom med henblik på etablering af et anlæg til brug for produktion,  

 transmission eller distribution af elektricitet.
Ved enighed med pågældende  

 rettighedshaver om rettighedserhvervelsen til anlægget afgøres  

 erstatningsspørgsmål i mangel af enighed herom af en voldgiftsret, hvor hver  

 af parterne vælger en voldgiftsmand.
Hvis der ikke kan opnås enighed mellem  

 voldgiftsmændene, træffes afgørelsen ved kendelse afsagt af en opmand udpeget  

 af præsidenten for vedkommende landsret.
Stk. 2. Erstatningsfastsættelsen kan af hver af parterne ved  

 begæring fremsat over for opmanden inden 4 uger fra kendelsen indbringes for  

 vedkommende taksationskommission efter reglerne i § 19 i lov om  

 fremgangsmåden ved ekspropriation vedrørende fast ejendom.
I øvrigt finder  

 reglerne i § 26 i nævnte lov tilsvarende anvendelse.
§ 20. Ved fremføring af ledninger til transmission eller  

 distribution af elektricitet over, under eller langs med vej- eller  

 jernbanearealer skal vedkommende vej- eller jernbanemyndighed eller vej-  

 eller jernbanebestyrelse underrettes senest 4 uger inden arbejdets  

 begyndelse.
Reglerne i lov om offentlige veje finder i øvrigt anvendelse.
Kapitel 8 Forskellige bestemmelser § 21. Boligministeren kan efter indhentet udtalelse fra  

 Elektricitetsrådet bemyndige Elektricitetsrådet eller andre myndigheder til  

 at udøve de beføjelser, der i denne lov er tillagt ministeren.
 Stk. 2. Boligministeren kan bemyndige statslige og kommunale  

 myndigheder eller private foretagender og elforsyningsvirksomheder til at  

 udføre tilsyns- og kontrolopgaver efter kapitel 4.
 Stk. 3. Boligministeren kan bemyndige de i stk. 2 nævnte  

 myndigheder, foretagender og elforsyningsvirksomheder til at udstede påbud  

 eller forbud.
 § 22. Myndigheder, private foretagender, elforsyningsvirksomheder  

 og personer, der varetager opgaver efter reglerne i kapitlerne 3 og 4 og  

 efter § 21, samt enhver, der yder bistand hertil, har tavshedspligt efter  

 reglerne i straffelovens §§ 152-152 f.
Stk. 2. Ingen, der varetager opgaver efter kapitel 4, må oplyse  

 ejeren eller brugeren af en elinstallation om, hvorvidt et tilsynsbesøg sker  

 som følge af en klage.
Tilsvarende gælder i forbindelse med kontrol hos  

 forhandlere eller producenter af elmateriel samt ved tilsyn på  

 elforsyningsanlæg.
 § 23. Boligministeren kan i bestemmelser om tilsyn og kontrol med  

 stærkstrømsanlæg og elmateriel, jf. § 6, nr. 2, foreskrive, at udførende  

 myndigheder, private foretagender eller elforsyningsvirksomheder skal være  

 akkrediteret til inspektion.
 Stk. 2. Boligministeren kan i bestemmelser om prøvning og  

 certificering af elmateriel, jf. § 6, nr. 3, foreskrive brug af akkrediteret  

 prøvning og certificering.
 Stk. 3. Boligministeren kan fastsætte regler om betaling af  

 omkostninger forbundet med påkrævet prøvning eller certificering.
§ 24. Med bøde straffes den, der 1) overtræder § 15, 2) tilsidesætter vilkår for dispensationer i medfør af loven eller i  

 henhold til bestemmelser udstedt i medfør af loven eller 3) undlader at efterkomme forbud eller påbud, der er meddelt i henhold til  

 loven eller i henhold til bestemmelser udstedt i medfør af loven.
 Stk. 2. I bestemmelser, der udstedes i medfør af loven, kan  

 boligministeren fastsætte straf af bøde for overtrædelse af regler i  

 bestemmelserne.
Stk. 3. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 Stk. 4. Forældelsesfristen for strafansvaret er 10 år.
 Stk. 5. Ved overtrædelse af bestemmelser, der udstedes efter § 12,  

 stk. 1, kan boligministeren tilkendegive, at sagen kan afgøres uden retslig  

 forfølgning, hvis den, der har begået overtrædelsen, erkender sig skyldig og  

 erklærer sig rede til inden for en nærmere angiven frist, der efter begæring  

 kan forlænges, at betale en i tilkendegivelsen angivet bøde.
 Stk. 6. Med hensyn til den i stk. 5 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 7. Betales den i stk. 5 nævnte bøde i rette tid, eller bliver  

 den efter stedfunden vedtagelse inddrevet eller afsonet, bortfalder videre  

 forfølgning.
§ 25. Udgifterne til Elektricitetsrådets virksomhed dækkes efter  

 regler fastsat af boligministeren af afgifter, som opkræves hos producenter,  

 importører og distributører af elektricitet, i det omfang gebyrer og  

 indtægter i øvrigt ikke dækker udgifterne.
Beløbenes størrelse fastsættes på  

 de årlige bevillingslove.
Kapitel 9 Ikrafttræden m.v.
 § 26. Loven træder i kraft den 1. juli 1993.
 § 27. Lov nr. 169 af 11. januar 1935 om elektriske  

 stærkstrømsanlæg med senere ændringslove ophæves.
 Stk. 2. Regler udstedt i medfør af den i stk. 1 nævnte lov  

 forbliver i kraft, indtil de ophæves eller afløses af bestemmelser i henhold  

 til denne lov.
 Stk. 3. Overtrædelse af bestemmelser, der forbliver i kraft efter  

 stk. 2, straffes med bøde.
 Stk. 4. Kontrol med elmateriel efter § 12 og deltagelse i  

 internationalt standardiseringsarbejde varetages dog fortsat af Danmarks  

 Elektriske Materielkontrol til og med den 31. december 1993.
 Stk. 5. § 2 d i den hidtil gældende lov om udgifterne ved  

 Elektricitetsrådets og Danmarks Elektriske Materielkontrols virksomhed  

 forbliver i kraft til og med den 31. december 1993.
§ 28. Udgifterne ved Danmarks Elektriske Materielkontrols  

 virksomhed fra og med 1. januar 1994 til og med 31. december 1996 kan, i det  

 omfang de ikke dækkes af indtægter ved markedskontrol, prøvning og  

 godkendelse af elmateriel samt deltagelse i internationalt  

 standardiseringsarbejde eller indtægter i øvrigt, dækkes efter regler fastsat  

 af boligministeren af afgifter, som opkræves hos producenter, importører og  

 distributører af elektricitet.
Beløbenes størrelse fastsættes på de årlige  

 bevillingslove.
 § 29. Loven gælder ikke for Færøerne og Grønland.
Oprindeligt fremsat forslag Kapitel 1 Lovens formål § 1. Loven har til formål, under hensyn til de tekniske  

 muligheder, den samfundsmæssige udvikling, Danmarks internationale  

 forpligtelser og ud fra en samfundsøkonomisk afvejning, at tilvejebringe det  

 højst mulige sikkerhedsniveau ved produktion, transmission, distribution og  

 brug af elektricitet.
Definitioner § 2. Ved stærkstrømsanlæg forstås: Elforsyningsanlæg med alle  

 tilsluttede installationer og brugsgenstande hvor spændingen er så høj eller  

 strømstyrken så stor, at der kan opstå fare.
 Stk. 2. Ved elforsyningsanlæg forstås: Anlæg til produktion,  

 transmission og distribution af elektricitet.
 Stk. 3. Ved elmateriel forstås: Maskiner, apparater og materiel af  

 enhver art, der indgår i eller er beregnet til at indgå i stærkstrømsanlæg.
Kapitel 2 Elektricitetsrådet § 3. Der nedsættes et elektricitetsråd til at bistå  

 boligministeren ved lovens administration.
Stk. 2. Elektricitetsrådet har til opgave at følge den  

 elsikkerhedsmæssige, tekniske og brugsmæssige udvikling og fastsætte regler  

 og træffe beslutninger i sager, der i medfør af nærværende lov eller anden  

 lovgivning er henlagt til rådet.
Rådet skal endvidere inden for de rammer,  

 der fastsættes på de årlige bevillingslove, medvirke ved tilrettelæggelsen af  

 markedskontrol, tilsyns- og kontrolopgaver iøvrigt og Danmarks deltagelse i  

 det internationale norm- og standardiseringsarbejde.
Rådet skal desuden  

 forestå information om elsikkerhed.
Stk. 3. Rådet udarbejder selv sin forretningsorden, som godkendes  

 af boligministeren.
Rådet kan i forretningsordenen beslutte at nedsætte  

 sagkyndige udvalg, og det kan delegere nærmere afgrænsede opgaver inden for  

 rådets ressort til disse udvalg.
 Stk. 4. Rådet kan indbyde sagkyndige eller repræsentanter for  

 særligt berørte interesser til at deltage i behandlingen af enkelte  

 spørgsmål.
 Stk. 5. Til rådet knyttes et sekretariat under ledelse af en  

 direktør.
§ 4. Elektricitetsrådet består af en formand og 17 medlemmer.  

 Rådet skal sammensættes således, at det har et alsidigt kendskab til  

 elsikkerhed og produktion, transmission og distribution af elektricitet, samt  

 til installationer og produktion, salg og brug af maskiner, elapparater og  

 elmateriel.
Rådets formand udnævnes af kongen.
De øvrige medlemmer udnævnes  

 af boligministeren.
Stk. 2. Af de øvrige medlemmer udpeges 1) eet, der er  

 elektroteknisk sagkyndig med en videnskabelig baggrund, 2) eet, der har en juridisk baggrund, 3) eet, der har samfundsøkonomisk indsigt, 4) tre med særligt kendskab til henholdsvis produktion, transmission og  

 distribution af elektricitet samt til installationsforhold efter indstilling  

 af Danske Elværkers Forening, 5) eet med særligt kendskab til installationer og installatørforhold efter  

 indstilling af Elinstallatørernes Landsforening, 6) eet med særligt kendskab til arbejdsforhold, herunder arbejdssikkerhed  

 efter indstilling af Dansk El-Forbund, 7) syv medlemmer med særligt kendskab til produktion af elmateriel samt  

 handels- og forbrugerforhold efter indstilling af henholdsvis Forbrugerrådet,  

 Statens Husholdningsråd, Dansk Industri, Landbrugsrådet, El-Branchens  

 Leverandørforening, Elektronikindustrien og Det Danske Handelskammer, 8) eet medlem efter indstilling af Kommunernes Landsforening, 9) eet medlem efter fælles indstilling af Københavns og Frederiksberg  

 Kommuner.
Stk. 3. Elektricitetsrådets medlemmer udnævnes for en periode af 4  

 år.
Udtræder et medlem i løbet af perioden, udnævnes efterfølgeren for resten  

 af perioden.
 Stk. 4. Boligministeren kan inden udløbet af en  

 udnævnelsesperiode, jf. stk. 3, fritage et medlem for hvervet efter anmodning  

 fra den myndighed eller organisation, der har indstillet den pågældende,  

 eller fra medlemmet selv.
 § 5. Boligministeren kan fastsætte nærmere regler om rådets  

 virksomhed, jf. dog § 3, stk. 2-4 og § 7.
 Stk. 2. Boligministeren kan i særlige tilfælde beslutte at  

 overtage Elektricitetsrådets beføjelser efter loven i sager, der berører  

 andre myndigheders lovbestemte opgaver, eller i sager, der har større  

 principiel betydning.
Kapitel 3 Stærkstrømsbekendtgørelsen § 6. Boligministeren fastsætter efter indhentet udtalelse eller  

 indstilling fra Elektricitetsrådet bestemmelser om:
1) lovens administration, 2) tilsyn og kontrol med stærkstrømsanlæg og elmateriel, 3) prøvning og certificering af elmateriel.
 § 7. Elektricitetsrådet fastsætter i en stærkstrømsbekendtgørelse  

 bestemmelser om elsikkerhed for:
1) udførelse og drift af stærkstrømsanlæg, herunder produktion,  

 transmission og distribution af elektricitet, 2) elinstallationer og elmateriel, 3) udførelse og drift af andre anlæg i nærhed af eller i forbindelse med  

 stærkstrømsanlæg.
 Stk. 2. Hvor forholdene taler derfor, kan Elektricitetsrådet  

 dispensere fra bestemmelserne i stærkstrømsbekendtgørelsen.
 Stk. 3. Elektricitetsrådet kan i tilfælde, hvor forholdene gør det  

 nødvendigt, stille særlige sikkerhedskrav, som afviger fra eller går ud over,  

 hvad der er bestemt i stærkstrømsbekendtgørelsen, eller stille krav om særlig  

 mærkning eller særlig vejledning vedrørende stærkstrømsanlæg og elmateriel.
 Stk. 4. Elektricitetsrådet kan undtage visse grupper af  

 stærkstrømsanlæg og elmateriel fra stærkstrømsbekendtgørelsens bestemmelser.
 § 8. Bestemmelser i stærkstrømsbekendtgørelsen, der medfører  

 betydelige samfundsmæssige omkostninger eller væsentlige forandringer for  

 større befolkningsgruppers forhold med hensyn til brug af elektricitet, skal  

 godkendes af boligministeren.
 § 9. I stærkstrømsbekendtgørelsen fastsættes endvidere  

 bestemmelser med henblik på gennemførelse af EF-regler om elmateriel.
Kapitel 4 Kontrol og tilsyn § 10. Boligministeren varetager kontrol og tilsyn med  

 stærkstrømsanlæg og elmateriel for at sikre opfyldelsen af  

 stærkstrømsbekendtgørelsens bestemmelser.
Ministeren kan fastsætte særlige  

 bestemmelser for offentligt ejede anlæg.
 § 11. Boligministeren kan give påbud til en ejer eller en bruger  

 af et stærkstrømsanlæg om på egen bekostning at lade foretage eftersyn af  

 anlægget, og kan herunder fastsætte en frist for udbedring af fejl eller  

 mangler ved anlægget.
 Stk. 2. Boligministeren kan nedlægge forbud mod brugen af et  

 stærkstrømsanlæg, der ikke opfylder stærkstrømsbekendtgørelsens bestemmelser.  

 Boligministeren kan lade elforsyningen til den pågældende installation  

 afbryde eller give påbud til vedkommende elforsyningsvirksomhed om at  

 foretage afbrydelse, såfremt ministeren finder det nødvendigt for at sikre  

 overholdelsen af forbudet.
 § 12. Boligministeren kan til brug for gennemførelse af kontrollen  

 med elmateriel fastsætte bestemmelser om oplysning, når elmateriellet  

 markedsføres, udleveres eller installeres.
Stk. 2. Boligministeren kan nedlægge forbud mod salg, udlevering,  

 installation eller brug af elmateriel, der ikke opfylder  

 stærkstrømsbe-kendtgørelsens bestemmelser.
Hvis udlevering eller salg af  

 materiellet er påbegyndt, kan boligministeren om fornødent forlange forbudet  

 offentliggjort.
 Stk. 3. Boligministeren kan påbyde forhandlere af elmateriel at  

 tilbagetage materiel omfattet af forbud efter stk. 2 samt at tilbagekalde  

 sådant materiel.
 Stk. 4. Boligministeren kan afkræve forhandlere, producenter og  

 importører af elmateriel de oplysninger, der er nødvendige for at konstatere,  

 om materiellet på tidspunktet for salg, udlevering eller installation er i  

 overensstemmelse med stærkstrømsbekendtgørelsens bestemmelser eller andre  

 bestemmelser.
 § 13. Ejere og brugere af stærkstrømsanlæg samt fabrikanter og  

 forhandlere af elmateriel skal meddele alle oplysninger, som boligministeren  

 anser for nødvendige for udøvelsen af de tilsynsopgaver, der er omfattet af  

 loven.
 Stk. 2. Boligministeren, eller den ministeren bemyndiger dertil,  

 har mod forevisning af behørig legitimation og uden retskendelse til enhver  

 tid adgang til alle stærkstrømsanlæg samt alle lokaliteter, hvor der  

 fremstilles, forhandles, oplagres eller benyttes elmateriel.
 § 14. Boligministeren kan fastsætte regler om betaling af  

 omkostninger forbundet med tilsyn og kontrol efter §§ 11-13.
Kapitel 5 Drift af stærkstrømsanlæg § 15. Ejeren eller brugeren af et stærkstrømsanlæg skal sørge for,  

 at anlægget opfylder stærkstrømsbekendtgørelsens bestemmelser.
 § 16. Virksomheder, der driver elforsyningsanlæg, må ikke gøre  

 tilslutning til forsyningsnettet og forsyning til forbrugerne afhængig af  

 strengere sikkerhedskrav end dem, der er fastsat i stærkstrømsbekendtgørelsen  

 eller i en anden af boligministeren med hjemmel i denne lov fastsat  

 bestemmelse.
Kapitel 6 Erstatningsansvar § 17. Den, der driver et elforsyningsanlæg skal erstatte den skade  

 på person eller gods, som forvoldes af anlægget, medmindre det oplyses, at  

 skadelidte selv forsætligt eller uagtsomt har hidført skaden, eller at skaden  

 ikke kunne være afværget gennem den agtpågivenhed og omhu, som driften af et  

 elforsyningsanlæg kræver.
Stk. 2. Kan skaden skyldes flere elforsyningsanlæg, hæfter alle,  

 der driver anlæg, for hvilke det ikke kan bevises, at skaden ikke kan være  

 forårsaget af dem, solidarisk over for den skadelidte.
De, der driver  

 skadevoldende anlæg, hæfter i mangel af anden overenskomst lige for betaling  

 af erstatning.
Kapitel 7 Ekspropriation og erstatning § 18. Når almenvellet kræver det, kan boligministeren tillade  

 ekspropriation til anlæg for produktion, transmission og distribution af  

 elektricitet.
Reglerne i lov om fremgangsmåden ved ekspropriation vedrørende  

 fast ejendom følges.
§ 19. En virksomhed, der driver elforsyningsanlæg, kan med  

 vedkommende rettighedshaver indgå aftale om at erhverve rettighed over fast  

 ejendom med henblik på etablering af et anlæg til brug for produktion,  

 transmission eller distribution af elektricitet.
Ved enighed med pågældende  

 rettighedshaver om rettighedserhvervelsen til anlægget afgøres  

 erstatningsspørgsmål i mangel af enighed herom af en voldgiftsret, hvor hver  

 af parterne vælger en voldgiftsmand.
Hvis der ikke kan opnås enighed mellem  

 voldgiftsmændene, træffes afgørelsen ved kendelse afsagt af en opmand udpeget  

 af præsidenten for vedkommende landsret.
Stk. 2. Erstatningsfastsættelsen kan af hver af parterne ved  

 begæring fremsat overfor opmanden inden 4 uger fra kendelsen indbringes for  

 vedkommende taksationskommission efter reglerne i § 19 i lov om  

 fremgangsmåden ved ekspropriation vedrørende fast ejendom.
Iøvrigt finder  

 reglerne i § 26 i nævnte lov tilsvarende anvendelse.
§ 20. Ved fremføring af ledninger til transmission eller  

 distribution af elektricitet over, under eller langs med vej- eller  

 jernbanearealer skal vedkommende vej- eller jernbanemyndighed eller vej-  

 eller jernbanebestyrelse underrettes senest 4 uger inden arbejdets  

 begyndelse.
Reglerne i lov om offentlige veje finder iøvrigt anvendelse.
Kapitel 8 Forskellige bestemmelser § 21. Boligministeren kan efter indhentet udtalelse fra  

 Elektricitetsrådet bemyndige Elektricitetsrådet eller andre myndigheder til  

 at udøve de beføjelser, der i denne lov er tillagt ministeren.
 Stk. 2. Boligministeren kan bemyndige statslige og kommunale  

 myndigheder eller private foretagender og elforsyningsvirksomheder til at  

 udføre tilsyns- og kontrolopgaver efter kapitel 4.
 Stk. 3. Boligministeren kan bemyndige de i stk. 2 nævnte  

 myndigheder, foretagender og elforsyningsvirksomheder til at udstede påbud  

 eller forbud.
 § 22. Myndigheder, private foretagender, elforsyningsvirksomheder  

 og personer, der varetager opgaver efter reglerne i kapitlerne 3 og 4 og  

 efter § 21, samt enhver, der yder bistand hertil, har tavshedspligt efter  

 reglerne i straffelovens §§ 152-152 f.
Stk. 2. Ingen, der varetager opgaver efter kapitel 4, må oplyse  

 ejeren eller brugeren af en elinstallation, om et tilsynsbesøg sker som følge  

 af en klage.
Tilsvarende gælder i forbindelse med kontrol hos forhandlere  

 eller producenter af elmateriel samt ved tilsyn på elforsyningsanlæg.
 § 23. Boligministeren kan i bestemmelser om tilsyn og kontrol med  

 stærkstrømsanlæg og elmateriel, jf. § 6, nr. 2, foreskrive, at udførende  

 myndigheder, private foretagender eller elforsyningsvirksomheder skal være  

 akkrediteret til inspektion.
 Stk. 2. Boligministeren kan i bestemmelser om prøvning og  

 certificering af elmateriel, jf. § 6, nr. 3, foreskrive brug af akkrediteret  

 prøvning og certificering.
 Stk. 3. Boligministeren kan fastsætte regler om betaling af  

 omkostninger forbundet med påkrævet prøvning eller certificering.
 § 24. Med bøde straffes den, der:
1) overtræder § 15, 2) tilsidesætter vilkår for dispensationer i medfør af loven eller i  

 henhold til bestemmelser udstedt i medfør af loven, eller 3) undlader at efterkomme forbud eller påbud, der er meddelt i henhold til  

 loven eller i henhold til bestemmelser udstedt i medfør af loven.
 Stk. 2. I bestemmelser, der udstedes i medfør af loven, kan  

 boligministeren fastsætte straf af bøde for overtrædelse af regler i  

 bestemmelserne.
Stk. 3. Er overtrædelsen begået af et selskab, en forening, en  

 selvejende institution, en fond eller lignende, kan der pålægges den  

 juridiske person som sådan bødeansvar.
Er overtrædelsen begået af staten, en  

 kommune eller et kommunalt fællesskab, jf. § 60 i lov om kommunernes  

 styrelse, kan der pålægges staten, kommunen eller det kommunale fællesskab  

 bødeansvar.
 Stk. 4. Forældelsesfristen for strafansvaret er 10 år.
 Stk. 5. Ved overtrædelse af bestemmelser, der udstedes efter § 12,  

 stk. 1, kan boligministeren tilkendegive, at sagen kan afgøres uden retslig  

 forfølgning, hvis den, der har begået overtrædelsen, erkender sig skyldig og  

 erklærer sig rede til inden for en nærmere angiven frist, der efter begæring  

 kan forlænges, at betale en i tilkendegivelsen angivet bøde.
 Stk. 6. Med hensyn til den i stk. 5 nævnte tilkendegivelse finder  

 bestemmelsen om tiltalerejsning i retsplejelovens § 930, jf. § 926,  

 tilsvarende anvendelse.
 Stk. 7. Betales den i stk. 5 nævnte bøde i rette tid, eller bliver  

 den efter stedfunden vedtagelse inddrevet eller afsonet, bortfalder videre  

 forfølgning.
§ 25. Udgifterne til Elektricitetsrådets virksomhed dækkes efter  

 regler fastsat af boligministeren af afgifter, som opkræves hos producenter,  

 importører og distributører af elektricitet, i det omfang gebyrer og  

 indtægter i øvrigt ikke dækker udgifterne.
Beløbenes størrelse fastsættes på  

 de årlige bevillingslove.
Kapitel 9 Ikrafttræden m.v.
 § 26. Loven træder i kraft den 1. juli 1993.
 § 27. Lov nr. 169 af 11. januar 1935 om elektriske  

 stærkstrømsanlæg med senere ændringslove ophæves.
 Stk. 2. Regler udstedt i medfør af den i stk. 1 nævnte lov  

 forbliver i kraft, indtil de ophæves eller afløses af bestemmelser i henhold  

 til denne lov.
 Stk. 3. Overtrædelse af bestemmelser, der forbliver i kraft efter  

 stk. 2, straffes med bøde.
 Stk. 4. Kontrol med elmateriel efter § 12 og deltagelse i  

 internationalt standardiseringsarbejde varetages dog fortsat af Danmarks  

 Elektriske Materielkontrol til og med den 31. december 1993.
 Stk. 5. § 2d i den hidtil gældende lov om udgifterne ved  

 Elektricitetsrådets og Danmarks Elektriske Materielkontrols virksomhed  

 forbliver i kraft til og med den 31. december 1993.
§ 28. Udgifterne ved Danmarks Elektriske Materielkontrols  

 virksomhed fra og med 1. januar 1994 til og med 31. december 1996 kan, i det  

 omfang de ikke dækkes af indtægter for markedskontrol, prøvning og  

 godkendelse af elmateriel samt deltagelse i internationalt  

 standardiseringsarbejde eller indtægter iøvrigt, dækkes efter regler fastsat  

 af boligministeren af afgifter, som opkræves hos producenter, importører og  

 distributører af elektricitet.
Beløbenes størrelse fastsættes på de årlige  

 bevillingslove.
 § 29. Loven gælder ikke for Færøerne og Grønland.
Bemærkninger til lovforslaget Almindelige bemærkninger Formålet med lovforslaget er i lyset af den samfundsmæssige og  

 teknologiske udvikling og udviklingen i det internationale samarbejde,  

 herunder i EF, at opretholde det høje danske sikkerhedsniveau på elområdet og  

 under hensyn hertil ændre organiseringen og ansvarsdelingen mellem de organer  

 og myndigheder, der har til opgave at fastsætte og påse overholdelsen af  

 bestemmelser om elektriske sikkerhedsspørgsmål.
Endvidere indeholder  

 forslaget en modernisering og forenkling af den gældende stærkstrømslov, som  

 i sin grund er fra 1935, men som i årene siden er blevet ændret flere gange;  

 senest i 1977.
1. Historisk udvikling Stærkstrømsloven er en bemyndigelseslov, der bemyndiger boligministeren  

 (tidligere ministeren for offentlige arbejder) til at fastsætte de  

 detaljerede sikkerhedsbestemmelser på alle områder vedrørende produktion,  

 transmission og distribution af elektricitet samt for installationer,  

 udførelse og brug af elektriske apparater og materiel (under eet benævnt  

 elmateriel). De konkrete bestemmelser herom optages i stærkstrømsreglementet.  

 Desuden indeholder loven regler om ekspropriation til elanlæg, og den  

 regulerer elselskabernes muligheder for at indgå aftaler med ejere af fast  

 ejendom ved etablering af anlæg til produktion, distribution og transmission  

 af elektricitet.
Ved den første stærkstrømslov fra 1907 blev det bestemt, at der som  

 bistand for ministeren skulle oprettes en elektricitetskommission med en  

 formand udnævnt af kongen og fire af ministeren udnævnte medlemmer, hvoraf de  

 tre skulle være elektroteknisk sagkyndige og den fjerde jurist.  

 Elektricitetskommissionens opgave var at udforme forslag til  

 sikkerhedsbestemmelser i stærkstrømsreglementet og at holde dem ajour i  

 overensstemmelse med den tekniske udvikling.
Kommissionen fik også den  

 overordnede ledelse af tilsynet med de særlig farlige anlæg, herunder  

 elværkerne, samt med elinstallatørernes virksomhed.
Endvidere tillagde loven  

 kommissionen beføjelser til at foretage ekspropriationer i forbindelse med  

 etablering af elforsyningsanlæg.
I løbet af 1920'erne opstod der et stigende behov for, at det offentlige  

 kunne tage spørgsmål af teknisk-økonomisk art op til undersøgelse, inden der  

 blev etableret nye elværker eller foretaget udvidelser af eksisterende, med  

 henblik på at opnå mere rationelle forsyningsforhold og dermed lavere  

 elpriser.
Dette var baggrunden for den revision af loven, som fandt sted i  

 1935, hvorved elektricitetskommissionen blev omdannet til et elektricitetsråd  

 og blev udvidet med repræsentanter udnævnt efter indstilling fra  

 elproducenter og for Industrirådet og Landbrugsrådet som repræsenterende  

 elforbrugere samt med yderligere teknisk sagkundskab; nemlig en installatør  

 og et medlem med indsigt i fabrikation af elmateriel.
Ved lovrevisionen  

 opstilledes samtidig særlige kvalifikationskrav til de tre elektroteknisk  

 sagkyndige medlemmer, som ministeren skulle udnævne; nemlig henholdsvis  

 videnskabelig uddannelse, sagkundskab med hensyn til driftsledelse og  

 maskinelle spørgsmål samt sagkundskab med hensyn til installationer og  

 arbejdssikkerhed (sidstnævnte medlem har i praksis altid tilhørt ledelsen i  

 Dansk Elforbund).
 Rådets opgaver med hensyn til at foretage teknisk-økonomiske undersøgelser  

 ved oprettelse eller udvidelse af elproduktionsanlæg blev ophævet ved  

 gennemførelsen af den nye elforsyningslov (lov nr. 54 af 25. februar 1976),  

 da de økonomiske og planlægningsmæssige spørgsmål vedrørende elforsyningen  

 overgik til handelsministeren (nu energiministeren). Samtidig blev  

 stærkstrømslovens ekspropriationsbestemmelser ændret, således at  

 Elektricitetsrådets ekspropriationsbeføjelser blev begrænset til anlæg med  

 spændinger op til 50 kV, idet ekspropriationer til anlæg med spændinger på 50  

 kV eller derover sker efter reglerne i lov om fremgangsmåden ved  

 ekspropriation vedrørende fast ejendom.
Med hensyn til elmateriel, der typisk benyttes af brugere uden særlig  

 teknisk indsigt eller instruktion - dvs. de fleste af de installationer og  

 apparater, der bruges i boliger - blev der ved en ændring af stærkstrømsloven  

 i 1928 indført en bemyndigelse til ministeren for offentlige arbejder til at  

 forbyde salg, udlevering og brug af materiel, der ikke var godkendt af og  

 forsynet med et mærke fra et af ministeriet anerkendt prøvningsudvalg.
Et  

 sådant prøvningsudvalg blev nedsat i 1930, bestående af medlemmer indstillet  

 af elværkerne, fabrikanter og importører af elmateriel, elinstallatører og  

 elektrikere, og udvalget indgik med ministeriets godkendelse aftale med  

 Københavns Belysningsvæsen om udførelse af de forudsatte prøvninger på  

 belysningsvæsenets laboratorium.
Dermed dannedes institutionen Danmarks  

 Elektriske Materielkontrol, DEMKO, hvis personale blev ansat under Københavns  

 Belysningsvæsen, men hvis udgifter blev dækket fuldt ud gennem afgifter for  

 foretagne prøvninger og udstedte godkendelser.
I 1964 blev DEMKO's personale  

 overtaget af staten, og samtidig flyttede institutionen fra belysningsvæsenet  

 til egne lokaler.
Foruden at foretage prøvninger og meddele godkendelser  

 forestår DEMKO markedskontrollen med elmateriel.
Desuden udarbejder DEMKO  

 forslag til nye bestemmelser i stærkstrømsreglementet om udførelse og  

 prøvning af elmateriel, i det væsentligste på grundlag af deltagelse i  

 internationalt standardiseringsarbejde på det elektrotekniske område.
DEMKO's  

 forslag til nye bestemmelser behandles af Elektricitetsrådet, inden de  

 optages i stærkstrømsreglementet.
For at tilgodese samarbejdet mellem de to  

 organer blev det i 1970 bestemt, at formanden for prøvningsudvalget skulle  

 være den til enhver tid værende formand for Elektricitetsrådet, og i 1978  

 fastsatte ministeren for offentlige arbejder en forretningsorden for DEMKO,  

 hvorved prøvningsudvalget - der herefter benævnes bestyrelsen for DEMKO -  

 blev udvidet med repræsentanter for Forbrugerrådet, Statens Husholdningsråd  

 og DEMKO's personale.
Ved lov nr. 269 af 8. juni 1977 om ændring af lov om Stærkstrømsanlæg blev  

 den dagældende kontrolordning for elmateriel, der indebar krav om  

 obligatorisk typegodkendelse af materiellet forud for markedsføring, med  

 virkning fra 1.1.1978 afløst af en pligt for fabrikanter, importører m.v. til  

 at lade nyt materiel anmelde til registrering hos DEMKO senest samtidig med  

 markedsføringen.
Sammen med anmeldelsen til registrering skal indsendes en  

 prøvningsrapport eller anden dokumentation for materiellets sikkerhed.
 Ved bekendtgørelse af 10. juli 1985 delegerede ministeren for offentlige  

 arbejder kompetencen til Elektricitetsrådet til at fastsætte regler i  

 Stærkstrømsreglementet således, at disse kun skal godkendes af ministeren,  

 hvis de medfører betydelige samfundsmæssige omkostninger eller væsentlige  

 forandringer i større befolkningsgruppers forhold med hensyn til brug af  

 elektricitet.
2. Baggrunden for lovrevisionen I forbindelse med den seneste ændring af stærkstrømsloven i 1977 bebudede  

 ministeren for offentlige arbejder, at der senere ville blive fremsat forslag  

 til en mere omfattende revision af loven, hvis anvendelsesområde efter  

 gennemførelsen af elforsyningsloven i 1976 næsten helt er begrænset til de  

 teknisk-sikkerhedsmæssige forhold ved produktion, distribution og brug af  

 elektricitet.
Ministeren for offentlige arbejder fremsatte herefter et  

 forslag til en revision af lov om elektriske stærkstrømsanlæg (lovforslag nr.  

 L114 - Folketinget 1979-80 (2. samling)).
Formålet med lovforslaget var at gennemføre en ændret organisation af de  

 organer, der har til opgave at fastsætte og påse overholdelsen af  

 bestemmelser vedrørende elektriske sikkerhedsspørgsmål.
Således blev  

 foreslået, at Elektricitetsrådets sekretariat og DEMKO blev sammenlagt til et  

 nyt direktorat, Eltilsynet, der skulle have det overordnede ansvar for  

 elsikkerhed.
For at give interessenterne indflydelse på bestemmelserne blev  

 der samtidig foreslået nedsat et elråd, som skulle være rådgivende overfor  

 ministeren og Eltilsynet.
Lovforslaget, der endvidere indeholdt forslag til  

 en modernisering og forenkling af loven, nåede ikke at blive færdigbehandlet  

 i Folketinget i samlingen og er ikke senere blevet genfremsat.
Som nævnt ovenfor blev Elektricitetsrådet herefter bemyndiget til at  

 fastsætte regler i Stærkstrømsreglementet, uden at de skal forelægges  

 ministeren til godkendelse med mindre særlige forhold gør sig gældende.
Dette  

 har vist sig at fungere tilfredsstillende og har ikke givet anledning til  

 problemer, bl.a. på grund af det tætte samarbejde, der er mellem  

 Elektricitetsrådet og DEMKO.
 Erfaringerne af medlemskabet af EF, herunder implementeringen af  

 lavspændingsdirektivet, gennemførelsen af »det indre marked« og  

 Rådets forordning om den »nye metode« for standardiseringsarbejdet  

 (der bl.a. indebærer en gensidig accept af prøvninger og godkendelser  

 foretaget af akkrediterede og notificerede prøvningsanstalter og organer),  

 har imidlertid medført, at organiseringen af elsikkerhedsarbejdet har måttet  

 tages op til fornyet overvejelse.
Disse overvejelser, om organiseringen af elsikkerhedsarbejdet og herunder  

 ikke mindst DEMKO's fremtid set i lyset af den internationale  

 konkurrencesituation på prøvningsområdet, indebærer, at der i tilknytning til  

 nærværende lovforslag for tiden finder overvejelser sted om DEMKO's  

 fremtidige organisationsform.
Udgangspunktet herfor er at DEMKO, specielt for  

 at tilgodese behovet for dansk erhvervsliv til at kunne få udført prøvninger  

 og udstedt godkendelser i Danmark, skal have frihed til at konkurrere på lige  

 vilkår med tilsvarende prøvningsanstalter i udlandet.
Disse overvejelser om  

 DEMKO's organiseringsform er endnu ikke endeligt afsluttet, men vil blive  

 forelagt særskilt for Folketinget, når de er tilendebragt.
I den forbindelse  

 vil EF's udbudsregler blive iagttaget.
 Men det er klart, at de erfaringer, der er høstet, og den udvikling, som  

 er sket på dette område, har medført, at en sammenlægning af  

 Elektricitetsrådet og DEMKO - som foreslået i lovforslaget fra 1980 - nu må  

 anses for uhensigtsmæssig, og at dette samtidig har nødvendiggjort  

 overvejelser om en anden organisering og ansvarsdeling mellem de organer, der  

 har til opgave at fastsætte og påse overholdelsen af bestemmelser vedrørende  

 elektriske sikkerhedsspørgsmål.
 Endvidere har EF-Kommissionen i 1991 forlangt, at lavspændingsdirektivet  

 (Rådets direktiv 73/23/EØF om tilnærmelse af medlemsstaternes lovgivning om  

 elmateriel til anvendelse inden for visse spændingsgrænser) gennemføres fuldt  

 ud i Danmark.
Siden lavspændingsdirektivet trådte i kraft i Danmark i 1978, har Danmark  

 som en overgangsordning efter aftale med Kommissionen kunnet opretholde  

 registreringsordningen for de fleste typer af elektriske  

 husholdningsapparater.
Registreringsordningen betyder, som anført overfor, at  

 fabrikanter og importører m.v. af registreringspligtigt elmateriel har pligt  

 til at oplyse myndighederne (DEMKO) om nye produkter og fremsende  

 prøvningsrapport eller tilsvarende til dokumentation af sikkerheden samtidig  

 med, at elmateriellet bliver markedsført.
Kommissionen har som nævnt i 1991 i  

 forbindelse med realiseringen af »det indre marked« gjort gældende,  

 at registreringspligten efter Kommissionens opfattelse er en teknisk  

 handelshindring, der er i strid med lavspændingsdirektivet og dermed  

 Romtraktaten.
Under forhandlinger med Kommissionen har Danmark måttet  

 anerkende Kommissionens synspunkter og har samtidig meddelt Kommissionen, at  

 et lovforslag, der gør det muligt fuldt ud at gennemføre  

 lavspændingsdirektivet i Danmark, ville blive fremsat primo 1993 med henblik  

 på vedtagelse og ikrafttræden senest 1. juli 1993.
Endelig har det i løbet af den periode, der er gået, siden  

 Elektricitetsrådet og DEMKO ved kongelig resolution af 1. maj 1989 overgik  

 til Boligministeriet, vist sig en række behov for ændringer, som skyldes  

 lovens alder, udviklingen inden for dens område samt udviklingen i samfundet  

 i almindelighed.
Bl.a. har den teknologiske udvikling ved kabellægning af  

 elledninger på lavere spændingsniveauer indebåret, at der i de sidste 10 år  

 kun er gennemført ganske få ekspropriationer til ledninger/kabler under 50  

 kV, hvorfor det ikke forekommer hensigtsmæssigt at opretholde en skelnen  

 mellem ekspropriation til ledninger over eller under 50 kV.
3. Hovedtræk i lovrevisionen Det overordnede mål med lovforslaget er at opretholde et højt dansk  

 sikkerhedsniveau, der kan modsvare den teknologiske og brugsmæssige udvikling  

 inden for elområdet i bred forstand.
 Med udgangspunkt heri foreslås det, at Elektricitetsrådet bevares, men med  

 en ændret og udvidet sammensætning, og at det samlede overordnede ansvar for  

 elsikkerhed placeres hos boligministeren og Elektricitetsrådet.
Efter lovforslaget skal boligministeren have ansvaret for  

 regelfastsættelsen vedrørende administrative og forvaltningsmæssige forhold,  

 mens Elektricitetsrådet får ansvaret for udstedelsen af regler og forskrifter  

 af teknisk-sikkerhedsmæssig karakter.
Elektricitetsrådet skal samtidig være  

 rådgivende over for boligministeren vedrørende de administrative regler og  

 skal inden for de rammer, der fastlægges på de årlige bevillingslove, og de  

 rammer, der iøvrigt udstikkes, forestå den overordnede tilrettelæggelse af  

 markedskontrol, tilsyns- og kontrolopgaver iøvrigt samt deltagelse i norm- og  

 standardiseringsarbejdet og i sammenhæng hermed forestå information om  

 elsikkerhed.
På grundlag af de erfaringer, der indhøstes, er det også en del  

 af Elektricitetsrådets opgaver inden for de rammer, der fastsættes på de  

 årlige bevillingslove, at overveje og fastlægge dimensioneringen af og  

 ressourcefordelingen mellem de forskellige opgaver.
Vedrørende Elektricitetsrådets sammensætning henvises til lovforslagets §  

 4. Ved sammensætningen er der, foruden konsekvenserne af den samfundsmæssige  

 udvikling siden den gældende lov blev vedtaget, blandt andet taget hensyn  

 til, at rådet skal overtage det overordnede ansvar for de myndighedsopgaver,  

 der hidtil har været varetaget af DEMKO.
Med de opgaver, rådet skal varetage,  

 er der samtidig lagt vægt på, at rådet besidder og kan få den nødvendige  

 sagkyndige bistand, og at de relevante interesser på området kan få  

 indflydelse på udformningen af reglerne og den samlede indsats på det  

 sikkerhedsmæssige område.
 Det er samtidig hensigten, at hovedparten af de bemyndigelser, der efter  

 forslaget tillægges boligministeren vedrørende tilsyn og kontrol delegeres  

 til Elektricitetsrådet.
Under hensyn til den betydning elektricitet og brug af elektricitet og  

 dermed elsikkerheden har for borgerne og samfundet og i sammenhæng hermed  

 boligministerens parlamentariske ansvar overfor Folketinget, har man fundet  

 det rigtigst, at boligministeren kan beslutte at overtage Elektricitetsrådets  

 beføjelser i sager, der berører andre myndigheders lovbestemte opgaver, eller  

 som er af principiel betydning.
Ud fra tilsvarende hensyn har man også  

 fundet, at ministerens godkendelse skal indhentes, inden Elektricitetsrådet  

 træffer afgørelser, som medfører betydelige samfundsmæssige omkostninger  

 eller væsentlige forandringer for større befolkningsgruppers forhold med  

 hensyn til brug af elektricitet.
Denne nye organisering af sikkerhedsarbejdet, hvor ansvaret for  

 elsikkerhed samles hos een myndighed, Elektricitetsrådet, betyder, at behovet  

 for bestemmelser i loven om DEMKO's opgaver ikke længere er til stede.
Som  

 tidligere nævnt overvejes i sammenhæng hermed en ændring af DEMKO's  

 organisationsform, der dels tager udgangspunkt i dette koncept og dels i den  

 udvikling, der internationalt har fundet sted vedrørende DEMKO's  

 kerneområder, og som i forlængelse heraf kan styrke DEMKO's  

 konkurrencesituation og give mulighed for, at DEMKO kan påtage sig opgaver,  

 der ligger i naturlig forlængelse af kerneområderne.
For at DEMKO skal kunne klare sig i konkurrencen, må der være fri  

 prisdannelse på DEMKO's ydelser.
Dette indebærer, at boligministeren ikke  

 længere skal godkende DEMKO's priser, samt at den hidtidige bestemmelse om  

 tilskud til DEMKO, finansieret af afgiften på elforbruget, ikke er medtaget i  

 forslaget.
Der foreslås dog en 3-årig overgangsperiode, i hvilken bidraget  

 til DEMKOs virksomhed aftrappes (jf. iøvrigt bemærkningerne under de  

 økonomiske og administrative konsekvenser og bemærkningerne til § 28).
 Såvel det nye koncept for sikkerhedsarbejdet som overvejelserne om DEMKOs  

 fremtidige organisation tager udgangspunkt i ovenstående og har bl.a. også  

 til formål at sikre de bedst mulige betingelser for på el-området at bevare  

 et anerkendt prøvningsinstitut i Danmark, der mod betaling, ud over at  

 foretage prøvninger og godkendelser, kan servicere og bistå dansk erhvervsliv  

 i bredeste forstand såvel i forbindelse med deltagelse i norm- og  

 standardiseringsarbejdet som ved opbygning af kvalitets- og kontrolsystemer i  

 virksomhederne og i forbindelse med produktudviklingsarbejdet.
Som nævnt tidligere har Danmark overfor EF-Kommissionen måttet erkende, at  

 registreringspligten for elmateriel ikke er i overensstemmelse med  

 lavspændingsdirektivet.
Derfor ophæves kravet om anmeldelse af  

 registreringspligtigt materiel.
I forbindelse hermed har der fra flere sider været udtrykt bekymring for,  

 om det nuværende høje sikkerhedsniveau herefter kan opretholdes.
Det skønnes  

 derfor i forbindelse med ophævelsen af registreringspligten nødvendigt at  

 styrke markedskontrollen, blandt andet for at gøre det synligt overfor  

 producenter, importører og forhandlere, at man har til hensigt at håndhæve  

 opretholdelsen af et højt dansk sikkerhedsniveau.
Det foreslås derfor, at markedskontrollen øges.
Samtidig skabes der  

 mulighed for, at der for særlige grupper af elmateriel kan indføres en  

 oplysningspligt for elmateriel, der markedsføres i Danmark.
Oplysningspligten  

 er tænkt som støtte til markedskontrollen, idet oplysningerne vil kunne  

 bidrage til at sikre, at kontrollen løbende er orienteret om, hvad der  

 bringes på markedet i Danmark.
Oplysningspligten adskiller sig fra  

 registreringspligten ved, at der her alene er tale om oplysning ved  

 markedsføring, og ved at der ikke, som ved den gældende registreringspligt,  

 på forhånd kræves dokumentation for sikkerhed, hvilket kan være ret  

 bekosteligt for virksomhederne at fremskaffe.
Ved selve indførelsen af en  

 oplysningspligt vil dens indhold blive fastsat ud fra en vurdering af  

 resultatet af drøftelser, som for tiden foregår på baggrund af forslag fra  

 EF-Kommissionen om CE-mærkning, idet forslaget efter Kommissionens opfattelse  

 i flere henseender vil betyde forbedrede muligheder for markedskontrol.  

 Forinden en indførelse af oplysningspligt vil den nærmere udformning,  

 herunder omfanget, blive drøftet med Kommissionen.
Markedskontrollens dimensionering må efter en passende periode tages op  

 til overvejelse i Elektricitetsrådet med henblik på en vurdering af, om den  

 ønskede effekt opnås.
Dette må naturligvis vurderes i forhold til effekten  

 ved andre tiltag, f.eks. information m.v. (jf. bemærkningerne til § 12).
 Endelig skal det anføres, at loven foreslås at træde i kraft den 1. juli  

 1993, men at der samtidig foreslås indført en overgangsordning således, at  

 DEMKO bevarer ansvaret for de områder, DEMKO i dag administerer, til og med  

 udgangen af 1993, samt at der skabes hjemmel til, at der i perioden 1994 til  

 og med 1996 kan opkræves afgift fra elværkerne til dækning af DEMKOs  

 udgifter, jf. iøvrigt de økonomiske og administrative konsekvenser.
Med hensyn til de øvrige bestemmelser i loven henvises til bemærkningerne  

 til de enkelte bestemmelser.
Det skal dog særligt bemærkes, at  

 ekspropriationsbestemmelserne er blevet betydeligt forenklet.
Således udføres  

 selve ekspropriationsforretningerne fremtidigt efter lov om fremgangsmåden  

 ved ekspropriation, uanset hvilken spænding elanlægget er bestemt for.  

 Samtidig forenkles de nugældende regler om voldgift ved fastsættelse af  

 erstatning for afståelse af rettigheder i forbindelse med etablering af  

 elanlæg.
4. Økonomiske og administrative konsekvenser Efter den gældende stærkstrømslov er administrationen og varetagelsen af  

 myndighedsopgaverne i forbindelse med produktion, transmission og  

 distribution samt anvendelse af elektricitet i hovedsagen delt mellem 2  

 organer: Elektricitetsrådet og DEMKO.
Efter lovforslaget samles administrationen og det overordnede ansvar for  

 arbejde med elsikkerhed i Elektricitetsrådet.
Dels ved at Elektricitetsrådet  

 skal fastlægge de teknisk-sikkerhedsmæssige bestemmelser og dels ved, at  

 rådet inden for de rammer, der fastsættes af boligministeren og på de årlige  

 bevillingslove, skal forestå den overordnede administration og styring af  

 tilsyns- og kontrolarbejdet, af norm- og standardiseringsarbejdet og i  

 sammenhæng hermed forestå information om elsikkerhed.
En væsentlig del af  

 Elektricitetsrådets opgave er således inden for de givne rammer at prioritere  

 mellem de forskellige indsatsområder.
Det er ikke hensigten, at Elektricitetsrådet selv skal varetage alle de  

 praktiske opgaver i forbindelse med tilsyns- og kontrolarbejdet.
Det  

 forudsættes, at de konkrete opgaver varetages af andre, men inden for de  

 rammer, der fastsættes af Elektricitetsrådet og under rådets tilsyn.
Således  

 vil det f.eks. stadig være elforsyningsselskaberne, der skal varetage  

 anlægstilsynet med installationer.
Tilsvarende er det heller ikke hensigten, at de myndighedsopgaver, der nu  

 varetages af DEMKO, skal udføres af Elektricitetsrådet.
Det forudsættes, at  

 disse opgaver, der primært knytter sig til markedskontrollen, deltagelsen i  

 norm- og standardiseringsarbejdet og i sammenhæng hermed udarbejdelse af  

 oplæg til Elektricitetsrådet og bestemmelser på det teknisk-sikkerhedsmæssige  

 område, skal løses af andre mod betaling for ydelserne.
 Det må efter Boligministeriets opfattelse være en forudsætning for  

 udlægning af så vidtgående myndighedsopgaver, herunder ikke mindst  

 markedskontrollen, at de organer og virksomheder, der skal varetage opgaverne  

 for Elektricitetsrådet, ikke alene skal have den nødvendige ekspertise på  

 området, men også at sagsbehandlingen skal ske med dansk som forvaltnings- og  

 myndighedssprog, og at de har det nødvendige kendskab til dansk lovgivning af  

 relevans for udførelse af opgaven og til danske erhvervs- og  

 markedsføringsforhold samt er uafhængige af interesser vedrørende produktion  

 og salg af elmateriel.
 Boligministeriet er opmærksom på og vil naturligvis i forbindelse med  

 opgaveudlægningen være opmærksom på EF's udbudsregler, ligesom man vil følge  

 udviklingen og konsekvenserne af udlægningen af disse opgaver og på baggrund  

 heraf overveje det hensigtsmæssige i at lade myndighedsopgaverne udføre uden  

 for myndigheden.
Efter den gældende stærkstrømslov opkræves udgifter ved såvel  

 Elektricitetsrådets virksomhed, som ved DEMKOs virksomhed i det omfang,  

 udgifterne ikke dækkes af afgifter for prøvninger m.v., hos producenter og  

 importører af elektricitet.
Samtidig er det ministeren, der fastsætter  

 afgifter (priser) for anmeldelse, prøvning og godkendelse af elektrisk  

 materiel.
Med lovforslaget er det alene Elektricitetsrådets virksomhed der, i det  

 omfang den ikke dækkes af indtægter, finansieres over elforbruget.
Det hænger  

 sammen med at Elektricitetsrådet får det samlede overordnede ansvar for  

 området og i sammenhæng hermed de myndighedsopgaver, der hidtil er blevet  

 varetaget af DEMKO og finansieret over elpriserne.
Boligministeren skal heller ikke længere fastsætte afgifterne for  

 prøvninger.
Disse skal for fremtiden fastsættes af DEMKO selv ud fra rent  

 forretningsmæssige hensyn.
Det forudsættes således, at der ikke længere over  

 elpriserne gives tilskud til disse ydelser.
 Det foreslås dog samtidig - uanset at loven foreslås at skulle træde i  

 kraft den 1. juli 1993 - for at skabe de nødvendige forudsætninger for, at  

 Elektricitetsrådet kan varetage de nye opgaver, herunder arbejdet med at  

 udforme de nødvendige opfølgende administrative bestemmelser, og under hensyn  

 til at DEMKOs organisationsform i givet fald tidligst vil kunne ændres med  

 virkning fra den 1. januar 1994, at DEMKO indtil udgangen af 1993 fortsat  

 skal have ansvaret for de myndighedsopgaver m.v., der hidtil har været  

 varetaget af DEMKO.
 I tilknytning hertil foreslås endvidere, at den hidtil gældende  

 finansieringsbestemmelse, hvorefter også DEMKOs udgifter i det omfang,  

 udgifterne ikke dækkes af indtægterne for markedskontrol, prøvninger m.v. kan  

 opkræves af elværkerne, forbliver i kraft til og med den 31. december 1993.
Endelig foreslås som en overgangsordning, at der skabes hjemmel til, at  

 der i 3-årsperioden 1994 til 1996 kan opkræves en afgift fra elværkerne til  

 dækning af udgifter ved DEMKOs virksomhed, der ikke dækkes ved indtægter  

 iøvrigt.
Formålet hermed er at give DEMKO mulighed for en gradvis tilpasning  

 til de nye organisatoriske, økonomiske og konkurrencemæssige vilkår,  

 virksomheden vil komme til at fungere under.
De nærmere betingelser for at  

 opkræve afgiften og afgiftens størrelse i de enkelte finansår vil blive  

 forelagt særskilt for de bevilgende myndigheder, når overvejelserne om DEMKOs  

 fremtidige virksomhedsform er afsluttet, ligesom beløbenes størrelse vil  

 blive optaget på de årlige bevillingslove.
I det omfang en ændret  

 virksomhedsform vil berøre EFs konkurrenceregler, vil disse blive iagttaget.
Dette betyder, at udgifterne til de myndighedsopgaver, der hidtil er  

 udført af DEMKO, og som er blevet opkrævet over elforbruget, med virkning fra  

 1. januar 1994 skal afholdes af Elektricitetsrådet og opkræves herfra.
Det  

 drejer sig om udgifterne til markedskontrol og til forskriftsarbejde,  

 herunder norm- og standardiseringsarbejdet.
 På baggrund af DEMKOs regnskaber for de seneste år og budgettallene for  

 1993 er disse udgifter samlet beregnet til årligt i 1993 priser at ville  

 udgøre ca. 11 mill. kr. i 1993, hvoraf 4,8 mill. kr. vedrører  

 markedskontrollen og 6,2 mill. kr. forskriftsarbejdet.
Der skal samtidig ligeledes med virkning fra 1. januar 1994 tilføres  

 Elektricitetsrådet midler til den planlagte udvidelse af markedskontrollen.  

 Ved en udvidelse af markedskontrollen med, hvad der på personalesiden svarer  

 til 5 årsværk, vurderes dette at ville medføre årlige merudgifter i  

 størrelsesordenen 3 mill. kr.
Endelig vil ændringerne i Elektricitetsrådets  

 sammensætning og opgavevaretagelse indebære, at der skal tilføres  

 Elektricitetsrådet 1 årsværk svarende til 0,3 mill. kr. samt udgifter iøvrigt  

 af størrelsesordenen 0,3 mill. kr.
 De samlede merudgifter til Elektricitetsrådets virksomhed, der vil skulle  

 opkræves over elpriserne med virkning fra finansåret 1994 skønnes herefter at  

 udgøre ca. 14,6 mill. kr. årligt (1993-niveau) inkl. lønudgifter på  

 udvidelsen med 1 årsværk.
 Dette skal sammenholdes med, at DEMKO i 1991 og 1992 modtog henholdsvis  

 24,7 og 28,6 mill. kr. fra elværksafgiften, og at der i 1993 er budgetteret  

 med et beløb på 21,9 mill. kr., der skal opkræves via elværkerne.
Lovforslaget har ikke økonomiske eller personalemæssige konsekvenser for  

 kommuner og amtskommuner, og det er udgiftsneutralt i forhold til staten,  

 idet udgifterne til varetagelsen af disse opgaver som hidtil forudsættes  

 opkrævet over elpriserne.
Det skal dog i tilknytning hertil anføres, at  

 lovforslaget indebærer, at de beløb, der skal opkræves over elpriserne, med  

 lovforslagets vedtagelse gradvist vil blive reduceret i overgangsperioden, og  

 at det skønnes at indebære en reduktion af størrelsesordenen 8-10 mill. kr.  

 om året ved overgangsperiodens udløb med udgangen af 1996.
 Da loven forudsættes at træde i kraft den 1. juli 1993, vil der være  

 økonomiske konsekvenser allerede i finansåret 1993, som vil blive optaget på  

 tillægsbevillingsloven for 1993:
Således foreslås Elektricitetsrådet allerede i 1993 tilført 0,5 årsværk i  

 1r Øvrige med en tilhørende lønsum på 0,2 mill. kr.
Samtidig foreslås  

 Elektricitetsrådets budgetteringsramme udvidet med yderligere 0,1 mill. kr.
 I forbindelse med ændringerne, herunder især afskaffelsen af  

 registreringspligten, vil der endvidere være behov for en ekstraordinær  

 målrettet informationsindsats overfor producenter, importører og forhandlere  

 af elmateriel i 1993. Dette skønnes at ville indebære eengangsudgifter i 1993  

 af størrelsesorden 1 mill. kr., som ligeledes skal tilføres  

 Elektricitetsrådet.
 For DEMKO vil udvidelsen af markedskontrollen med virkning fra lovens  

 vedtagelse indebære merudgifter på 1,5 mill. kr. i 1993. Det modsvares dog af  

 en besparelse på 0,4 mill. kr. ved ophævelse af registereringspligten med  

 virkning fra 1. juli 1993.
 Samlet vil lovforslaget således indebære merudgifter i 1993 for  

 Elektricitetsrådet på 1,3 mill. kr., heraf lønsum 0,2 mill. kr. og for DEMKO  

 på 1,1 mill. kr.
 Også merudgifterne i 1993 vil blive opkrævet hos elværkerne.
Bemærkninger til de enkelte bestemmelser Til § 1 Tidligere stærkstrømslove har ikke indeholdt en angivelse af formålet.  

 Bestemmelsen sætter rammerne for de områder, inden for hvilke boligministeren  

 og Elektricitetsrådet skal følge udviklingen og tage initiativer.
Bestemmelsen indeholder et principielt krav om en stadig udvikling af  

 sikkerheden ved produktion, transmission og distribution samt brug af el.
Der  

 skal derfor løbende ske en afvejning af risici over for de tekniske  

 muligheder for at fjerne disse.
Ved afvejningen skal der tages hensyn til den  

 sideløbende udvikling i samfundet i almindelighed, herunder den økonomiske  

 udvikling og udviklingen i acceptniveauer for sammenlignelige risici, samt  

 til Danmarks forpligtelser overfor EF og andre internationale aftaler.
Til § 2 Bestemmelserne er i realiteten uændrede i forholdtil § 1 i den gældende  

 lov. Ændringerne er alene af redaktionel art.
 Da stærkstrømsanlæg er et funktionelt begreb, som ikke entydigt kan  

 afgrænses, anses det for formålstjenligt fortsat at medtage definitioner på  

 de centrale elementer, som loven vedrører; ikke mindst af elforsyningsanlæg  

 på grund af den særlige erstatningsregel i § 17, hvis brug gennem mange års  

 retspraksis er begrænset til skader forvoldt af sådanne anlæg.
Det bemærkes, at stærkstrømsanlæg ikke kan defineres inden for eller over  

 en vis spændingsgrænse.
Det afgørende er, om der kan opstå fare.
Således kan  

 f.eks. en lommelygte være et stærkstrømsanlæg, hvis den eksempelvis anvendes  

 i eksplosionsfarlig atmosfære.
 Ved elforsyningsanlæg forstås både offentlige og privatejede anlæg samt  

 stationære og mobile anlæg.
Til § 3 Med henblik på at inddrage særligt sagkyndige i regeldannelsen og samtidig  

 give de særligt berørte erhvervskredse, elselskaberne, forbrugerne og  

 arbejdstagerne indflydelse på opretholdelsen og udviklingen af et højt  

 sikkerhedsniveau i henhold til lovens formål (jf. § 1) foreslås der fortsat  

 nedsat et elektricitetsråd, som ud over at fastsætte regler af mere teknisk  

 karakter, jf. forslagets § 7, generelt skal bistå boligministeren ved lovens  

 administration.
 Rådet kan efter forslaget behandle alle spørgsmål, som det finder vigtige  

 for elsikkerheden, og det forudsættes, at rådet på baggrund af sin føling med  

 området skal kunne fastsætte nye eller ændrede bestemmelser i henhold til  

 loven samt kunne udtale sig til ministeren om alle forhold vedrørende  

 elsikkerhed.
 I forlængelse heraf skal Elektricitetsrådet følge udviklingen på området,  

 herunder udviklingen i viden om eventuelle helbredsrisici på længere sigt.  

 Desuden skal rådet føre statistik og vurdere ulykkes- og brandsager i  

 forbindelse med el samt deltage i udarbejdelse af retningslinjer for  

 markedskontrol med elmateriel, andre kontrolopgaver og information om  

 elsikkerhed.
 Det skal i tilknytning hertil nævnes, at administrationen af  

 elinstallatørloven, herunder autorisationsordningen, fortsat skal varetages  

 af Elektricitetsrådet.
 Efter stk. 3 udarbejder rådet en forretningsorden, som efter vedtagelse i  

 rådet forelægges til boligministerens godkendelse.
Bestemmelserne i stk. 3 åbner mulighed for, at rådet kan nedsætte  

 permanente udvalg med deltagelse af særligt sagkyndige til at varetage  

 bestemte opgaver.
Sådanne udvalgs nedsættelse og kompetence forudsættes  

 fastsat i forretningsordenen.
Under det nuværende elektricitetsråd er der nedsat to permanente udvalg,  

 som er særligt sagkyndige inden for områderne: Installationer samt  

 produktion, transmission og distribution af elektricitet.
Det forventes, at  

 der under det kommende råd bliver behov for at nedsætte tilsvarende udvalg  

 samt et for elmateriel.
 Bestemmelsen i stk. 4 tager sigte på behandlingen af særlige opgaver, hvor  

 arbejdet forudsætter sagkundskab, som ellers ikke er repræsenteret i rådet  

 eller i rådets udvalg.
 Det er i denne forbindelse hensigten, at der løbende skal ske  

 erfaringsudveksling og i givet fald koordinering af det sikkerhedsmæssige  

 arbejde på de respektive områder mellem Elektricitetsrådet og  

 Arbejdstilsynet, Forbrugerstyrelsen og Sundhedsstyrelsen.
Efter stk. 5 knyttes der et sekretariat til rådet.
Sekretariatet ledes af  

 en direktør, som udnævnes af boligministeren efter indstilling fra rådet.
Til § 4 Med den foreslåede sammensætning af rådet er det hensigten at skabe en  

 repræsentation af de interesser, der berøres af loven, og samtidig opnå den  

 tilstrækkelige indsigt på det sikkerhedsmæssige område til varetagelse af  

 lovens formål.
Elektricitetsrådet foreslås således sammensat af repræsentanter med  

 forskellig sagkundskab, hvoraf hovedparten udpeges efter indstilling af  

 interessenter inden for området (vedrørende sammensætningen henvises til  

 lovteksten). På grund af rådets sammensætning er det vigtigt, at den person,  

 som udpeges til formand er uafhængig af de interesser, der i øvrigt er  

 repræsenteret, har et grundigt indblik i de tekniske forhold på lovens område  

 og nyder almindelig tillid i elkredse i bred forstand.
Det er ikke  

 hensigtsmæssigt i selve lovteksten at opstille specificerede krav til  

 formandens kvalifikationer, idet sådanne krav kunne komme i vejen for  

 udnævnelse af en formand, som alle parter i øvrigt kunne slutte op om (jf.  

 almindelige bemærkninger).
Bestemmelsen i stk. 4 om fritagelse af et medlem for hvervet inden udløbet  

 af beskikkelsesperioden tager blandt andet sigte på den situation, at et  

 medlem ikke længere anses for repræsentant for den organisation, der har  

 indstillet vedkommende.
I sådanne tilfælde og hvor et medlem selv ønsker at  

 fratræde, bør der være mulighed for at udskifte et medlem.
Til § 5 I stk. 1 åbnes der mulighed for, at boligministeren kan fastsætte  

 yderligere regler for rådets virksomhed.
Det kan såvel være regler af mere  

 formel karakter som af opgavemæssig art.
Bestemmelsen er medtaget under  

 hensyn til, at der kan være forhold, det senere viser sig formålstjenligt at  

 regulere, eller at der fremkommer nye opgaver, som det skønnes  

 hensigtsmæssigt at lade Elektricitetsrådet varetage.
 Efter stk. 2 åbnes der mulighed for, at ministeren i særlige tilfælde kan  

 beslutte at overtage de beføjelser, Elektricitetsrådet har efter loven.  

 Ministeren kan således efter forslaget overtage kompetencen til at træffe  

 afgørelser i sager, der berører andre myndigheders lovbestemte opgaver eller  

 har stor principiel betydning.
Til § 6 Kravet om høring af Elektricitetsrådet inden udsendelse af bestemmelser om  

 administration, tilsyn, kontrol, prøvning og certificering i  

 stærkstrømsbekendtgørelsen er nyt.
Det har dog i en længere årrække været  

 fast praksis, at stort set alle bestemmelser i det gældende  

 stærkstrømsreglement er udarbejdet af rådet eller efter indstilling af rådet.  

 Kravet er medtaget for at sikre iagttagelse af overensstemmelse til  

 elsikkerhedsmæssige forhold iøvrigt og for at sikre at den ekspertise og  

 føling med området, som rådet og dets sekretariat besidder, indgår ved  

 udarbejdelse af de nævnte bestemmelser.
 I § 23 foreslås det, at der i forbindelse med udstedelse af bestemmelser  

 om tilsyn, kontrol, prøvning og certificering kan stilles krav om  

 akkreditering af de organer, virksomheder m.v., som varetager disse opgaver  

 (jf. iøvrigt bemærkningerne til § 23).
Til § 7 Bestemmelserne opregner Elektricitetsrådets opgaver i forbindelse med  

 elsikkerhed.
 Bestemmelserne i stk. 2 og 3 findes i dag i stærkstrømsreglementets  

 administrative bestemmelser, men findes så væsentlige, at de bør fremgå af  

 selve loven.
Adgangen til efter stk. 4 at undtage visse stærkstrømsanlæg fra  

 bekendtgørelsen svarer til § 2, stk. 5 i den gældende lov.
I dag undtages  

 anlæg til jernbaner, installationer og udstyr i skibe og luftfartøjer samt de  

 fleste installationer og udstyrsgenstande i biler.
Der er for tiden ikke  

 tanker om at inddrage nogle af disse områder under bekendtgørelsen.
 For så vidt angår fastsættelse af bestemmelser eller dispensationer fra  

 bestemmelser, som også vedrører Arbejdsministeriets område, er det tanken i  

 stærkstrømsbekendtgørelsen at optage bestemmelser om høring af  

 Arbejdsministeriet.
Til § 8 Bestemmelsen skal sikre, at der er den nødvendige tilslutning fra  

 boligministeren i tilfælde, hvor Elektricitetsrådet for at varetage  

 sikkerhedsmæssige hensyn måtte finde det påkrævet at træffe beslutninger, der  

 betyder væsentlige forandringer for befolkningen eller erhvervslivet ved brug  

 af el, eller hvor beslutningerne vil indebære betydelige omkostninger for det  

 offentlige, erhvervslivet og/eller borgerne.
Der henvises iøvrigt til § 5,  

 stk. 2 og bemærkningerne hertil.
Til § 9 Bestemmelsen giver den fornødne lovhjemmel til at gennemføre EF-regler på  

 det elsikkerhedsmæssige område.
Til § 10 Efter lovforslaget tillægges boligministeren alle myndighedsopgaverne på  

 tilsyns- og kontrolområdet.
Ministeren kan herefter via  

 delegationsbeføjelserne i § 21 på nærmere bestemte områder og vilkår henlægge  

 dem til en anden myndighed eller til et privat foretagende.
Til § 11 Bestemmelserne gælder for både private og offentlige anlæg og indebærer i  

 forhold til den gældende lovs § 2 a, stk. 1 en præcisering af  

 tilsynsbeføjelserne.
Der tages især sigte på tilsyn med installationer i  

 boliger, virksomheder og på arbejdspladser.
 For tiden foretager elforsyningsvirksomhederne efter aftale med  

 Elektricitetsrådet stikprøvevis undersøgelse af ca. 10% af alle nye  

 installationer (anlægstilsyn). Tilsynsvirksomheden på dette område tænkes  

 fortsat udøvet af de lokale elforsyningsselskaber efter bemyndigelse i medfør  

 af § 21, stk. 2 og 3.
 Med hensyn til installationer, der er i drift (driftstilsyn), varetages  

 tilsynet af medarbejdere ansat under Elektricitetsrådet.
 For så vidt angår offentligt ejede anlæg er det hensigten, at tilsynet,  

 som det også er tilfældet efter den gældende lov, skal udføres af vedkommende  

 myndighed selv, eventuelt med bistand fra Elektricitetsrådet, jf. iøvrigt §  

 10, 2. punktum.
Til § 12 Bestemmelserne i stk. 2 - 4 svarer til den gældende lovs § 2 a, stk. 2,  

 nr. 4, 5 og 6.
 Samtidig udgår de bestemmelser, der i den gældende lov hjemler  

 registreringspligten.
Boligministeriet er opmærksom på, at registreringspligtens bortfald  

 medfører behov for andre midler, der kan medvirke til opretholdelse af  

 sikkerhedsniveauet for elmateriel.
Derfor planlægges markedskontrollen øget  

 svarende til 5 mandår.
Endvidere foreslås der hjemlet mulighed for ministeren  

 til at fastsætte bestemmelser om oplysning fra producenter og importører, når  

 elmateriel markedsføres, udleveres eller installeres.
Som nævnt under  

 hovedtræk i lovrevisionen vil indførelsen af en oplysningspligt blive  

 vurderet i sammenhæng med og afhænge af resultatet af drøftelserne af  

 EF-Kommissionens forslag om CE-mærkning, som efter Kommissionens opfattelse  

 vil skabe muligheder for bedre markedskontrol.
Hertil kommer, at en  

 oplysningspligt skal være indrettet sådan, at den ikke - ligesom  

 registreringspligten - kan sidestilles med en teknisk handelshindring.
Dens  

 nærmere udformning og omfang vil blive drøftet med EF-Kommissionen.
 Markedskontrollen er en myndighedsopgave, der efter forslaget fremover  

 varetages af Elektricitetsrådet, dog således at Elektricitetsrådet alene har  

 det overordnede ansvar, idet de konkrete arbejdsopgaver forudsættes købt på  

 DEMKO eller en anden virksomhed (jf. iøvrigt de almindelige bemærkninger).  

 Kontrollen sker gennem udtagelse af stikprøver hos fabrikanter, importører,  

 grossister og detailhandlende med henblik på at undersøge, om de stillede  

 sikkerhedskrav opfyldes af det elmateriel, der forhandles eller markedsføres.
Det er tanken, at alt sikkerhedsarbejdet på dette felt skal varetages af  

 Elektricitetsrådet, hvorfor rådet på dette område vil få som opgave at se  

 sikkerhed i en bredere sammenhæng, hvori indgår markedskontrol,  

 oplysningspligten, information og deltagelse i det internationale norm- og  

 standardiseringsarbejde.
Samtidig er det tanken, at rådet i denne forbindelse  

 skal varetage opgaven med dimensioneringen af og ressourcefordelingen mellem  

 disse elementer (jf. iøvrigt almindelige bemærkninger).
Ved bortfaldet af registreringspligten vil der ikke længere være  

 sikkerheds- og myndighedsmæssigt grundlag for at opretholde  

 stærkstrømsreglementets nuværende krav til DEMKO om årligt at udsende en  

 fortegnelse over godkendt og registreret elmateriel.
Kravet vil derfor blive  

 ophævet ved den kommende ændring af reglementets administrative bestemmelser.
Til § 13 Bestemmelserne svarer til den gældende lovs § 2 b, stk. 1 og 2. De tager  

 sigte på oplysninger til brug for tilsynet med elforsyningsanlæg og den  

 stikprøvekontrol med elektrisk materiel (markedskontrol), som udføres hos  

 fabrikanter, grossister, importører og detailhandlende.
 Efter forslagets § 21 kan boligministeren bemyndige andre myndigheder  

 eller private foretagender til at føre tilsyn og kontrol (jf. bemærkningerne  

 til § 21), og med henblik på gennemførelsen af tilsynet og kontrollen skal  

 kontrolmyndigheden efter stk. 2 uden retskendelse have adgang til alle  

 stærkstrømsanlæg og alle lokaliteter, hvor der fremstilles, forhandles,  

 oplagres eller benyttes elmateriel.
Til § 14 Bestemmelsen indeholder hjemmel til, at boligministeren kan fastsætte  

 regler om betaling for omkostninger forbundet med kontrol og tilsyn.
Til § 15 Stærkstrømsbekendtgørelsens bestemmelser (på samme måde som tidligere  

 stærkstrømsreglementets bestemmelser) har normalt ikke tilbagevirkende kraft,  

 og bestemmelsen medfører derfor ikke umiddelbart nogen pligt til at ændre  

 installationer m.v. i overensstemmelse med de ændringer, der foretages i  

 bekendtgørelsen i takt med den tekniske udvikling.
Til § 16 Bestemmelsen svarer til § 2, stk. 3 i den gældende lov.
Til § 17 Bestemmelserne svarer til §§ 6 og 8 i den gældende stærkstrømslov.
Det  

 præciseres, at bestemmelserne kun bruges på elforsyningsanlæg.
 Bestemmelserne i den nuværende lovs § 7 om erstatningernes omfang anses  

 for overflødige på baggrund af den retspraksis, der har udviklet sig i  

 erstatningssager.
Til § 18 Ekspropriation kan efter forslaget ske til nyanlæg, til udvidelse og  

 ændring af bestående anlæg, til sikring af sådanne anlægs fortsatte beståen,  

 til nødvendige supplerende foranstaltninger samt af hensyn til udnyttelse,  

 betjening, sikker funktion og hensigtsmæssig drift af anlæggene.
Disse kan  

 være produktionsanlæg, transformerstationer, omformerstationer, lagerpladser,  

 affaldspladser samt over- og underjordiske ledningsanlæg med tilhørende  

 master og andet tilbehør.
Det forudsættes, at Elektricitetsrådet forestår sagsbehandlingen af  

 ekspropriationsansøgninger fra elselskaberne, hvorefter der afgives en  

 indstilling til ministeren.
Indstillingen skal omfatte en vurdering af såvel  

 anlæggets teknisk-sikkerhedsmæssige forhold som forholdet til almenvellet.  

 Ministeren på sin side foretager den endelige bedømmelse i forhold til  

 almenvellet, inden den fremsendes til kommissarius.
Produktionsanlæg over 25 MV og transmissionsanlæg over 100 kV godkendes  

 efter elforsyningsloven af Energistyrelsen, hvorfor spørgsmål om pågældende  

 anlægs almennytte som udgangspunkt må siges at være afklaret ved behandlingen  

 efter denne lov.
Ved ekspropriation til det konkrete anlæg skal  

 Elektricitetsrådet og boligministeren derfor i almindelighed alene tage  

 stilling til konkret valg af areal, d.v.s. hvilke ejendomme respektive  

 linjeføring og fremføringsmåde, der - inden for rammerne af den fysiske  

 planlægning - skal foretrækkes til placering af anlægget, men ikke til om  

 anlægget skal etableres.
 Selve ekspropriationsforretningerne foreslås udført efter reglerne i lov  

 om ekspropriation vedrørende fast ejendom, uanset hvilken spænding anlægget  

 er bestemt for.
Til § 19 Bestemmelserne om aftale mellem en rettighedshaver og en  

 elforsyningsvirksomhed om afståelse af rettigheder i forbindelse med  

 etablering af elanlæg svarer til bestemmelserne i den gældende lov.  

 Bestemmelserne er dog forenklet, idet der efter forslaget gælder samme  

 procedure, uanset hvilken spænding anlægget er bestemt for.
Efter den gældende lov skal en efterfølgende tvist om erstatningens  

 størrelse fastsættes ved voldgift.
Dette foreslås opretholdt.
 Med hensyn til beskikkelse af opmænd synes der ikke at være grund til at  

 lade ministeren beholde denne beføjelse, som i praksis er en ren formalitet.  

 Opmændene har i en lang årrække været landsdommere.
Til § 20 Bestemmelserne svarer i hovedsagen til § 9 i den gældende lov med  

 ændringer af redaktionel art.
Da der er store samfundsmæssige interesser i anlæg, drift og  

 vedligeholdelse af veje og jernbaner og tilsvarende store interesser i  

 forbindelse med elanlæg, især behovene i forbindelse med ledninger til  

 eltransmission og -forsyning over, under eller langs med veje og jernbaner,  

 og da denne del af elområdet er overført fra trafik- til boligministeren,  

 anses det dog for formålstjenligt at eventuelle uoverensstemmelser mellem en  

 vej- eller jernbanemyndighed henholdsvis bestyrelse og et elselskab finder  

 sin løsning efter trafikministerens bestemmelse på samme måde som  

 uoverensstemmelser mellem forskellige vejmyndigheder/bestyrelser.
Det  

 foreslås derfor i stk. 1, sidste punktum, at reglerne i lov om offentlige  

 veje følges; især §§ 5, 101 og 106. Det forudsættes dog, at trafikministerens  

 afgørelse sker efter samråd med boligministeren.
Til § 21 Der åbnes i stk. 1 mulighed for delegation af opgaver, der varetages af  

 boligministeren.
Det påtænkes i vid grad at delegere opgaver til  

 Elektricitetsrådet.
Det forudsættes, at den daglige administration af loven  

 varetages af Elektricitetsrådet med bistand fra dets tekniske og  

 administrative sekretariat (jf. bemærkningerne til § 3).
 Bestemmelsen i stk. 2 tager bl.a. sigte på tilsyn og kontrol med  

 elinstallationer og andre stærkstrømsanlæg (jf. bemærkningerne til § 11).  

 Bestemmelsen tager desuden sigte på kontrol med elmateriel i det omfang,  

 kontrollen udføres af private foretagender (jf. iøvrigt de økonomisk,  

 administrative bemærkninger og bemærkningerne til § 12).
 Efter stk. 3 kan boligministeren delegere sin kompetence til at nedlægge  

 forbud eller udstede påbud efter reglerne i kapitel 4 til de organer  

 (offentlige eller private), der bemyndiges til at føre tilsyn og kontrol  

 efter stk. 2. Påbud eller forbud udstedes efter reglerne i kapitel 4, når  

 elmateriel eller stærkstrømsanlæg er til fare og derfor kræver umiddelbar  

 afhjælpning, eller når det i øvrigt strider mod bestemmelser i loven eller  

 stærkstrømsbekendtgørelsen.
Til § 22 Bestemmelsen i stk. 1 tager især sigte på forretningshemmeligheder og  

 andre oplysninger af konkurrencemæssig betydning.
Tavshedspligten foreslås  

 reguleret efter reglerne i straffeloven, §§ 152 - 152f.
 Bestemmelserne i stk. 2 tager sigte på at sikre anonymitet ved  

 indberetning af mulige ulovlige forhold.
Til § 23 Bestemmelserne følger af udviklingen i såvel Danmark som Europa, hvor der  

 i stadigt større omgang stilles krav om akkreditering således, at der opnås  

 fælles kvalitetskrav til udøverne af inspektion, prøvning og certificering.  

 Herved sikres der en ensartet bedømmelse og overvågning af det tekniske  

 niveau hos de udførende.
Der planlægges for tiden ikke indført krav om  

 akkreditering i forbindelse med inspektion.
Efter erhvervsfremmeloven er det industriministeren, der fastsætter regler  

 om akkreditering af virksomheder, laboratorier og andre organisationer til  

 teknisk prøvning, inspektion og certificering.
Denne regelfastsættelse sker  

 ifølge loven efter aftale med den relevante myndighed på områder, hvor der  

 efter anden lovgivning er foreskrevet teknisk prøvning, inspektion og  

 certificering.
 Udarbejdelse af nærmere bestemmelser på dette område vil derfor ske i  

 samarbejde med industriministeren under hensyntagen til reglerne i  

 erhvervsfremmeloven, § 10.
 Bestemmelsen i stk. 3 indeholder hjemmel til, at boligministeren kan  

 fastsætte regler om betaling for omkostninger forbundet med obligatoriske  

 prøvninger, certificeringer og typegodkendelser i de tilfælde, hvor der  

 stilles krav herom.
Til § 24 Bestemmelserne i stk. 1, 2 og 4 svarer til § 2c, stk. 1 og 3 i den  

 gældende lov. Ændringerne er alene af redaktionel art.
Bestemmelserne i stk. 3 er en ændring i forhold til den gældende lov.
De  

 nye bestemmelser er en følge af, at det har vist sig vanskeligt at pålægge  

 foreninger og selvejende institutioner et selvstændigt ansvar for  

 overtrædelse af loven.
I retspraksis er ansvaret undertiden pålagt f. eks.  

 foreningens formand, hvilket kan forekomme mindre rimeligt.
En bestemmelse  

 svarende til stk. 3 findes i elinstallatørloven.
 Hensigten med bestemmelserne i stk. 5-7 er på en enkel og ubureaukratisk  

 måde at kunne sanktionere manglende efterkommelse af bestemmelser i medfør af  

 § 12, stk. 1 om oplysningspligten, jf. bemærkningerne til § 12.
Til § 25 Efter de hidtil gældende regler er udgifterne til Elektricitetsrådets og  

 DEMKO's virksomhed - i det omfang udgifterne ikke er blevet dækket af  

 afgifter fastsat af boligministeren for anmeldelse, prøvning og godkendelse  

 af elektrisk materiel eller af gebyrer og afgifter iøvrigt - blevet opkrævet  

 hos producenter eller importører af elektricitet i forhold til deres  

 kilowatttimeomsætning.
Udgifterne er herefter af elselskaberne blevet  

 opkrævet hos forbrugerne af elektricitet over elpriserne.
 Det foreslås, at det fortsat er forbrugerne af elektricitet, der over  

 elpriserne skal afholde udgifterne til elsikkerhedsarbejdet, og at beløbene  

 som hidtil opkræves hos elselskaberne.
Med de administrative og organisatoriske ændringer, der foreslås,  

 hvorefter Elektricitetsrådet overordnet overtager ansvaret for hele  

 elsikkerhedsarbejdet, vil hele beløbet i modsætning til nu, hvor  

 Elektricitetsrådet og DEMKO begge hver for sig opkræver udgifterne hos  

 elselskaberne, blive opkrævet af Elektricitetsrådet, som herefter køber nogle  

 ydelser hos andre, f.eks.
DEMKO.
Når det fastslås, at udgifterne til Elektricitetsrådets virksomhed skal  

 kunne opkræves hos såvel producenter, som distributører og importører af  

 elektricitet efter boligministerens nærmere bestemmelse, hænger det dels  

 sammen med den stedfundne udvikling på området, og dels med de overvejelser  

 der foregår i EF om et frit marked for elektricitet, der bl.a. kan indebære  

 en ændret organisering på elektricitetsområdet i produktions-, transmission-  

 og distributionsselskaber.
De nærmere regler om opkrævningen vil blive  

 fastsat sammen med Elektricitetsrådet og i samarbejde med Danske Elværkers  

 Forening.
Til § 27 Efter forslagets stk. 2 kan boligministeren fastsætte nærmere bestemmelser  

 om, at regler i medfør af den gældende lov forbliver i kraft, indtil de kan  

 afløses af nye regler.
 Bestemmelsen er især møntet på det gældende stærkstrømsreglement, der med  

 sine mange og omfattende tekniske bestemmelser skal underkastes en nærmere  

 gennemgang, inden nye regler kan udstedes.
Bestemmelserne i stk. 4 og 5 er medtaget af hensyn til det tidsrum, der  

 efter lovens ikrafttræden går, inden en ændret status for DEMKO kan være  

 endeligt fastlagt.
Dette forventes at kunne ske med udgangen af 1993, hvorfor  

 det også af budgetmæssige årsager er fundet mest hensigtsmæssigt først at  

 lade den nye ansvars- og arbejdsdeling mellem DEMKO og Elektricitetsrådet  

 træde i kraft pr. 1. januar 1994.
Til § 28 Bestemmelsen indebærer, at boligministeren i en 3-årig overgangsperiode  

 (1994-1996) årligt kan opkræve et beløb til DEMKOs virksomhed hos elværkerne.  

 Størrelsen af beløbene i de enkelte år vil blive søgt aftalt med Danske  

 Elværkers Forening.
Der henvises iøvrigt til bemærkningerne om de økonomiske  

 og administrative konsekvenser.
 Loven indeholder bestemmelser, der gennemfører Rådets direktiv nr.
 73/23/EØF, EF-Tidende 1973 L77/29.
