Nr LSF 184 Forslag til Lov om ændring af lov om dyreforsøg Fremsat af justitsministeren (Pia Gjellerup) den 10. februar 1993 Vedtaget ved tredjebehandling den 8. juni 1993 Lov nr. 470 af 30/06/1993 § 1 I lov nr. 382 af 10. juni 1987 om dyreforsøg, som ændret senest ved lov  

 nr. 386 af 20. maj 1992, foretages følgende ændringer:
 1. § 1, stk. 1, affattes således:
»Anvendelse af hvirveldyr til forsøg, der må formodes at være  

 forbundet med smerte, lidelse, angst eller varigt men for dyrene  

 (dyreforsøg), må kun ske med tilladelse fra Dyreforsøgstilsynet.« 2. Som § 1, stk. 3, indsættes:
» Stk. 3. Dyreforsøgstilsynet kan afslå at give tilladelse til  

 dyreforsøg, såfremt forsøget ikke skønnes at være til væsentlig gavn.« 3. Som § 1, stk. 4, indsættes:
» Stk. 4. Dyreforsøgstilsynet kan som et led i behandlingen af  

 en ansøgning om tilladelse til dyreforsøg tillade, at et påtænkt forsøg  

 demonstreres for tilsynet, såfremt det findes dyreværnsmæssigt  

 forsvarligt.« 4. § 1, stk. 5, affattes således:
» Stk. 5. Justitsministeren kan fastsætte regler om, at  

 anvendelse af andre dyr end de i stk. 1 nævnte til forsøg helt eller delvis  

 skal være omfattet af loven eller skal indberettes til  

 Dyreforsøgstilsynet.« 5. Som § 2, stk. 2, indsættes:
» Stk. 2. Dyreforsøgstilsynet kan tillade, at ansvaret for den  

 del af dyreforsøgsaktiviteten, som vedrører staldes og forsøgslokalers  

 indretning og drift og dyrenes pasning, påhviler institutionen eller  

 virksomheden eller en der ansat eller antaget person, der har den fornødne  

 faglige uddannelse.
Også ansvaret for journalføringen kan tillades henlagt  

 til andre end tilladelsens indehaver.
Justitsministeren kan fastsætte nærmere  

 regler herom.« 6. § 3, stk. 3, affattes således:
» Stk. 3. Det skal fremgå af tilladelsen, i hvilken  

 institution eller virksomhed forsøgene må foretages, og hvem der har ansvaret  

 for forsøgenes udførelse, staldes og forsøgslokalers indretning og drift,  

 dyrenes pasning og journalføringen.« 7. § 5 affattes således:
» § 5. Forsøgene skal udføres og opstaldning ske i dertil  

 egnede lokaler.« 8. § 6, stk. 1, 1. pkt., ophæves.
 9. § 7 affattes således:
 » § 7. Dyreforsøg må kun udføres, når dyret er lokalt eller  

 universelt bedøvet.
 Stk. 2. Skønnes bedøvelse at være mere belastende for dyret end  

 selve forsøget, kan den undlades.
Stk. 3. Hvis bedøvelse ikke er mulig, eller er bedøvelse  

 uforenelig med forsøget, skal der anvendes smertestillende midler eller anden  

 lindrende foranstaltning med henblik på, at smerte, lidelse, angst eller  

 varigt men begrænses mest muligt.
Dyret må ikke opleve stærk smerte, anden  

 intens lidelse eller intens angst.
Hvis tilstanden af stærk smerte, anden  

 intens lidelse eller intens angst må antages at bestå ved bedøvelsens eller  

 den lindrende behandlings ophør, skal dyret aflives.
Stk. 4. Hvis forsøgets formål er demonstrationer ved undervisning,  

 skal der ved forsøg, der må antages at kunne være forbundet med smerte, altid  

 anvendes universelt bedøvede dyr, og disse skal altid aflives inden  

 bedøvelsens ophør.« 10. § 8 ophæves.
 11. § 9, stk. 1, affattes således:
»Der skal efter regler fastsat af justitsministeren føres journal  

 over forsøgene og afgives indberetning herom til Dyreforsøgstilsynet.
Pligten  

 hertil påhviler tilladelsens indehaver, medmindre anden beslutning er truffet  

 efter § 2, stk. 2. Det kan i reglerne bestemmes, at journal skal føres på  

 edb.« 12. § 10, stk. 1 og 2, affattes således:
 »Dyreforsøgstilsynet ledes af Rådet for Dyreforsøg, der består af en  

 formand, der skal opfylde betingelserne for at kunne beskikkes som dommer, og  

 10 andre medlemmer.
Stk. 2. Justitsministeren udpeger rådets formand og de øvrige  

 medlemmer.
Eet medlem udpeges efter udtalelse fra Statens  

 Sundhedsvidenskabelige Forskningsråd, eet medlem efter udtalelse fra Statens  

 Jordbrugs- og Veterinærvidenskabelige Forskningsråd, eet medlem efter  

 udtalelse fra Sundhedsstyrelsen, eet medlem efter udtalelse fra Dansk  

 Industri, eet medlem efter udtalelse fra de store sygdomsbekæmpende  

 foreninger, eet medlem efter udtalelse fra Det Dyreetiske Råd og fire  

 medlemmer efter udtalelse fra dyrebeskyttelsesforeninger.« 13. I § 10 indsættes efter stk. 3 som nyt stykke:
» Stk. 4. Rådets medlemmer beskikkes for 4 år ad gangen.« Stk. 4 bliver herefter stk. 5.
 14. I § 10, stk. 4, der bliver stk. 5, indsættes som 2.  

 pkt.:
»Det kan heri bestemmes, at visse afgørelser kan træffes af et udsnit  

 af rådsmedlemmerne, af formanden eller af sekretariatet.« 15. I § 11, stk. 1, indsættes som 2. pkt.:
»Der kan i forbindelse med tilsynet foretages demonstration af det  

 tilladte forsøg.« 16. § 15, stk. 3, affattes således:
»Stk. 3. Justitsministeren kan fastsætte nærmere regler om  

 tilladelser efter denne lov, herunder om betaling af gebyr.« 17. § 16, stk. 3, 2. pkt., affattes således:
»Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.« 18. § 19 affattes således:
» § 19. Retten til aktindsigt efter lov om offentlighed i  

 forvaltningen omfatter ikke adgang til at blive gjort bekendt med  

 identiteten, herunder navne, adresser og telefonnumre, på de personer, der  

 udfører forsøg eller passer dyr til sådanne formål.« 19. § 20, stk. 3, ophæves.
§ 2 Stk. 1. Loven træder i kraft den 1. oktober 1993.
 Stk. 2. For forsøg, der før lovens ikrafttræden kan foretages uden  

 tilladelse fra Dyreforsøgstilsynet, træder loven først i kraft den 1. april  

 1994.
Oprindeligt fremsat forslag § 1 I lov nr. 382 af 10. juni 1987 om dyreforsøg, som ændret senest ved lov  

 nr. 386 af 20. maj 1992, foretages følgende ændringer:
 1. § 1, stk. 1, affattes således:
» § 1. Anvendelse af hvirveldyr til forsøg, der må formodes at  

 være forbundet med smerte, lidelse, angst eller varigt meen for dyrene  

 (dyreforsøg), må kun ske med tilladelse fra Dyreforsøgstilsynet.« 2. Som § 1, stk. 3, indsættes:
» Stk. 3. Dyreforsøgstilsynet kan afslå at give tilladelse til  

 dyreforsøg, såfremt forsøget ikke skønnes at være til væsentlig gavn.« 3. Som § 1, stk. 4, indsættes:
» Stk. 4. Dyreforsøgstilsynet kan som et led i behandlingen af  

 en ansøgning om tilladelse til dyreforsøg tillade, at et påtænkt forsøg  

 demonstreres for tilsynet, såfremt det findes dyreværnsmæssigt  

 forsvarligt.« 4. Som § 2, stk. 2, indsættes:
» Stk. 2. Dyreforsøgstilsynet kan tillade, at ansvaret for den  

 del af dyreforsøgsaktiviteten, som vedrører staldes og forsøgslokalers  

 indretning og drift og dyrenes pasning, påhviler institutionen eller  

 virksomheden eller en der ansat eller antaget person, der har den fornødne  

 faglige uddannelse.
Også ansvaret for journalføringen kan tillades henlagt  

 til andre end tilladelsens indehaver.
Justitsministeren kan fastsætte nærmere  

 regler herom.« 5. § 3, stk. 3, affattes således:
» Stk. 3. Det skal fremgå af tilladelsen, i hvilken  

 institution eller virksomhed forsøgene må foretages, samt hvem der har  

 ansvaret for forsøgenes udførelse, staldes og forsøgslokalers indretning og  

 drift, dyrenes pasning samt journalføringen.« 6. § 5 affattes således:
» § 5. Forsøgene skal udføres og opstaldning ske i dertil  

 egnede lokaler.« 7. § 6, stk. 1, 1. pkt., ophæves.
 8. § 7 affattes således:
 » § 7. Dyreforsøg må kun udføres, når dyret er lokalt eller  

 universelt bedøvet.
 Stk. 2. Skønnes bedøvelse at være mere belastende for dyret end  

 selve forsøget, kan den undlades.
Stk. 3. Hvis bedøvelse ikke er mulig, eller er bedøvelse  

 uforenelig med forsøget, skal der anvendes smertestillende midler eller anden  

 lindrende foranstaltning med henblik på, at smerte, lidelse, angst eller  

 varigt meen begrænses mest muligt.
Dyret må ikke opleve stærk smerte, anden  

 intens lidelse eller intens angst.
Hvis tilstanden af stærk smerte, anden  

 intens lidelse eller intens angst må antages at bestå ved bedøvelsens eller  

 den lindrende behandlings ophør, skal dyret aflives.
Stk. 4. Hvis forsøgets formål er demonstrationer ved undervisning,  

 skal der ved forsøg, der må antages at kunne være forbundet med smerte, altid  

 anvendes universelt bedøvede dyr, og disse skal altid aflives inden  

 bedøvelsens ophør.« 9. § 8 ophæves.
 10. § 9, stk. 1, affattes således:
»Der skal efter regler fastsat af justitsministeren føres journal  

 over forsøgene og afgives indberetning herom til Dyreforsøgstilsynet.
Pligten  

 hertil påhviler tilladelsens indehaver, medmindre anden beslutning er truffet  

 efter § 2, stk. 2. Det kan i reglerne bestemmes, at journal skal føres på  

 edb.« 11. § 10, stk. 4, affattes således:
» Stk. 4. Rådets medlemmer beskikkes for 4 år ad gangen.« 12. I § 10, stk. 4, der herefter bliver § 10, stk.  

 5, indsættes som 2. pkt.:
»Det kan heri bestemmes, at visse afgørelser kan træffes af et udsnit  

 af rådsmedlemmerne, af formanden eller af sekretariatet.« 13. I § 11, stk. 1, indsættes som 2. pkt.:
»Der kan i forbindelse med tilsynet foretages demonstration af det  

 tilladte forsøg.« 14. § 15, stk. 3, affattes således:
»Stk. 3. Justitsministeren kan fastsætte nærmere regler om  

 tilladelser efter denne lov, herunder om betaling af gebyr.« 15. § 16, stk. 3, 2. pkt., affattes således:
»Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.« 16. § 20, stk. 3, ophæves.
§ 2 Loven træder i kraft den 1. oktober 1993.
 Stk. 2. For forsøg, der før lovens ikrafttræden kan foretages uden  

 tilladelse fra Dyreforsøgstilsynet, træder loven først i kraft den 1. april  

 1993.
Bemærkninger til lovforslaget Almindelige bemærkninger 1. Lovforslagets formål og baggrund.
1.1. Formålet med lovforslaget er at uddybe betingelserne for at opnå  

 tilladelse til at udføre dyreforsøg samt at forbedre forholdene for  

 forsøgsdyrene ved bl.a. at præcisere, hvilke forholdsregler, der skal tages i  

 forbindelse med udførelse af forsøg.
Endvidere tilsigtes det at forbedre  

 Dyreforsøgstilsynets muligheder for at kontrollere, at forsøgsudøverne  

 overholder lovens regler.
Flere af den gældende lovs bestemmelser foreslås  

 endvidere præciseret med henblik på at bringe formuleringen i  

 overensstemmelse med de internationale regler på området.
 1.2. Ved vedtagelsen af dyreforsøgsloven i 1987 blev der i forbindelse med  

 behandlingen af lovforslaget i Folketingets Retsudvalg indsat en bestemmelse  

 om, at justitsministeren skulle fremsætte forslag til ændring af loven senest  

 i folketingsåret 1988-89. Baggrunden herfor var, at man fandt det  

 hensigtsmæssigt at tage loven op til revision, når den havde fungeret i en  

 passende periode og således kunne ses på baggrund af de indvundne erfaringer.  

 Hertil kom, at det fandtes hensigtsmæssigt at vurdere loven i lyset af de  

 ændringer i dyreværnsloven, der på daværende tidspunkt forventedes vedtaget i  

 folketingsåret 1987-88.
 Fremsættelse af lovforslag og vedtagelse af den nye dyreværnslov trak  

 imidlertid ud, og loven blev således først vedtaget i maj 1991. På denne  

 baggrund og med henblik på at høste yderligere erfaringer med anvendelsen af  

 dyreforsøgsloven blev tidspunktet for lovens revision ved flere lovændringer  

 udskudt til folketingsåret 1992-93.
1.3. Som grundlag for arbejdet med forslaget om ændring af  

 dyreforsøgsloven afholdt Justitsministeriet i februar 1992 et seminar for  

 Folketingets Retsudvalg.
Ved seminaret, der endvidere havde deltagelse af  

 bl.a. repræsentanter for dyreværnsforeninger, dyreforsøgsudøvere, embedsmænd  

 fra berørte myndigheder samt Rådet for Dyreforsøg, blev der udvekslet  

 synspunkter om dyreforsøg og lovgivningen herom samt redegjort for  

 administrationen af lovgivningen.
Justitsministeren havde i januar 1992 i medfør af dyreværnslovens § 25  

 nedsat Det Dyreetiske Råd.
Rådet har til opgave ud fra en etisk vurdering at  

 følge udviklingen inden for dyreværn.
Endvidere skal rådet på  

 justitsministerens begæring afgive udtalelse om særlige spørgsmål vedrørende  

 lovgivningen om dyreværn.
Som sin første opgave valgte Det Dyreetiske Råd at  

 undersøge og vurdere lovgivningen om dyreforsøg.
Rådet afgav udtalelse herom  

 i september 1992, og denne udtalelse har dannet grundlag for lovforslagets §  

 1, nr. 2, 7, 8, 9 og 11.
Justitsministeriet har endvidere indhentet en udtalelse fra Rådet for  

 Dyreforsøg (Dyreforsøgstilsynet). Rådet har dels kommenteret Det Dyreetiske  

 Råds udtalelse, og dels fremsat flere forslag til ændringer af  

 dyreforsøgsloven.
Rådets udtalelse har dannet grundlag for lovforslagets § 1,  

 nr. 1, 3, 4, 5, 10, 12, 13 og 14.
1.4. På baggrund af de foreliggende oplysninger om lovens administration  

 og virkningerne af loven er det Justitsministeriets indtryk, at loven i det  

 store og hele fungerer i overensstemmelse med de intentioner, der lå bag  

 vedtagelsen af dyreforsøgsloven i 1987, og som er en udmøntning af reglerne i  

 den europæiske konvention om beskyttelse af hvirveldyr, der anvendes til  

 forsøg og andre videnskabelige formål.
Der er dog efter Justitsministeriets  

 opfattelse behov for på visse områder at uddybe og supplere lovens  

 bestemmelser, dels med henblik på en yderligere forbedring af forsøgsdyrenes  

 forhold, og dels for at smidiggøre kontrollen med lovens overholdelse og  

 administrationen af loven i øvrigt.
Endelig har Justitsministeriet fundet det  

 hensigtsmæssigt, at flere af lovens bestemmelser formuleres i bedre  

 overensstemmelse med de internationale regler på området.
 2. Lovforslagets indhold.
 Det foreslås, at der som noget nyt indføres hjemmel til, at  

 Dyreforsøgstilsynet kan afslå et give tilladelse til dyreforsøg, hvis  

 forsøget ikke skønnes at være til væsentlig gavn.
Det præciseres endvidere i lovforslaget, at forsøg, som indebærer, at et  

 dyr vil opleve stærk smerte eller anden intens lidelse, ikke må udføres.
Der  

 foreslås således en omarbejdning af den gældende lovs bestemmelser om, hvilke  

 forholdsregler, der skal tages i forbindelse med udførelse af forsøg, der kan  

 medføre smerte, angst eller anden lidelse.
Endvidere foreslås lovændringer, der har til formål at lette og smidiggøre  

 administrationen af lovgivningen og herunder navnlig at forbedre  

 Dyreforsøgstilsynets muligheder for at kontrollere, at lovens bestemmelser og  

 vilkårene for en given tilladelse overholdes.
Det foreslås bl.a., at tilsynet  

 skal kunne tillade forsøg demonstreret i forbindelse med behandlingen af  

 ansøgninger om tilladelse til dyreforsøg og i forbindelse med inspektion af  

 virksomheder og institutioner.
Endvidere foreslås det, at Dyreforsøgstilsynet  

 i en tilladelse til dyreforsøg skal kunne fastsætte nærmere bestemmelse om,  

 hvem der har ansvaret for f.eks. forsøgsdyrenes opstaldning og pasning.
Der foreslås endvidere fastsat en beskikkelsperiode på 4 år ad gangen for  

 medlemmerne af Rådet for Dyreforsøg.
Efter den gældende ordning beskikkes  

 medlemmerne uden tidsbegrænsning.
 Herudover foreslås bl.a. lovens anvendelsesområde formuleret i  

 overensstemmelse med de internationale regler på området, d.v.s. den  

 europæiske konvention om beskyttelse af hvirveldyr, der anvendes til forsøg  

 og andre videnskabelige formål (Europarådskonventionen), samt EF-direktivet  

 herom, jf. nedenfor under pkt. 4 i de almindelige bemærkninger.
 3. Det internationale arbejde.
3.1. Den europæiske konvention om beskyttelse af hvirveldyr, der anvendes  

 til forsøg og andre videnskabelige formål (Europarådskonventionen) blev åbnet  

 for undertegnelse den 18. marts 1986, og Danmark undertegnede konventionen  

 samtidig hermed.
Konventionens formål er i videst muligt omfang at begrænse  

 anvendelsen af dyr til forsøg, at beskytte dyr, der anvendes i forsøg, der  

 vil kunne forårsage smerte, lidelse, angst eller varigt meen, og at sikre, at  

 sådanne lidelser, hvis de er uundgåelige, reduceres mest muligt.
Konventionen  

 indeholder en opregning af de formål, hvortil der må foretages forsøg med  

 dyr.
Endvidere indeholder konventionen bestemmelser om dyrenes pasning og  

 opstaldning, om forsøgenes udførelse, om kvalifikationskrav til de personer,  

 som udfører forsøg eller passer dyr til sådanne formål og om særlige regler i  

 undervisnings- og uddannelsesøjemed.
Der er endvidere fastsat regler  

 vedrørende virksomheder, som opdrætter, leverer eller bruger dyr til forsøg.  

 Herudover indeholder konventionen regler om indsamling og offentliggørelse af  

 statistiske oplysninger vedrørende brug af dyr til forsøg og om anerkendelse  

 af forsøg, der er foretaget i et andet medlemsland.
 Danmark har endnu ikke ratificeret konventionen, idet man afventer  

 vedtagelse af en rådsbeslutning om Fællesskabets tiltrædelse af konventionen.  

 Baggrunden herfor er, at en del af konventionens områder berører  

 EF-direktivet om dyreforsøg, jf. nedenfor under pkt. 3.2. For så vidt angår  

 disse bestemmelser er medlemsstaterne derfor afskåret fra selvstændigt at  

 påtage sig folkeretlige forpligtelser.
Kommissionen fremsatte således i juli 1989 forslag til Rådets beslutning  

 om Fællesskabets tiltrædelse af Europarådskonventionen.
Efter forslaget skal  

 medlemsstaterne tage de nødvendige skridt til at ratificere konventionen, så  

 vidt muligt samtidig og inden en bestemt (endnu ikke fastsat) dato.  

 Kommissionen vil i samarbejde med medlemsstaterne sørge for samtidig  

 deponering af ratifikationsinstrumenterne.
 Danmark har under forhandlingerne om beslutningsforslaget arbejdet for en  

 vedtagelse af dette, men på grund af bl.a. forbehold fra Frankrig og Tyskland  

 er forslaget endnu ikke færdigbehandlet.
3.2. Med baggrund i reglerne i Europarådskonventionen fremsatte  

 Kommissionen forslag til EF-direktiv om indbyrdes tilnærmelse af  

 medlemsstaternes love og administrative bestemmelser om beskyttelse af dyr,  

 der anvendes til forsøg og andre videnskabelige formål.
Forslaget blev  

 vedtaget som direktiv 86/609/EØF af 24. november 1986.
For at undgå unødig gentagelse af forsøg med henblik på at efterkomme  

 national lovgivning eller Fællesskabets forskrifter skal medlemsstaterne  

 efter direktivets artikel 22 i så vid udstrækning som muligt anerkende  

 gyldigheden af oplysninger om forsøg, der er udført i en anden medlemsstat.  

 Medlemsstaterne skal således udveksle oplysninger om lovgivning og  

 administrativ praksis vedrørende dyreforsøg, herunder om krav, der skal  

 opfyldes før markedsføring af produkter.
Der skal nedsættes et stående  

 rådgivende udvalg, hvori medlemsstaterne er repræsenteret, som skal bistå  

 Kommissionen ved tilrettelæggelsen af udvekslingen af oplysninger.
Udvalget  

 er endnu ikke etableret, men der foregår regelmæssigt drøftelser på uformelt  

 grundlag mellem Kommissionen og repræsentanter fra medlemsstaternes  

 administrative myndigheder.
Efter direktivets artikel 23 skal Kommissionen og medlemsstaterne fremme  

 forskning med henblik på udvikling og godkendelse af alternative metoder, som  

 kan give lige så omfattende oplysninger som dem, der opnås ved forsøg med  

 dyr, men som indebærer anvendelse af færre dyr eller mindre smertefulde  

 fremgangsmåder.
Kommissionen skal nøje følge udviklingen i forsøgsmetoderne.  

 På den baggrund har Kommissionen i 1992 etableret Det europæiske center for  

 validering af alternative metoder (ECVAM), hvis hovedopgave er at koordinere  

 valideringen af alternative metoder i Fællesskabet.
Endvidere står centret  

 for udveksling af informationer om alternative metoder, ligesom centret skal  

 søge at fremme dialogen mellem lovgivere, industri, forskning,  

 forbrugerorganisationer og dyrebeskyttelsesorganisationer med henblik på  

 udvikling og validering af alternative metoder.
Der skal endvidere oprettes  

 en database vedrørende alternative metoder.
 3.3. For så vidt angår anvendelse af forsøgsdyr til afprøvning af  

 kosmetiske produkter er der i november 1992 opnået fælles holdning til et  

 direktivforslag, der tilsigter indførelse af et forbud mod sådanne dyreforsøg  

 fra 1998.
 4. Gældende dansk ret.
 De danske regler om dyreforsøg, der i vidt omfang er udformet på grundlag  

 af Europarådskonventionen og EFdirektivet, findes i dyreforsøgsloven, lov nr.  

 382 af 10. juni 1987 med senere ændringer, samt i bekendtgørelser udstedt i  

 medfør af loven.
Dyreforsøgsloven indeholder regler om betingelserne for at foretage  

 dyreforsøg og om Dyreforsøgstilsynets meddelelse af dyreforsøgstilladelser og  

 kontrol med forsøgsvirksomhed m.v.
Dyreforsøgstilsynet ledes af Rådet for  

 Dyreforsøg.
Efter bekendtgørelse nr. 739 af 6. december 1988 skal den, der foretager  

 dyreforsøg, føre journal herover.
Journalen skal bl.a. indeholde oplysning om  

 art og antal af dyr, forsøgets type, anvendelse af bedøvelse og dyrenes  

 aflivning.
Der er desuden bestemmelser om fremgangsmåden ved journalføringen  

 og om indsendelse af indberetninger om forsøgsaktiviteterne til  

 Dyreforsøgstilsynet.
Efter bekendtgørelse nr. 332 af 18. maj 1990 om fremskaffelse af dyr til  

 forsøg skal dyr, der anvendes til dyreforsøg, som hovedregel være opdrættet  

 hertil eller være avlet i en virksomhed, der foretager forsøg med den  

 pågældende dyreart.
Opdræt og levering af forsøgsdyr må kun ske med  

 tilladelse fra Dyreforsøgstilsynet, og bekendtgørelsen indeholder regler om,  

 under hvilke betingelser en sådan tilladelse kan gives.
Også ved brug af dyr  

 fra udlandet skal disse være opdrættet til forsøg.
Bekendtgørelse nr. 333 af 18. maj 1990 om forsøgsdyrs pasning og  

 opstaldning og om udryddelsestruede og vildtlevende dyr til forsøg m.v.  

 indeholder med henvisning til EF-direktivet regler om pasning af forsøgsdyr  

 og om stalde og forsøgslokalers indretning.
Der er endvidere bl.a. regler om,  

 at indfangede, vildtlevende dyr og udryddelsestruede arter som hovedregel  

 ikke må anvendes til forsøg.
 5. Lovforslagets økonomiske og administrative konsekvenser.
 Forslaget forventes ikke at få væsentlige økonomiske eller administrative  

 konsekvenser for det offentlige.
 6. Hørte myndigheder og organisationer.
 Justitsministeriet har som nævnt modtaget en udtalelse af 22. september  

 1992 fra Det Dyreetiske Råd samt udtalelse af 10. november 1992 fra Rådet for  

 Dyreforsøg.
 Endvidere har Justitsministeriet i forbindelse med udarbejdelsen af  

 lovforslaget modtaget henvendelser fra Statens Sundhedsvidenskabelige  

 Forskningsråd, Kræftens Bekæmpelse (på vegne af 5 sygdomsbekæmpende  

 foreninger), Scleroseforeningen, MEFA (Foreningen af danske  

 Medicinfabrikker), Daniche samt Nordisk Samfund til Bekæmpelse af Misbrug af  

 Dyr.
Bemærkninger til lovforslagets enkelte bestemmelser Til § 1 Til nr. 1 Det foreslås, at dyreforsøg defineres som forsøg, der må formodes at være  

 forbundet med smerte, lidelse, angst eller varigt meen for dyrene.  

 Bedømmelsen af, om et forsøg volder smerte, angst eller anden lidelse, skal  

 ske på grundlag af den situation, der vil foreligge, såfremt fornøden  

 bedøvelse, smerteforebyggelse eller andre lindrende foranstaltninger ikke  

 anvendes.
Dette er også i overensstemmelse med Dyreforsøgstilsynets praksis i  

 dag.
 Med forslaget bringes formuleringen af lovens anvendelsesområde i  

 fuldstændig overensstemmelse med Europarådskonventionen og EF-direktivet om  

 dyreforsøg.
Ved fremsættelsen af forslaget til den gældende dyreforsøgslov blev  

 formuleringen »smerte, lidelse, ulempe eller varigt meen«  

 foreslået, fordi dette ved udarbejdelsen af lovforslaget i 1986 svarede til  

 den oversættelse af Europarådskonventionen, som EF-kommissionen anvendte ved  

 udarbejdelsen af det første direktivudkast om dyreforsøg.
I det endelige  

 direktiv, der blev vedtaget den 24. november 1986, var ordet  

 »ulempe« imidlertid blevet ændret til »angst«.
 Det fremgår af retsudvalgets betænkning af 14. maj 1987 vedrørende  

 forslaget til dyreforsøgsloven, at det ikke var tanken, at den blotte  

 ulempeforvoldelse ved f.eks. øremærkning, blodprøveudtagning, fodring under  

 trange pladsforhold, m.v., skulle indebære, at en aktivitet blev omfattet af  

 loven.
Denne afgrænsning af lovens anvendelsesområde kan imidlertid ikke længere  

 opretholdes.
I forbindelse med forhandlinger i Europarådet i efteråret 1992  

 er det nu blevet klarlagt, at konventionen anses at have et større  

 anvendelsesområde, idet den smerte, lidelse eller angst, som forårsages af,  

 at en kanyle indføres i dyrets krop, anses at udgøre grænsen for, hvornår en  

 aktivitet falder ind under reglerne om dyreforsøg.
Aktiviteter, der medfører  

 smerte, lidelse eller angst på dette eller et højere niveau, betragtes som  

 dyreforsøg.
 Da konventionens anvendelseområde således må fortolkes bredere end  

 anvendelsesområdet for den gældende dyreforsøgslov, findes det  

 hensigtsmæssigt nu at bringe lovens ordlyd i overensstemmelse med  

 formuleringen af Europarådskonventionen og EF-direktivet, således at der ikke  

 kan rejses tvivl om, at loven skal fortolkes i overensstemmelse med disse  

 regler.
Det bemærkes i den forbindelse, at loven vedrører anvendelse af hvirveldyr  

 til forsøg eller til andre formål af mere videnskabelig karakter.
Det vil  

 sige, at f.eks. sygdomsovervågning af raske dyr i landbruget med henblik på  

 sygdomsbekæmpelseskampagner falder uden for lovens anvendelsesområde.
Også  

 f.eks. afprøvning af dyremad, hvor dyr holdes i bure for at smage på  

 forskellige former for foder, må antages at falde udenfor lovens område.  

 Sådanne aktiviteter er derimod reguleret af dyreværnsloven.
Til nr. 2 Det foreslås, at Dyreforsøgstilsynet skal kunne nægte at meddele  

 tilladelse til et dyreforsøg, hvis forsøget ikke skønnes at være til  

 væsentlig gavn.
Det Dyreetiske Råd har i sin udtalelse til Justitsministeriet anført, at  

 rådet ud fra en etisk vurdering tillægger det afgørende betydning, at de  

 goder, som opnås gennem dyreforsøg, skal stå mål med de ulemper, som dyrene  

 påføres gennem forsøgene.
På den baggrund foreslår rådet, at der indsættes en  

 bestemmelse herom i loven.
Rådet har i denne forbindelse bemærket, at grænsen  

 mellem væsentlig og mindre væsentlig gavn i høj grad er åben for fortolkning.  

 Det er således op til Rådet for Dyreforsøg igennem konkrete afgørelser at  

 klarlægge denne grænse.
Også Rådet for Dyreforsøg har udtalt sig om dette spørgsmål, men rådet har  

 ikke afgivet en eenstemmig udtalelse herom. 5 rådsmedlemmer udtaler sig imod  

 indførelse af en sådan bestemmelse, idet disse medlemmer finder, at kriteriet  

 vil være vanskeligt eller efter omstændighederne endog umuligt at forvalte.  

 Det er i denne forbindelse anført, at der ved offentlige institutioner,  

 hospitaler, m.v., udføres et stort antal projekter, der har karakter af  

 grundforskning eller anvendt forskning.
For sådanne projekter har der næsten  

 altid i forskningsråd el. lign. været foretaget en uafhængig vurdering af  

 kvaliteten af projektet, herunder etikken, idet en sådan vurdering ofte er en  

 forudsætning for bevilling af midler til at udføre projektet.
Derimod har  

 Dyreforsøgstilsynet ikke den fornødne ekspertise til at kunne afgøre,  

 hvorvidt et forsøg vil vise sig at være til væsentlig gavn.
Det er anført, at  

 langt den største del af alle forsøgsdyr bruges til udførelse af  

 myndighedskrævet afprøvning af kemiske stoffer og produkter, lægemidler,  

 tilsætningstoffer, m.v., og navnlig for sådanne forsøg vil der være tale om  

 en overflødig bureaukratisering, hvis et kriterium om, at forsøget skal være  

 til væsentlig gavn, indføres.
3 medlemmer af Rådet for Dyreforsøg tiltræder Det Dyreetiske Råds forslag.  

 Uanset at de ovenfor nævnte synspunkter i vidt omfang må føre til, at  

 dyreforsøgstilladelse ikke bør kunne nægtes af andre grunde end  

 dyreværnsmæssige, finder disse medlemmer, at der er behov for i en række  

 tilfælde - hovedsagelig uden for forskningsrådgodkendte projekter - at kunne  

 nægte tilladelse til dyreforsøg.
Det drejer sig om tilfælde, hvor etiske  

 synspunkter eller en afvejning mellem nytten og dyrenes lidelser, herunder  

 også lettere lidelser, eventuelt blot i form af opstaldning i bur, gør det  

 urimeligt at bruge dyr til forsøg.
Et af disse medlemmer har yderligere  

 udtalt, at der udover det anførte bør være en undergrænse for, hvad  

 dyreforsøg må anvendes til.
Som anført af Det Dyreetiske Råd må den nærmere afgrænsning af, hvad der  

 må betegnes som væsentlig gavn, fastlægges i Dyreforsøgstilsynets praksis.  

 Ved afvejningen heraf må der bl.a. lægges vægt på forsøgets karakter, f.eks.  

 om der er tale om et forsøg af akut karakter eller om et overlevelsesforsøg.  

 Der må også lægges vægt på, om dyret udsættes for smerte, og i hvilket omfang  

 smerte fjernes ved bedøvelse.
Jo større belastning dyret udsættes for, desto  

 mere skærpes kravet til den gavn, som forsøget må antages at indebære.
 Justitsministeriet forudsætter endvidere, at bestemmelsen ikke anvendes  

 til at meddele afslag på tilladelse i tilfælde, hvor et  

 totalharmoniseringsdirektiv foreskriver afprøvning ved hjælp af dyr, eller  

 hvor f.eks. lægemidler udvikles og afprøves i overensstemmelse med  

 internationale forskrifter.
Til nr. 3 I sin udtalelse til Justitsministeriet har Rådet for Dyreforsøg anført, at  

 ansøgninger om tilladelse til dyreforsøg i visse tilfælde kan give anledning  

 til sådan tvivl hos Dyreforsøgstilsynet, at det er vanskeligt at tage  

 stilling til det ansøgte uden at have set forsøget demonstreret i praksis.
 På den baggrund foreslås det, at Dyreforsøgstilsynet som et led i  

 behandlingen af en ansøgning skal kunne tillade, at et forsøg skal  

 demonstreres for tilsynet.
Bestemmelsen må bl.a. ses som en naturlig forlængelse af bestemmelsen i  

 lovforslagets § 1, nr. 2, om, at tilladelse kan nægtes, såfremt forsøget ikke  

 skønnes at være til væsentlig gavn.
Som anført i bemærkningerne til nr. 2 må  

 der stilles større krav til forsøgets gavn, jo mere belastende forsøget er  

 for dyret.
Fremgangsmåden med demonstration af et forsøg må kun anvendes, hvis  

 Dyreforsøgstilsynet ud fra de foreliggende oplysninger finder det  

 dyreværnsmæssigt forsvarligt at udføre forsøget.
Bestemmelsen finder  

 anvendelse, hvis en demonstration er påkrævet for at give Dyreforsøgstilsynet  

 tilstrækkeligt grundlag for at tage stilling til, om tilladelse kan meddeles  

 inden for lovens rammer og i givet fald udforme vilkårene for tilladelsen.
Til nr. 4 Rådet for Dyreforsøg har påpeget, at kompetenceforholdene på institutioner  

 og virksomheder i nogle tilfælde gør det uhensigtsmæssigt, at ansvaret for  

 alle led i en dyreforsøgstilladelse hviler på tilladelsesindehaveren  

 personligt.
 I mange store, herunder statslige, institutioner, er opstaldningen og  

 pasningen af dyrene centraliseret og så integreret i institutionen som sådan,  

 at den enkelte forsøgsudøver, der er afhængig af de faciliteter, der stilles  

 til rådighed, i det væsentlige ikke har nogen indflydelse herpå.
Det foreslås på den baggrund, at Dyreforsøgstilsynet får mulighed for at  

 tillade, at ansvaret for overholdelse af gældende regler vedrørende  

 indretning og drift af stalde og forsøgslokaler, dyrenes pasning samt  

 journalføringen ikke påhviler forsøgsudøveren personligt, men derimod  

 institutionen eller virksomheden som sådan eller eventuelt en bestemt person,  

 der er ansat eller antaget af virksomheden til opgaven, og som har de  

 fornødne faglige kvalifikationer.
Sådanne ordninger kendes også fra udlandet.  

 Ordningen giver en bedre mulighed for at sikre, at lovgivningen overholdes,  

 og at virksomheden eller institutionen kan leve op til de stillede krav.
Der behøver ikke at være tale om, at ansvaret for alle de nævnte opgaver  

 pålægges institutionen eller virksomheden eller en anden person end  

 forsøgsudøveren.
Efter behov kan det bestemmes, at f.eks. kun ansvaret for  

 indretning og drift af stalde eller forsøgslokaler eller kun ansvaret for  

 journalføringen påhviler en anden end forsøgsudøveren.
 Det foreslås, at justitsministeren bemyndiges til om fornødent at  

 fastsætte nærmere regler om adgangen til at lade ansvaret påhvile en anden  

 end forsøgsudøveren.
Til nr. 5 Der foreslås en konsekvensændring som følge af forslaget om at indsætte en  

 ny § 2, stk. 2, jf. herved § 1, nr. 4. Da der efter dette forslag åbnes  

 mulighed for, at ansvaret for dele af dyreforsøgsaktiviteten kan lægges på  

 virksomheden eller institutionen som sådan eller på andre personer end  

 forsøgsudøveren, foreslås det, at det i tilladelsen til dyreforsøg skal  

 angives, hvem der er ansvarlig for de enkelte dele af dyreforsøgsaktiviteten.
Til nr. 6 Med henblik på at tilpasse bestemmelsen til de internationale regelsæt  

 foreslås det, at det i § 5 præciseres, at ikke alene udførelse af forsøg, men  

 også opstaldning af dyrene skal ske i dertil egnede lokaler.
Dette er også i  

 overensstemmelse med den praksis, der gælder i dag.
Til nr. 7 Det foreslås, at bestemmelsen om, at der ved ethvert forsøg skal anvendes  

 et i dyrerækken så lavt stående dyr som muligt, udgår af loven.
Det Dyreetiske Råd har i sin udtalelse fremhævet, at det er uklart, hvad  

 der forstås ved »lavt stående«.
Hvis meningen er, at et dyr er mere  

 lavt stående, i jo mindre grad det må formodes at kunne opleve smerte eller  

 anden form for lidelse, findes kravet ud fra en etisk betragtning rimeligt.  

 Derimod finder rådet det tvivlsomt, om der kan opstilles en generel  

 rangordning af hvirveldyr som mere eller mindre lavtstående.
På denne  

 baggrund har rådet foreslået, at bestemmelsen ophæves.
 Rådet for Dyreforsøg har tilsluttet sig dette synspunkt og har i denne  

 forbindelse bemærket, at forslaget vil bringe dansk lovgivning i fuld  

 overensstemmelse med Europarådskonventionen og EF-direktivet.
Til nr. 8 og 9 Det Dyreetiske Råd har i sin udtalelse påpeget, at dyreforsøgslovens § 8  

 efter sin nuværende formulering ikke udelukker foretagelse af forsøg, der  

 medfører intense lidelser, som det ikke er muligt at lindre.
Rådet har på den  

 baggrund foreslået, at §§ 7-8 ændres, således at forsøg, der kan forvolde  

 smerte, og forsøg, der kan medføre anden lidelse, ligestilles.
Rådet for  

 Dyreforsøg har tilsluttet sig Det Dyreetiske Råds synspunkt.
Forslaget til § 7 er udformet på grundlag af EF-direktivets artikel 8, der  

 efter sin formulering er mere restriktiv end Europarådskonventionen.
Efter  

 bestemmelsen skal alle dyreforsøg udføres under universel eller lokal  

 bedøvelse.
Bedøvelse kan dog altid undlades, hvis det skønnes mere traumatisk  

 for dyret end selve forsøget.
Endvidere kan bedøvelse undlades, hvis  

 bedøvelse er uforenelig med forsøgets formål.
 I tilfælde, hvor bedøvelse ikke er mulig eller er uforenelig med forsøgets  

 formål, f.eks. ved farmakologiske og toksikologiske forsøg eller  

 undersøgelser, eller hos dyr i den postoperative fase kan der foruden fysisk  

 gene eller smerte være tale om anden form for lidelse i form af angst,  

 depression, balanceforstyrrelser, hjælpeløshed eller lignende.
Hvis bedøvelse ikke er mulig af de ovennævnte grunde, skal der efter  

 direktivet anvendes smertestillende midler eller andre egnede metoder til at  

 sikre, at smerte, lidelse, angst eller varigt meen begrænses mest muligt.
Der  

 kan også anvendes en kombination af smertestillende midler og andre metoder  

 for at sikre begrænsning af smerte, lidelse, angst eller varigt meen.
 Forsøg, der medfører, at dyret oplever stærk smerte eller anden intens  

 lidelse, må ikke foretages.
Bestemmelsen udelukker ikke foretagelse af forsøg, der indebærer, at dyr  

 oplever en vis smerte.
Dette skal bl.a. ses i sammenhæng med ændringen af  

 lovens anvendelsesområde, jf. bemærkningerne til lovens § 1, nr. 1.
 Den foreslåede bestemmelse i stk. 3 omfatter såvel tilfælde, hvor  

 bedøvelse ikke er mulig eller ikke har været anvendt, fordi det er  

 uforeneligt med forsøgets formål, som tilfælde, hvor dyret har været bedøvet,  

 men efter bedøvelsens ophør er blevet behandlet med smertestillende midler.  

 Bestemmelsen træder således i stedet for § 7, stk. 1 og 2, og § 8 i den  

 gældende lov.
 Den foreslåede bestemmelse i § 7, stk. 4, svarer til § 7, stk. 3 i den  

 gældende lov.
Til nr. 9 Som det fremgår af lovforslagets § 1, nr. 7, foreslås det, at en ny § 7  

 formuleres, således at forsøg, der kan forvolde smerte, og forsøg, der kan  

 medføre anden lidelse, ligestilles i een samlet bestemmelse.
På denne  

 baggrund foreslås den nuværende bestemmelse i § 8 om forsøg, der må antages  

 at være forbundet med lidelse, ophævet.
Til nr. 10 Forslaget er en konsekvensændring, som følger af lovforslagets § 1, nr. 4,  

 hvorefter Dyreforsøgstilsynet kan bestemme, at ansvaret for bl.a.  

 journalføringen påhviler institutionen eller virksomheden som sådan eller en  

 der ansat eller antaget person.
Til nr. 11 Efter den gældende lov er medlemmerne af Rådet for Dyreforsøg beskikket  

 uden tidsbegrænsning.
 Det Dyreetiske Råd har i sin udtalelse foreslået, at medlemmerne beskikkes  

 for en begrænset periode ad gangen, f.eks. for 3 år.
Rådet for Dyreforsøg har ikke som sådan kommenteret dette forslag.  

 Formanden for rådet har anført, at beskikkelsesperioden ikke bør være for  

 kort, idet det på grund af emnernes ofte komplicerede karakter kan tage tid,  

 inden et medlem kan gøre sig gældende med fuld styrke.
Den omstændighed, at  

 rådets afgørelser ikke kan indbringes for anden administrativ myndighed,  

 taler også for en længerevarende beskikkelsesperiode for at sikre ensartethed  

 i afgørelserne over en længere periode.
Beskikkelsesperioden bør derfor efter  

 formandens opfattelse snarere være på 6 år fremfor 3 år.
Det er Justitsministeriets opfattelse, at en beskikkelsesperiode på 3 år  

 må antages at være for kort til, at der i fuldt omfang vil kunne drages nytte  

 af medlemmernes erfaringer med arbejdet i rådet.
På den baggrund foreslås  

 det, at beskikkelsesperioden fastsættes til 4 år ad gangen.
Det er forudsat,  

 at genbeskikkelse skal kunne finde sted.
Til nr. 12 Med forslaget åbnes der mulighed for, at justitsministeren kan bestemme,  

 at visse afgørelser, der i dag træffes af Rådet for Dyreforsøg in plenum,  

 fremover kan træffes af en mindre gruppe af rådsmedlemmer eller af formanden  

 eller sekretariatet.
Rådet for Dyreforsøg har i sin udtalelse til Justitsministeriet fremhævet,  

 at alle afgørelser i dag træffes af det samlede råd.
Dette gælder også for  

 mere kurante tilladelser, visse specifikt juridiske afgørelser og afgørelser  

 af mindre rækkevidde, f.eks.i forbindelse med inspektioner, d.v.s. tilfælde,  

 hvor det ikke nødvendigvis findes påkrævet, at afgørelse træffes af det  

 samlede råd.
 For at imødekomme rådets ønske om at kunne indføre en mere smidig  

 arbejdsgang foreslås der indført en bemyndigelse for justitsministeren til at  

 fastsætte bestemmelser om, at visse nærmere fastlagte afgørelser kan træffes  

 af en mindre kreds af rådsmedlemmer eller af formanden eller sekretariatet.  

 Det forudsættes, at sådanne regler i givet fald fastsættes efter forhandling  

 med Rådet for Dyreforsøg.
Til nr. 13 Forslaget tilsigter at give Dyreforsøgstilsynet bedre grundlag for i  

 forbindelse med inspektioner at undersøge, om lovens regler og vilkårene i en  

 given dyreforsøgstilladelse overholdes af forsøgsudøveren.
 Rådet for Dyreforsøg har i sin udtalelse til Justitsministeriet udtrykt  

 ønske om, at der i loven indføres hjemmel til, at forsøg kan demonstreres for  

 tilsynet under en inspektion, uanset at der ellers ikke skulle være udført  

 forsøg på det pågældende tidspunkt.
Det forslås derfor, at Dyreforsøgstilsynet i forbindelse med inspektioner  

 kan forlange sådanne demonstrationer foretaget.
Der kan f.eks. være tale om,  

 at tilsynet forlanger et forsøg startet op på forskellige tidspunkter inden  

 en planlagt inspektion med henblik på, at tilsynet kan få lejlighed til at  

 iagttage forsøget i dets forskellige faser.
Til nr. 14 Efter § 15, stk. 1, betales der for tilladelser til dyreforsøg 2.500 kr.  

 For hvert af de følgende påbegyndte år betales 500 kr.
 Det foreslås tilføjet til bemyndigelsesbestemmelsen i § 15, stk. 3, at  

 justitsministeren kan fastsætte regler om betaling af gebyr.
 Den foreslåede hjemmel tænkes navnlig udnyttet til at fastsætte nærmere  

 regler om, i hvilket omfang ændringer i og udvidelse af en tilladelse  

 medfører pligt til at betale gebyr.
 Dyreforsøgstilsynet har oplyst, at der jævnligt opstår behov for ændringer  

 i en tilladelse, f.eks. fordi antallet af dyr i tilladelsen ønskes forøget,  

 eller fordi forsøget strækker sig ud over den periode, der er fastsat i  

 tilladelsen.
Når der er tale om mindre ændringer i den oprindelige tilladelse, som ikke  

 forrykker Dyreforsøgstilsynets grundlag for at meddele tilladelse, kan det  

 forekomme mindre rimeligt, at der skal betales nyt gebyr.
Der bør derfor  

 efter Justitsministeriets opfattelse åbnes mulighed for at undlade  

 gebyropkrævning i sådanne tilfælde.
Til nr. 15 Der foreslås en ændring af lovens straffebestemmelse, således at også  

 staten kan straffes for overtrædelse af loven.
 Dette er en konsekvens af forslagets § 1, nr. 4, hvorefter  

 Dyreforsøgstilsynet skal kunne bestemme, at ansvaret for staldes og  

 forsøgslokalers indretning og drift, dyrenes pasning eller journalføringen  

 skal påhvile den pågældende virksomhed eller institution eller en der ansat  

 eller antaget person.
 Da bestemmelsen også vil omfatte statslige institutioner, foreslås det  

 tilføjet i straffebestemmelsen, at også staten kan straffes for overtrædelse  

 af lovens bestemmelser.
 De strafferetlige ansvarsregler i lovens § 16 er ikke begrænset til  

 indehaveren af dyreforsøgstilladelsen, og også personer, der pålægges ansvar  

 i medfør af den foreslåede § 2, stk. 2, vil kunne straffes i medfør af denne  

 bestemmelse.
 Det bemærkes, at der også i Justitsministeriets bekendtgørelse nr. 739 af  

 6. december 1988 om føring af journal over og indberetning om dyreforsøg og i  

 bekendtgørelse nr. 333 af 18. maj 1990 om forsøgsdyrs pasning og opstaldning  

 og om udryddelsestruede og vildtlevende dyr til forsøg m.v. er fastsat  

 straffebestemmelser.
Til nr. 16 Lovforslaget har til formål at tilpasse lovens bestemmelser til de ønsker  

 og behov, der løbende er opstået i forbindelse med reglernes anvendelse i de  

 5 år, loven har været i kraft.
 På baggrund af den nu foreslåede justering findes der ikke længere behov  

 for lovens revisionsbestemmelse, og bestemmelsen foreslås derfor ophævet.
Til § 2 Det foreslås, at loven træder i kraft den 1. oktober 1993, således at de  

 nye regler finder anvendelse på ansøgninger om tilladelse til dyreforsøg, der  

 indkommer til Dyreforsøgstilsynet efter denne dato.
 Som anført i bemærkningerne til forslagets § 1, nr. 1, indebærer en  

 fortolkning af lovens anvendelsesområde i overensstemmelse med  

 Europarådskonventionen, at et forsøg er omfattet af loven, såfremt det  

 forårsager smerte, lidelse eller angst mindst på niveau med den smerte,  

 lidelse eller angst, der forårsages ved, at en kanyle indføres i dyrets krop.  

 Det betyder, at der til en række aktiviteter, som tidligere kunne udføres  

 uden tilladelse, fremover vil blive stillet krav om tilladelse efter loven.
 For at give de pågældende forsøgsudøvere lejlighed til at tilpasse deres  

 aktiviteter til lovens regler og indgive ansøgning om tilladelse, og for at  

 give Dyreforsøgstilsynet mulighed for at behandle ansøgningerne efter de nye  

 regler, foreslås en overgangsperiode på 1/2 år, inden loven skal træde i  

 kraft for disse aktiviteter.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget 1. § 1, stk. 1, affattes således:
» § 1. Anvendelse af hvirveldyr til forsøg, der må formodes at  

 være forbundet med smerte, lidelse, angst eller varigt meen for dyrene  

 (dyreforsøg), må kun ske med tilladelse fra Dyreforsøgstilsynet.« 2. Som § 1, stk. 3, indsættes:
» Stk. 3. Dyreforsøgstilsynet kan afslå at give tilladelse til  

 dyreforsøg, såfremt forsøget ikke skønnes at være til væsentlig gavn.« 3. Som § 1, stk. 4, indsættes:
» Stk. 4. Dyreforsøgstilsynet kan tillade, at et påtænkt  

 forsøg demonstreres for tilsynet som et led i behandlingen af en ansøgning om  

 tilladelse til dyreforsøg, såfremt det findes dyreværnsmæssigt  

 forsvarligt.« § 1. Anvendelse af hvirveldyr til forsøg, der må formodes at være  

 forbundet med smerte, lidelse, væsentlig ulempe eller varigt men for dyrene  

 (dyreforsøg), må kun ske med tilladelse fra dyreforsøgstilsynet.
 Stk. 2. Tilladelse til dyreforsøg må kun meddeles til forsøg med  

 følgende formål:
1) forebyggelse af sygdom, dårlig sundhedstilstand eller anden abnormitet  

 og virkningerne heraf hos mennesker, dyr og planter, herunder fremstilling af  

 lægemidler, stoffer og produkter samt afprøvning af deres kvalitet,  

 effektivitet og sikkerhed, 2) diagnosticering og behandling af sygdom, dårlig sundhedstilstand eller  

 anden abnormitet og virkningerne heraf hos mennesker, dyr og planter, 3) vurdering, påvisning, justering eller forandring af fysiologiske  

 tilstande hos mennesker, dyr og planter, 4) beskyttelse af miljøet, 5) forskning, 6) undervisning og uddannelse på universiteter og højere læreanstalter  

 eller ved anden undervisning på tilsvarende niveau og ved undervisning af  

 personer, der skal beskæftige sig med dyreforsøg, eller 7) retsmedicinske undersøgelser.
 4. Som § 2, stk. 2, indsættes:
» Stk. 2. Dyreforsøgstilsynet kan tillade, at ansvaret for den  

 del af dyreforsøgsaktiviteten, som vedrører staldes og forsøgslokalers  

 indretning og drift, dyrenes pasning og journalføringen, påhviler  

 institutionen eller virksomheden eller en der ansat eller antaget person, der  

 har den fornødne faglige uddannelse.
Justitsministeren kan fastsætte nærmere  

 regler herom.« § 2. Tilladelse til dyreforsøg kan kun gives til navngivne  

 personer, der efter deres uddannelse og beskæftigelse må antages at kunne  

 sikre, at forsøgene udføres på forsvarlig måde.
 5. § 3, stk. 3, affattes således:
» Stk. 3. Det skal fremgå af tilladelsen, i hvilken  

 institution eller virksomhed forsøgene må foretages, samt hvem der har  

 ansvaret for forsøgenes udførelse, staldes og forsøgslokalers indretning og  

 drift, dyrenes pasning samt journalføringen.« § 3. - - - Stk. 2. - - - Stk. 3. Det skal fremgå af tilladelsen, i hvilken institution  

 eller virksomhed forsøgene må foretages.
 6. § 5 affattes således:
» § 5. Forsøgene skal udføres og opstaldning ske i dertil  

 egnede lokaler.« § 5. Forsøgene skal udføres i dertil egnede lokaler.
 7. § 6, stk. 1, 1. pkt., ophæves.
§ 6. Ved ethvert forsøg skal anvendes et i dyrerækken så lavt  

 stående dyr som muligt.
Ved ethvert forsøg skal valget af dyreart omhyggeligt  

 vurderes og på forlangende begrundes over for dyreforsøgstilsynet.
Ved valg  

 mellem forskellige fremgangsmåder skal den vælges, der medfører brug af  

 færrest dyr, forvolder mindst smerte, lidelse eller varigt men, og som mest  

 sandsynligt fører til tilfredsstillende resultater.
Stk. 2. - - - 8. § 7 affattes således:
 » § 7. Dyreforsøg må kun udføres, når dyret er lokalt eller  

 universelt bedøvet.
 Stk. 2. Skønnes bedøvelse at være mere belastende for dyret end  

 selve forsøget, kan den undlades.
Stk. 3. Hvis bedøvelse ikke er mulig, eller er bedøvelse  

 uforenelig med forsøget, skal der anvendes smertestillende midler eller anden  

 lindrende foranstaltning med henblik på, at smerte, lidelse, angst eller  

 varigt meen begrænses mest muligt.
Dyret må ikke opleve stærk smerte, anden  

 intens lidelse eller intens angst.
Hvis tilstanden af stærk smerte, anden  

 intens lidelse eller intens angst må antages at bestå ved bedøvelsens eller  

 den lindrende behandlings ophør, skal dyret aflives.
Stk. 4. Hvis forsøgets formål er demonstrationer ved undervisning,  

 skal der ved forsøg, der må antages at kunne være forbundet med smerte, altid  

 anvendes universelt bedøvede dyr, og disse skal altid aflives inden  

 bedøvelsens ophør.« § 7. Operative indgreb samt fysiske eller kemiske påvirkninger,  

 der må antages at kunne være forbundet med smerte, må kun udføres, når dyret  

 er lokalt eller universelt bedøvet.
Hvis smerten må antages ikke at være  

 fuldstændig borte ved bedøvelsens ophør, skal dyret aflives forinden.
Stk. 2. Hvis forsøgets formål kræver det, kan der gives tilladelse  

 til, at aflivning inden bedøvelsens ophør undlades.
Dyret skal da i videst  

 muligt omfang efterbehandles med smertestillende midler og omhyggelig pleje.  

 Når forsøgets formål er opnået, skal dyret aflives, medmindre det befinder  

 sig i en sundhedsmæssigt normal tilstand.
 Stk. 3. Hvis forsøgets formål er demonstrationer ved undervisning,  

 skal der altid anvendes universelt bedøvede dyr, og disse skal altid aflives  

 inden bedøvelsens ophør.
 9. § 8 ophæves.
§ 8. Hensætter forsøget dyret i en unormal tilstand, som så  

 antages at være forbundet med lidelse, skal dyrets lidelse mildnes i videst  

 muligt omfang.
Så snart forsøgets formål tillader det, skal den unormale  

 tilstand ophæves eller dyret aflives.
 10. § 9, stk. 1, affattes således:
»Der skal efter regler fastsat af justitsministeren føres journal  

 over forsøgene og afgives indberetning herom til Dyreforsøgstilsynet.
Pligten  

 hertil påhviler tilladelsens indehaver, medmindre anden beslutning er truffet  

 efter § 2, stk. 2. Det kan i reglerne bestemmes, at journal skal føres på  

 edb.« § 9. Den, der foretager dyreforsøg, skal efter regler fastsat af  

 justitsministeren føre journal over forsøgene og afgive indberetning herom  

 til dyreforsøgstilsynet.
Det kan i reglerne bestemmes, at journal skal føres  

 på edb.
Stk. 2. - - - 11. § 10, stk. 4, affattes således:
» Stk. 4. Rådets medlemmer beskikkes for 4 år ad gangen.« 12. I § 10, stk. 4, der herefter bliver § 10, stk.  

 5, indsættes som 2. pkt.:
»Det kan heri bestemmes, at visse afgørelser kan træffes af et udsnit  

 af rådsmedlemmerne, af formanden eller af sekretariatet.« § 10. Dyreforsøgstilsynet ledes af rådet for dyreforsøg, der  

 består af en formand, der skal opfylde betingelserne for at kunne beskikkes  

 som dommer, og 9 andre medlemmer.
Stk. 2. - - - Stk. 3. - - - Stk. 4. Justitsministeren kan fastsætte en forretningsorden for  

 rådet.
 13. I § 11, stk. 1, indsættes som 2. pkt.:
»Der kan i forbindelse med tilsynet foretages demonstration af det  

 tilladte forsøg.« § 11. Rådet og personer, som rådet har bemyndiget hertil, har til  

 enhver tid uden retskendelse mod behørig legitimation adgang til  

 forsøgslokaler og andre lokaler, hvor forsøgsdyr anbringes, med henblik på at  

 tilvejebringe oplysninger til brug for tilsynet.
Stk. 2. - - - 14. § 15, stk. 3, affattes således:
»Stk. 3. Justitsministeren kan fastsætte nærmere regler om  

 tilladelser efter denne lov, herunder om betaling af gebyr.« § 15. - - - Stk. 2. - - - Stk. 3. Justitsministeren kan fastsætte nærmere regler om  

 tilladelser efter denne lov.' 15. § 16, stk. 3, 2. pkt., affattes således:
»Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.« § 16. - - - Stk. 2. - - - Stk. 3. For overtrædelser, der begåes af aktieselskaber,  

 andelsselskaber, anpartsselskaber eller lignende, kan der pålægges selskabet  

 som sådant bødeansvar.
Er overtrædelsen begået af en kommune eller et  

 kommunalt fællesskab, jfr. § 60 i lov om kommunernes styrelse, kan der  

 pålægges kommunen eller det kommunale fællesskab bødeansvar.
 16. § 20, stk. 3, ophæves.
§ 20. - - - Stk. 2. - - - Stk. 3. Justitsministeren fremsætter forslag til ændring af loven  

 senest i folketingsåret 1988-89.
Efter 2. behandling den 3. juni 1993 § 1 I lov nr. 382 af 10. juni 1987 om dyreforsøg, som ændret senest ved lov  

 nr. 386 af 20. maj 1992, foretages følgende ændringer:
 1. § 1, stk. 1, affattes således:
»Anvendelse af hvirveldyr til forsøg, der må formodes at være  

 forbundet med smerte, lidelse, angst eller varigt men for dyrene  

 (dyreforsøg), må kun ske med tilladelse fra Dyreforsøgstilsynet.« 2. Som § 1, stk. 3, indsættes:
» Stk. 3. Dyreforsøgstilsynet kan afslå at give tilladelse til  

 dyreforsøg, såfremt forsøget ikke skønnes at være til væsentlig gavn.« 3. Som § 1, stk. 4, indsættes:
» Stk. 4. Dyreforsøgstilsynet kan som et led i behandlingen af  

 en ansøgning om tilladelse til dyreforsøg tillade, at et påtænkt forsøg  

 demonstreres for tilsynet, såfremt det findes dyreværnsmæssigt  

 forsvarligt.« 4. § 1, stk. 5, affattes således:
» Stk. 5. Justitsministeren kan fastsætte regler om, at  

 anvendelse af andre dyr end de i stk. 1 nævnte til forsøg helt eller delvis  

 skal være omfattet af loven eller skal indberettes til  

 Dyreforsøgstilsynet.« 5. Som § 2, stk. 2, indsættes:
» Stk. 2. Dyreforsøgstilsynet kan tillade, at ansvaret for den  

 del af dyreforsøgsaktiviteten, som vedrører staldes og forsøgslokalers  

 indretning og drift og dyrenes pasning, påhviler institutionen eller  

 virksomheden eller en der ansat eller antaget person, der har den fornødne  

 faglige uddannelse.
Også ansvaret for journalføringen kan tillades henlagt  

 til andre end tilladelsens indehaver.
Justitsministeren kan fastsætte nærmere  

 regler herom.« 6. § 3, stk. 3, affattes således:
» Stk. 3. Det skal fremgå af tilladelsen, i hvilken  

 institution eller virksomhed forsøgene må foretages, og hvem der har ansvaret  

 for forsøgenes udførelse, staldes og forsøgslokalers indretning og drift,  

 dyrenes pasning og journalføringen.« 7. § 5 affattes således:
» § 5. Forsøgene skal udføres og opstaldning ske i dertil  

 egnede lokaler.« 8. § 6, stk. 1, 1. pkt., ophæves.
 9. § 7 affattes således:
 » § 7. Dyreforsøg må kun udføres, når dyret er lokalt eller  

 universelt bedøvet.
 Stk. 2. Skønnes bedøvelse at være mere belastende for dyret end  

 selve forsøget, kan den undlades.
Stk. 3. Hvis bedøvelse ikke er mulig, eller er bedøvelse  

 uforenelig med forsøget, skal der anvendes smertestillende midler eller anden  

 lindrende foranstaltning med henblik på, at smerte, lidelse, angst eller  

 varigt men begrænses mest muligt.
Dyret må ikke opleve stærk smerte, anden  

 intens lidelse eller intens angst.
Hvis tilstanden af stærk smerte, anden  

 intens lidelse eller intens angst må antages at bestå ved bedøvelsens eller  

 den lindrende behandlings ophør, skal dyret aflives.
Stk. 4. Hvis forsøgets formål er demonstrationer ved undervisning,  

 skal der ved forsøg, der må antages at kunne være forbundet med smerte, altid  

 anvendes universelt bedøvede dyr, og disse skal altid aflives inden  

 bedøvelsens ophør.« 10. § 8 ophæves.
 11. § 9, stk. 1, affattes således:
»Der skal efter regler fastsat af justitsministeren føres journal  

 over forsøgene og afgives indberetning herom til Dyreforsøgstilsynet.
Pligten  

 hertil påhviler tilladelsens indehaver, medmindre anden beslutning er truffet  

 efter § 2, stk. 2. Det kan i reglerne bestemmes, at journal skal føres på  

 edb.« 12. § 10, stk. 1 og 2, affattes således:
 »Dyreforsøgstilsynet ledes af Rådet for Dyreforsøg, der består af en  

 formand, der skal opfylde betingelserne for at kunne beskikkes som dommer, og  

 10 andre medlemmer.
Stk. 2. Justitsministeren udpeger rådets formand og de øvrige  

 medlemmer.
Eet medlem udpeges efter udtalelse fra Statens  

 Sundhedsvidenskabelige Forskningsråd, eet medlem efter udtalelse fra Statens  

 Jordbrugs- og Veterinærvidenskabelige Forskningsråd, eet medlem efter  

 udtalelse fra Sundhedsstyrelsen, eet medlem efter udtalelse fra Dansk  

 Industri, eet medlem efter udtalelse fra de store sygdomsbekæmpende  

 foreninger, eet medlem efter udtalelse fra Det Dyreetiske Råd og fire  

 medlemmer efter udtalelse fra dyrebeskyttelsesforeninger.« 13. I § 10 indsættes efter stk. 3 som nyt stykke:
» Stk. 4. Rådets medlemmer beskikkes for 4 år ad gangen.« Stk. 4 bliver herefter stk. 5.
 14. I § 10, stk. 4, der bliver stk. 5, indsættes som 2.  

 pkt.:
»Det kan heri bestemmes, at visse afgørelser kan træffes af et udsnit  

 af rådsmedlemmerne, af formanden eller af sekretariatet.« 15. I § 11, stk. 1, indsættes som 2. pkt.:
»Der kan i forbindelse med tilsynet foretages demonstration af det  

 tilladte forsøg.« 16. § 15, stk. 3, affattes således:
»Stk. 3. Justitsministeren kan fastsætte nærmere regler om  

 tilladelser efter denne lov, herunder om betaling af gebyr.« 17. § 16, stk. 3, 2. pkt., affattes således:
»Er overtrædelsen begået af staten, en kommune eller et kommunalt  

 fællesskab, jf. § 60 i lov om kommunernes styrelse, kan der pålægges staten,  

 kommunen eller det kommunale fællesskab bødeansvar.« 18. § 19 affattes således:
» § 19. Retten til aktindsigt efter lov om offentlighed i  

 forvaltningen omfatter ikke adgang til at blive gjort bekendt med  

 identiteten, herunder navne, adresser og telefonnumre, på de personer, der  

 udfører forsøg eller passer dyr til sådanne formål.« 19. § 20, stk. 3, ophæves.
§ 2 Stk. 1. Loven træder i kraft den 1. oktober 1993.
 Stk. 2. For forsøg, der før lovens ikrafttræden kan foretages uden  

 tilladelse fra Dyreforsøgstilsynet, træder loven først i kraft den 1. april  

 1994.
