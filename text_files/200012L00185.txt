Fremsat den 15. marts 2001 af  

 sundhedsministeren (Arne Rolighed) Forslag til Lov om ændring af lov om  

 lægemidler, lov om  

 apoteksvirksomhed og lov om offentlig sygesikring (Ophævelse af apoteksforbeholdet for visse  

 lægemidler, dosisdispensering af lægemidler, tildeling  

 af flere apoteksbevillinger i særlige tilfælde,  

 markedsføringstilladelser til offentlige  

 sygehusapoteker og private sygehuses indkøb af lægemidler  

 (private sygehusapoteker)) § 1 I lov om lægemidler, jf. lovbekendtgørelse nr. 656 af 28.  

 juli 1995, som ændret ved § 2 i lov nr. 1228 af 27. december 1996  

 og lov nr. 1043 af 23. december 1998, foretages følgende  

 ændringer:
 1. I § 5, stk. 1, ændres »forbrugerne« til:  

 »brugerne«.
 2. I § 5, stk. 1, indsættes efter  

 »sundhedsministeren«: », jf. dog stk. 2«.
 3. I § 5 indsættes efter stk. 1 som  

 nyt stykke:
»Stk. 2. Lægemiddelstyrelsen kan, når det er  

 sundhedsmæssigt forsvarligt, bestemme, at et ikke receptpligtigt  

 lægemiddel, herunder bestemte pakningsstørrelser,  

 lægemiddelformer eller styrker af lægemidlet, kan forhandles til  

 brugerne uden for apotekerne.
Lægemiddelstyrelsen kan fastsætte  

 begrænsninger for antallet af pakninger af et lægemiddel, der kan  

 udleveres til en bruger.« Stk. 2 bliver herefter stk. 3.
 4. I § 5, stk. 3, der bliver stk. 4, ændres  

 to steder »Veterinær- og Fødevaredirektoratets« til:  

 »Fødevaredirektoratets«.
 5. I § 9 indsættes som stk. 7:
»Stk. 7. Sundhedsministeren eller den myndighed,  

 sundhedsministeren udpeger til at modtage de i stk. 3 nævnte  

 oplysninger, kan pålægge virksomheden en afgift, hvis  

 oplysningerne indsendes for sent eller på anden måde i strid med  

 de i medfør af stk. 3 fastsatte bestemmelser.
Afgiften udgør  

 500 kr. pr. påbegyndt uge, indtil oplysningerne er korrekt indberettet.  

 Afgiften, der tilfalder statskassen, tillægges udpantningsret.« 6. I § 22 indsættes efter stk. 1 som nyt  

 stykke:
»Stk. 2. Sundhedsministeren kan fastsætte regler om, at  

 den, der bringer et ikke apoteksforbeholdt lægemiddel på  

 markedet, skal underrette Lægemiddelstyrelsen om, hvilke  

 pakningsstørelser lægemidlet markedsføres i, herunder om  

 enhver ændring i sortimentet.
Underretning skal være  

 Lægemiddelstyrelsen i hænde senest 14 dage før en pakning  

 bringes på markedet, ændres eller trækkes ud af  

 markedet.« Stk. 2-4 bliver herefter stk. 3-5.
 7. § 22, stk. 4, der bliver stk. 5,  

 affattes således:
»Stk. 5. Sundhedsministeren kan fastsætte regler om  

 gebyr for anmeldelse af priser efter stk. 1, 1. pkt., for  

 Lægemiddelstyrelsens underretning til apotekerne om forbrugerpriser  

 efter stk. 1, 2. pkt., og for anmeldelse af pakninger efter stk. 2.« 8. I § 22 indsættes som stk. 6-8:
 »Stk. 6. Lægemiddelstyrelsens underretning af apotekerne om  

 priser på lægemidler sker i Specialitetstaksten.
Stk. 7. I Specialitetstaksten kan Lægemiddelstyrelsen  

 for konkrete lægemidler fastsætte 1)	udleveringsgruppe, 2)	begrænsning i antal pakninger, der kan udleveres pr.  

 ekspedition uden for apotek, 3)	lægelige specialer, der er beføjet til at ordinere  

 lægemidlet, 4)	referencepris, 5)	fast kronetilskud og 6)	suspension af medicintilskud.
Stk. 8. Specialitetstaksten optages ikke i Lovtidende.« § 2 I lov om apoteksvirksomhed, jf. lovbekendtgørelse nr. 657 af 28.  

 juli 1995, som ændret senest ved lov nr. 472 af 31. maj 2000, foretages  

 følgende ændringer:
 1. § 1, stk. 1, affattes således:
 »Apoteksvirksomhed må kun udøves i henhold  

 til:
1)	apotekerbevilling, jf. kapitel 4, 2)	bestemmelse om midlertidig drift, jf. § 19, 3)	beslutning om oprettelse af sygehusapotek, jf. kapitel 11, eller 4)	tilladelse til oprettelse af privat sygehusapotek, jf. kapitel  

 11a.« 2. I § 2, stk. 1, indsættes efter  

 »sygehusapotek«: »eller et privat sygehusapotek«.
 3. I § 4 indsættes som stk. 3:
»Stk. 3. Et apotek, der drives af en apoteker i henhold til § 15,  

 stk. 2, kan endvidere nedlægges, hvis væsentlige  

 strukturmæssige hensyn taler for det, og der er forløbet mindst  

 5 år fra apotekeren fik tildelt bevillingen.« 4. § 7 affattes således:
 »§ 7. Oprettelse, nedlæggelse og flytning af  

 apoteksudsalg må kun ske med Lægemiddelstyrelsens tilladelse.  

 Lægemiddelstyrelsen kan påbyde en apoteker at oprette,  

 nedlægge eller flytte et apoteksudsalg.
Stk. 2. Når særlige forhold taler for det, kan  

 Lægemiddelstyrelsen påbyde, at et apoteksudsalg overføres  

 fra et apotek til et andet.« 5. Efter § 7 indsættes:
»§ 7 a.
Oprettelse af håndkøbsudsalg må kun  

 ske med Lægemiddelstyrelsens tilladelse.
 Stk. 2. Lægemiddelstyrelsen kan påbyde en apoteker  

 at nedlægge et håndkøbsudsalg, hvis det er beliggende uden  

 for apotekets naturlige forsyningsområde.
 Stk. 3. Apotekeren skal underrette Lægemiddelstyrelsen  

 om nedlæggelse af et håndkøbsudsalg.
 Stk. 4. Lægemiddelstyrelsen kan betinge og  

 tidsbegrænse tilladelser efter stk. 1. Lægemiddelstyrelsen  

 kan tilbagekalde en tilladelse, hvis betingelserne for tilladelsen ikke  

 opfyldes, eller hvis håndkøbsudsalget ikke indrettes og drives i  

 overensstemmelse med de regler, som er udstedt i medfør af § 38  

 eller § 43.
§ 7 b.
En apoteker kan oprette og nedlægge  

 medicinudleveringssteder inden for apotekets naturlige  

 forsyningsområde.
Apotekeren skal underrette Lægemiddelstyrelsen  

 om oprettelse og nedlæggelse af medicinudleveringssteder.
Stk. 2. Lægemiddelstyrelsen kan give påbud om  

 oprettelse, flytning eller nedlæggelse af et medicinudleveringssted,  

 hvis strukturmæssige eller lægemiddelforsyningsmæssige  

 hensyn taler for det.« 6. I § 11, stk. 1, indsættes som nr.  

 8:
»8)	Fremskaffelse og forhandling til forbrugerne af dosisdispenserede  

 lægemidler, når dosisdispensering er foreskrevet af en  

 læge.
Pligten gælder ikke i tilfælde, hvor  

 dosisdispensering af ganske særlige grunde ikke kan ske  

 maskinelt.« 7. I § 11 indsættes som stk. 6:
»Stk. 6. Sundhedsministeren eller den myndighed,  

 sundhedsministeren udpeger til at modtage de i stk. 1, nr. 6, nævnte  

 oplysninger, kan pålægge apotekeren en afgift, hvis oplysningerne  

 indsendes for sent eller på anden måde i strid med de i  

 medfør af stk. 1, nr. 6, fastsatte bestemmelser.
Afgiften udgør  

 500 kr. pr. påbegyndt uge, indtil oplysningerne er korrekt indberettet.  

 Afgiften, der tilfalder statskassen, tillægges udpantningsret.« 8. § 12, stk. 1, nr. 2, affattes  

 således:
»2)	Udøvelse af servicevirksomhed og afholdelse af  

 sundhedsfremmende og sygdomsforebyggende aktiviteter, som naturligt knytter  

 sig til et apoteks øvrige opgaver, herunder dosisdispensering af  

 lægemidler og forhandling af dosisdispenserede lægemidler til  

 forbrugerne samt til andre apoteker og sygehusapoteker.« 9. I § 12 indsættes efter stk. 2:
»Stk. 3. Etablering af pakkefunktion med henblik på  

 samhandel med dosisdispenserede lægemidler til andre apoteker, jf.  

 stk. 1, nr. 2, må kun ske med Lægemiddelstyrelsens  

 godkendelse.« Stk. 3 bliver herefter stk. 4.
 10. § 15, stk. 1, affattes således:
»Bevilling til at drive apotek meddeles af  

 sundhedsministeren.
En person kan kun meddeles bevilling til at drive  

 ét apotek, jf. dog stk. 2.« 11. I § 15 indsættes efter stk. 1:
»Stk. 2. Efter indstilling fra Lægemiddelstyrelsen kan  

 sundhedsministeren i særlige tilfælde efter ansøgning  

 meddele en apoteker bevilling til at drive mere end ét apotek, dog  

 maksimalt fire apoteker.« Stk. 2 bliver herefter stk. 3. I stk. 3, der  

 bliver stk. 4, ændres »stk. 2« til: »stk. 3«.
 12. § 22, stk. 1, nr. 3, affattes  

 således:
»3)	når indehaveren får anden bevilling, medmindre  

 bevillingen er meddelt efter § 15, stk. 2, eller når  

 indehaveren får ansættelse som sygehusapoteker eller privat  

 sygehusapoteker,« 13. I § 22, stk. 1, nr. 4, ændres », stk. 2« til: »,  

 stk. 3«.
 14. I § 38, stk. 1, indsættes efter 1.  

 pkt.:
»Lægemiddelstyrelsen fastsætter regler om  

 kvalitet, servicekrav og leveringsvilkår for dosisdispenserede  

 lægemidler, jf. § 11, stk. 1, nr. 8, og § 12,  

 stk. 1, nr. 2, og kan herunder fastsætte regler om, hvilke  

 lægemidler der kan dosisdispenseres til enkeltpersoner i  

 primærsektoren.« 15. I § 42, stk. 1, indsættes som nr.  

 3:
»3)	For dosisdispenserede lægemidler, der forhandles til  

 forbrugerne, jf. § 11, stk. 1, nr. 8, og § 12, stk. 1,  

 nr. 2, fastsætter Lægemiddelstyrelsen regler om udformning og  

 anvendelse af doseringskort.« 16. § 44 affattes således:
 »§ 44. Sundhedsministeren fastsætter  

 regler om beregning af apotekernes priser ved salg til forbrugerne af  

 lægemidler, hvis forhandling er forbeholdt apoteker eller som  

 sælges efter recept.
 Stk. 2. Sundhedsministeren fastsætter regler om  

 beregning af apotekernes priser ved salg til forbrugerne af dosisdispenserede  

 lægemidler, jf. § 11, stk. 1, nr. 8, og § 12, stk. 1, nr. 2, samt  

 regler om afregning ved samhandel med dosisdispenserede lægemidler, jf.  

 § 12, stk. 1, nr. 2.
 Stk. 3. Fastsættelse af regler efter stk. 1-2 sker  

 efter indhentet udtalelse fra Lægemiddelstyrelsen, jf. § 66.
Stk. 4.Ved salg af håndkøbslægemidler,  

 der i henhold til § 5, stk. 2, i lov om lægemidler er undtaget fra  

 apoteksforbehold, skal apoteket efter nærmere af sundhedsministeren  

 fastsatte regler tage samme pris for lægemidlet, uanset om  

 lægemidlet sælges med eller uden tilskud efter § 7, stk. 1-2, i  

 lov om offentlig sygesikring, og uanset hvilken apoteksenhed,  

 lægemidlet sælges på.« 17. I § 54 indsættes efter stk. 1 som  

 nyt stykke:
»Stk. 2. Ved sygehusapotek og ved sygehusapoteksfilial  

 forstås i denne lov, medmindre andet fremgår, en apoteksenhed,  

 der er oprettet af enten staten, en amtskommune eller Hovedstadens  

 Sygehusfællesskab.« 18. I § 56 indsættes efter stk. 1 som  

 nyt stykke:
»Stk. 2. Ud over de i stk. 1, nr. 4, nævnte  

 lægemidler kan et sygehusapotek fremstille en farmaceutisk specialitet,  

 der godkendes til fremstilling på sygehusapotek, såfremt en  

 tilsvarende specialitet ikke markedsføres af andre, og ingen privat  

 virksomhed har ønsket at erhverve tilladelsen på et  

 forretningsmæssigt grundlag.« 19. I § 56, stk. 2 og 3, der herefter bliver  

 stk. 3 og 4, indsættes efter »De i stk. 1«: »og 2«.
 20. I § 56 a, stk. 1, indsættes efter 1.  

 pkt.:
»Sygehusapoteker kan dog ikke forhandle dosisdispenserede  

 lægemidler til private apoteker beregnet til navngivne forbrugere, jf.  

 § 11, stk. 1, nr. 8, og § 12, stk. 1, nr. 2.« 21. Efter § 61 indsættes:
»Kapitel 11a Private sygehusapoteker.
§ 61 a.
Private sygehusapoteker og private  

 sygehusapoteksfilialer kan med Lægemiddelstyrelsens tilladelse oprettes  

 af ejere af private sygehuse, jf. stk. 2.
Stk. 2. Ved et privat sygehus forstås i denne lov en  

 privat sygdomsbehandlende institution, hvor behandlingen sker under  

 lægeligt ansvar, og som ud over eventuel ambulant behandling varetager  

 behandling under indlæggelse.
Sygehuset skal være indrettet med  

 henblik på behandling af indlagte patienter og bemandet med som minimum  

 plejepersonale i vagt mindst fem døgn om ugen.
§ 61 b.
Et privat sygehusapotek og en privat  

 sygehusapoteksfilial kan levere lægemidler og andre varer til private  

 sygehuse, jf. § 61 a, stk. 2.
§ 61 c.
Private sygehusapoteker kan fremstille 1)	magistrelle lægemidler, 2)	farmaceutiske specialiteter, som sygehusapoteket har  

 markedsføringstilladelse til efter lov om lægemidler, og 3)	andre varer, der anvendes i sundheds- og sygeplejen på  

 sygehuse.
 Stk. 2. De lægemidler, der er nævnt i stk. 1,  

 kan forhandles til apoteker, sygehusapoteker og private sygehusapoteker.
§ 61 d.
Ejere af private sygehusapoteker skal efter anmodning  

 give Lægemiddelstyrelsen oplysninger om apotekets forhold.
Stk. 2. Private sygehusapoteker skal efter regler  

 fastsat af sundhedsministeren give sundhedsministeren oplysninger i  

 maskinlæsbar stand om omsætning m.v. af lægemidler m.v.  

 Sundhedsministeren kan bestemme, at de pågældende oplysninger  

 skal gives til en anden myndighed.
Sundhedsministeren eller den myndighed,  

 som sundhedsministeren udpeger til at modtage oplysningerne, kan  

 offentliggøre oplysningerne.
§ 61 e.
Private sygehusapotekere skal opfylde betingelsen i  

 § 15, stk. 3, nr. 3.
 Stk. 2. Før der træffes beslutning om  

 ansættelse af en privat sygehusapoteker, kan ejeren af det private  

 sygehusapotek efter samtykke fra ansøgeren forelægge den  

 påtænkte ansættelse i stillingen for  

 Lægemiddelstyrelsen, der inden 14 dage afgiver en vejledende faglig  

 vurdering af ansøgerens egnethed, jf. § 67.
§ 61 f.
Private sygehusapoteker er omfattet af bestemmelserne  

 i § 3, § 34, stk. 1, § 36, § 38, § 39,  

 § 42, § 43 og § 65.
§ 61 g.
Sundhedsministeren kan fastsætte regler om  

 betaling af et gebyr for Lægemiddelstyrelsens behandling af en  

 ansøgning om oprettelse af privat sygehusapotek eller privat  

 sygehusapoteksfilial efter § 61 a og for Lægemiddelstyrelsens  

 kontrol efter § 65.
Stk. 2. Gebyrer efter stk. 1, der ikke indbetales  

 rettidigt, tillægges rente på 1,3 pct. månedlig for hver  

 påbegyndt måned fra forfaldsdagen at regne.« 22. § 71 b affattes således:
»§ 71 b.
Sundhedsministeren fastsætter regler om  

 apotekers indbetaling af gebyr til dækning af  

 Lægemiddelstyrelsens omkostninger ved varetagelsen af myndighedsopgaver  

 efter loven.
De private apotekers gebyr fastsættes som en procentsats  

 af apotekets omsætning.
Sygehusapotekernes gebyr fastsættes til  

 et fast årligt beløb for hvert sygehusapotek og  

 sygehusapoteksfilial.
 Stk. 2. Sundhedsministeren kan fastsætte regler om gebyr  

 for behandlingen af ansøgning efter § 7 a, stk. 1, og for  

 Lægemiddelstyrelsens kontrol med håndkøbsudsalg efter  

 § 65, stk. 2.
Stk. 3. Gebyrer efter stk. 1 og 2, der ikke indbetales  

 rettidigt, tillægges rente på 1,3 pct. månedlig for hver  

 påbegyndt måned fra forfaldsdagen at regne.« 23. § 72, stk. 1, nr. 1 og 2, affattes  

 således:
»1)	overtræder §§ 1-3, § 3 a, stk. 1, § 7,  

 stk. 1, 1. pkt., § 7 a, stk. 1, § 7 b, stk. 1, 1.  

 pkt., § 11, § 12, stk. 2, § 13, § 14, § 31,  

 stk. 1, 2 og 3, 1. pkt., § 41, stk. 1 og 2, § 55,  

 stk. 1, § 56, § 56 a, stk. 1 og 2, § 59,  

 stk. 2, § 61 a, stk. 1, § 61 b, § 61 c eller  

 § 61 e, stk. 1, 2)	undlader at efterkomme et påbud eller en oplysningspligt, der  

 har hjemmel i § 4, stk. 1, § 7, stk. 1 og 2, § 7 a,  

 stk. 2 og 3, § 7 b, stk. 1, 2. pkt., og stk. 2,  

 § 23, stk. 2, § 28, stk. 1, 2. pkt., § 39,  

 § 41, stk. 3, § 47, stk. 2, § 48, § 58,  

 stk. 2, § 61 d, stk. 1, eller § 65, stk. 3, 4 og 5,  

 2. pkt.,« § 3 I lov om offentlig sygesikring, jf. lovbekendtgørelse nr. 509 af 1.  

 juli 1998, som ændret ved § 1 i lov nr. 1045 af 23. december 1998,  

 lov nr. 1118 af 29. december 1999, lov nr. 467 af 31. maj 2000, lov nr. 469  

 af 31. maj 2000 og lov nr. 1031 af 23. november 2000, foretages  

 følgende ændringer:
 1. I § 7 e indsættes som nyt stk. 2:
»Stk. 2. I tilfælde, hvor patienter får udleveret en  

 del af en pakning med lægemidler omfattet af stk. 1  

 (dosisdispensering), anvendes en referencepris pr. lægemiddelenhed  

 beregnet ud fra et gennemsnit af udgiften til de to billigste  

 lægemidler uanset pakningsstørrelse (enhedsreferencepris). Hvis  

 udgiften til et lægemiddel er lavere end enhedsreferenceprisen,  

 beregnes tilskuddet til dette lægemiddel af udgiften til  

 lægemidlet, jf. også stk. 1. Lægemiddelstyrelsen kan  

 fastsætte nærmere regler om ydelse af tilskud til  

 dosisdispenserede lægemidler, herunder om beregning af  

 enhedsreferenceprisen.« Stk. 2 bliver herefter stk. 3.
§ 4 Stk. 1. § 22, stk. 7, i lov om lægemidler, som  

 affattet ved denne lovs § 1, nr. 8, affattes med virkning fra den 25.  

 juni 2001 således:
»Stk. 7. I Specialitetstaksten kan Lægemiddelstyrelsen  

 for konkrete lægemidler fastsætte 1)	udleveringsgruppe, 2)	begrænsning i antal pakninger, der kan udleveres pr.  

 ekspedition uden for apotek, 3)	lægelige specialer, der er beføjet til at ordinere  

 lægemidlet, 4)	referencepris, 5)	fast kronetilskud, 6)	suspension af medicintilskud og 7)	europæisk gennemsnitspris.« § 5 Stk. 1. Loven træder i kraft den 1. juli 2001, dog  

 træder § 4 i kraft den 25. juni 2001.
 Stk. 2. Bestemmelserne i § 5, stk. 1-2, i lov om  

 lægemidler, som affattet ved denne lovs § 1, nr. 1-3, træder  

 i kraft den 1. oktober 2001.
 Stk. 3. Bestemmelserne i § 11, stk. 1, nr. 8, og  

 § 12, stk. 1, nr. 2, i lov om apoteksvirksomhed, som affattet ved  

 denne lovs § 2, nr. 6 og 8, om fremskaffelse, forhandling og samhandel  

 med dosisdispenserede lægemidler til forbrugerne, og bestemmelsen i  

 § 7 e, stk. 2, i lov om offentlig sygesikring, som affattet ved  

 denne lovs § 3, nr. 1, træder i kraft den 1. oktober 2001.
§ 6 Stk. 1. Et håndkøbsudsalg, der er oprettet inden  

 1. juli 2001, kan opretholdes uden Lægemiddelstyrelsens tilladelse  

 indtil 31. marts 2002. Det gælder dog kun, hvis der senest 1. august  

 2001 er indsendt en ansøgning til Lægemiddelstyrelsen i henhold  

 til § 7 a, stk. 1, i lov om apoteksvirksomhed.
Hvis  

 ansøgningen bliver afslået, fastsætter  

 Lægemiddelstyrelsen en frist for nedlæggelse af  

 håndkøbsudsalget.
Hvis det forretningssted, hvor  

 håndkøbsudsalget er beliggende, har eller opnår tilladelse  

 til at forhandle lægemidler efter § 8, stk. 1, i lov om  

 lægemidler, skal håndkøbsudsalget straks  

 nedlægges.
 Stk. 2. Der skal betales samme gebyr for ansøgninger  

 efter stk. 1 som for ansøgninger om nye  

 håndkøbsudsalg.
 Stk. 3. Anordning nr. 982 af 15. december 1997 om, at  

 fastsættelse af faste kronetilskud efter sygesikringslovens § 7,  

 stk. 6, og § 7 a, stk. 2, ikke optages i Lovtidende,  

 ophæves.
Bemærkninger til lovforslaget Almindelige bemærkninger 1. Baggrunden for lovforslaget Den 1. november 2000 indgik regeringspartierne,  

 Socialistisk Folkeparti, Centrumdemokraterne, Det Konservative Folkeparti og  

 Venstre i forlængelse af finanslovsaftalen for 2000 aftale om  

 modernisering og liberalisering af apotekervæsenet.
Aftalen fastlægger dels en række  

 hovedprincipper, der skal ligge til grund for lægemiddeldistributionen  

 til borgerne, dels en række elementer, der skal indgå i en  

 modernisering af apotekervæsenet i Danmark.
Disse elementer omfatter i  

 hovedsagen følgende:
 Ophævelse af apoteksforbeholdet for visse  

 håndkøbslægemidler, således at disse på  

 nærmere fastsatte vilkår kan sælges i fri handel.
 Ændring af apotekerbevillingsregler, således at  

 én apoteker i særlige tilfælde kan opnå bevilling  

 til mere end ét apotek, dog maksimalt 4 apoteker.
Afbureaukratisering af visse beslutningsgange, herunder  

 således, at apotekeren selv kan beslutte den konkrete beliggenhed af apoteker  

 m.v., at apoteksfilialer kan drives uden farmaceutbemanding, at den særlige regulering af apotekernes åbningstid som  

 hovedregel afskaffes og at Lægemiddelstyrelsen tillægges kompetencen til at  

 tildele apotekerbevillinger.
Der gennemføres endvidere et  

 udvalgsarbejde om modernisering af udnævnelsessystemet.
Serviceforbedringer, herunder ændring af regler om åbningstid, indførelse af incitamenter til at udbyde serviceydelser inden  

 for folkesundhedsområdet, sundhedsfremme og forebyggelse m.v. og indførelse af krav om offentlige servicemål for  

 apotekere.
 Omlægning af apotekernes vagtordning.
 Indførelse af en udvidet ordning med  

dosisdispensering til patienter i primærsektoren.
 Forhandling om ændring af udligningssystemet.
 Ændring af sygehusapotekernes opgaver og  

 indførelse af mulighed for, at privathospitaler kan oprette  

 sygehusapotek.
 Der gennemføres udvalgsarbejder om lægemidler  

 og Internettet samt om prisdannelsen på veterinære  

 lægemidler.
 Nærværende lovforslag indeholder forslag til  

 bestemmelser, der implementerer følgende dele af aftalen om  

 modernisering og liberalisering af apotekervæsenet:
A.
Ophævelse af apoteksforbeholdet for visse  

 håndkøbslægemidler, således at disse på  

 nærmere fastsatte vilkår kan sælges i fri handel.
B.
Indførelse af en udvidet ordning med dosisdispensering  

 til patienter i primærsektoren.
 C.	Ændring af apotekerbevillingsregler, således at  

 én apoteker i særlige tilfælde kan opnå bevilling  

 til mere end ét apotek, dog maksimalt 4 apoteker.
 D.	Ændring af sygehusapotekernes opgaver og  

 indførelse af mulighed for, at privathospitaler kan oprette  

 sygehusapotek.
Implementering af aftalen vil ske i flere etaper, hvoraf  

 første etape består i nærværende lovforslag.  

 Regeringen bestræber sig på, at der inden Folketingets  

 sommerferie kan fremsættes forslag om de øvrige elementer i  

 aftalen.
Dette lovforslag vil så vidt muligt inddrage resultaterne af  

 de udvalgsarbejder, der iværksættes i henhold til aftalen.
2. Ophævelse af apoteksforbeholdet for visse  

 håndkøbslægemidler Af aftalen om modernisering og liberalisering af  

 apotekervæsenet fremgår det bl.a., at apoteksforbeholdet skal  

 »ophæves for den del af sortimentet af  

 håndkøbslægemidler, som sundhedsfagligt forsvarligt kan  

 gives fri til salg uden for apotekerne«.
 Liberaliseringen af salget af  

 håndkøbslægemidler skal ifølge aftalen ske efter  

 følgende retningslinier:
Apoteksforbeholdet ophæves for  

 håndkøbslægemidler, som sundhedsfagligt forsvarligt kan  

 sælges uden for apotek.
For visse typer lægemidler kan der blive  

 tale om alene at ophæve apoteksforbeholdet for visse styrker og  

 pakningsstørrelser.
Det gælder først og fremmest de  

 lettere smertestillende lægemidler, hvor særlige sikkerhedshensyn  

 gør sig gældende.
 Lægemidler må uden for apotek ikke sælges  

 til børn under 15 år.
 Salg af håndkøbslægemidler skal  

 foregå bag disk. (Det vil sige ikke i selvvalg).
Salgsstederne skal godkendes og kontrolleres af  

 sundhedsmyndighederne.
En tilladelse til at sælge ikke  

 apoteksforbeholdte lægemidler skal kunne tilbagekaldes i tilfælde  

 af grove eller gentagne overtrædelser af reglerne for salg af  

 håndkøbslægemidler.
 Der fastsættes et gebyr til dækning af  

 administrationsomkostningerne forbundet med godkendelses- og  

 tilsynsordningen.
 Forhandlere af håndkøbslægemidler skal  

 føre et vist basissortiment.
 Med henblik på at sikre den unikke danske  

 lægemiddelstatistik skal forhandlere af ikke apoteksforbeholdte  

 håndkøbslægemidler - ligesom apotekerne - indberette  

 detaljerede omsætningsoplysninger til Lægemiddelstyrelsen.
 Udsalgsprisen på håndkøbslægemidler,  

 der kan forhandles uden for apotek, gives fri.
Kun apoteker kan ekspedere recepter og formidle  

 sygesikringstilskud   herunder formidle tilskud til lægeordinerede  

 håndkøbslægemidler til pensionister og personer med varig  

 lidelse.
Apotekerne må ikke differentiere prisen på  

 håndkøbslægemidler alt efter, om salget sker med eller  

 uden offentligt tilskud.
2.1 Forslagets indhold Forhandling af lægemidler er efter  

 lægemiddellovens § 5 som udgangspunkt forbeholdt apotekerne.
Kun  

 hvor andet er fastsat ved lov eller i regler udstedt af sundhedsministeren  

 kan forhandling ske uden for apotekerne.
Sundhedsministeren har fastsat  

 regler om, at følgende typer lægemidler er undtaget fra  

 apoteksforbehold, enten fordi det er sikkerhedsmæssigt  

 ubetænkeligt, eller fordi andre handelsveje end apotekerne er fundet  

 mest hensigtsmæssige for netop disse lægemidler:
 Sera og lægemidler fremstillet af blod, vacciner og  

 immunologiske testpræparater fra Statens Serum Institut, Statens  

 Veterinære Serumlaboratorium og Statens Veterinære Institut for  

 Virusforskning, jf. bekendtgørelse om præparater og  

 undersøgelser m.m. ved Statens Serum Institut og  

 Landbrugsministeriets, nu Ministeriet for Fødevarer, Landbrug og  

 Fiskeri, bekendtgørelse om præparater og undersøgelser  

 ved Statens Veterinære Serumlaboratorium og Statens Veterinære  

 Institut for Virusforskning.
 Radioaktive lægemidler, jf. bekendtgørelse om  

 radioaktive lægemidler.
 Naturlægemidler, jf. bekendtgørelse om  

 naturlægemidler.
 Visse lægemidler til veterinær anvendelse, i det  

 omfang det fremgår af bekendtgørelse om undtagelse fra  

 apoteksforbehold af visse jern- og vitaminpræparater samt visse  

 antiparasitære midler til dyr.
 Vitamin- og mineralpræparater, i det omfang det  

 fremgår af bekendtgørelse om vitamin og  

 mineralpræparater.
 Foderlægemidler til fisk, i det omfang det fremgår  

 af bekendtgørelse om fremstilling og forhandling m.v. af  

 foderlægemidler til fisk.
 Foderlægemidler til dyr, i det omfang det fremgår  

 af bekendtgørelse om fremstilling og forhandling m.v. af  

 foderlægemidler til dyr.
 Homøopatiske lægemidler, i det omfang det  

 fremgår af bekendtgørelse om homøopatiske  

 lægemidler.
 Gasser til medicinsk brug, i det omfang det fremgår af  

 bekendtgørelse om gasser til medicinsk brug.
 Humant blod og blodkomponenter.
 Herudover er en række lægemidler (antidoter,  

 dvs. modgift), der indgår i antidotberedskabet, fritaget for  

 apoteksforbehold, ligesom enkelte andre specifikke lægemidler, f.eks.  

 Samarin â  

  og Caroxinâ  

 .
 Nogle lægemidler, der er undtaget fra  

 apoteksforbehold, kan sælges overalt, f.eks. naturlægemidler og  

 homøopatiske lægemidler, mens andre kun må sælges  

 fra bestemte steder, f.eks. humant blod, blodkomponenter og antidoter.
 Alle lægemidler, der ikke udtrykkeligt er undtaget  

 fra apoteksforbeholdet, må efter de nugældende regler - uanset om  

 de er receptpligtige eller i håndkøb - kun sælges på  

 apotek, herunder i et nærmere defineret omfang på de til et  

 apotek knyttede enheder:
Et apotek er en organisatorisk selvstændig enhed,  

 hvortil der kan være knyttet apoteksfilialer, apoteksudsalg,  

 håndkøbsudsalg og medicinudleveringssteder.
I åbningstiden  

 skal apotekeren eller en af apotekeren ansat farmaceut være til stede  

 på apoteket.
Apoteker kan forhandle og fremstille lægemidler m.v.  

 i det omfang, hvori apotekerloven bestemmer det.
En apoteksfilial er en enhed knyttet til et apotek og  

 drevet for apotekerens regning i selvstændige lokaler med et af  

 apotekeren ansat fagligt uddannet personale, der omfatter en eller flere  

 farmaceuter.
Apoteksfilialer kan forhandle de samme varer, som apoteker  

 må forhandle.
Apoteksfilialer må ikke foretage  

 lægemiddelfremstilling.
Et apoteksudsalg er en enhed knyttet til et apotek og  

 drevet for apotekerens regning i selvstændige lokaler med et af  

 apotekeren ansat fagligt uddannet personale.
Apoteksudsalg kan udlevere  

 lægemidler efter recept, der forud er ekspederet på det apotek  

 (inkl. apoteksfilialer), udsalget er tilknyttet.
Apoteksudsalg kan forhandle  

 ikke receptpligtige lægemidler samt andre varer, som apoteker i  

 øvrigt må forhandle.
Apoteksudsalg må ikke foretage  

 lægemiddelfremstilling.
Et håndkøbsudsalg er en enhed, der  

 modtager varer fra et bestemt apotek.
Udsalget drives af en af apotekeren  

 antaget bestyrer i lokaler, der ikke tilhører apoteket.  

 Håndkøbsudsalg kan forhandle ikke receptpligtige  

 lægemidler samt andre varer, som apoteker i øvrigt må  

 forhandle.
Ikke receptpligtige lægemidler og medicinsk udstyr, der  

 leveres til forhandling gennem håndkøbsudsalg, skal af apoteket  

 være indpakket eller forseglet således, at kunden kan konstatere,  

 at pakken ikke har været åbnet.
Pakken skal være forsynet  

 med pris og dato for levering fra apoteket.
Håndkøbsudsalg kan  

 udlevere lægemidler efter recept, der forud er ekspederet på det  

 apotek (inkl. apoteksfilialer), udsalget er tilknyttet.
Lægemidlerne  

 skal af apoteket være indpakket, forsynet med apotekets navn, kundens  

 navn og adresse, den pris kunden skal betale samt dato for levering fra  

 apoteket.
Pakken skal være forseglet således, at kunden kan  

 konstatere, at pakken ikke har været åbnet.  

 Håndkøbsudsalg må ikke foretage  

 lægemiddelfremstilling.
Et medicinudleveringssted er en enhed, der fra et eller  

 flere apoteker modtager adresserede forsendelser, som udleveres til den  

 enkelte kunde.
Medicinudleveringssteder er ikke lagerførende.  

 Forsendelserne skal af apoteket være indpakket, forsynet med apotekets  

 navn, kundens navn og adresse, den pris, kunden skal betale, samt  

 leveringsdato.
Forsendelserne skal være forseglet, således at  

 kunden kan konstatere, at forsendelsen ikke har været  

 åbnet.
Lovforslaget indebærer, at Lægemiddelstyrelsen  

 skal foretage en konkret vurdering af alle lægemidler, der ikke er  

 omfattet af de ovennævnte undtagelser fra apoteksforbeholdet, og som  

 ikke er receptpligtige, med henblik på at bestemme, om det enkelte  

 lægemiddel sundhedsmæssigt forsvarligt kan sælges uden for  

 apotekervæsenet.
Der vil i denne vurdering blive lagt vægt  

 på, om lægemidlet i almindelighed kan anvendes af forbrugerne  

 uden de rådgivningsmuligheder, der tilbydes på apoteksenheder med  

 faguddannet personale, og på den generelle risiko for, at  

 lægemidlet kan misbruges eller bruges forkert eller  

 uhensigtsmæssigt.
Forhold som pakningsstørrelse,  

 lægemiddelform og styrke m.m. vil indgå i vurderingen, og derfor  

 vil det kunne forekomme, at nogle pakningsstørrelser,  

 lægemiddelformer og styrker af et lægemiddel undtages fra  

 apoteksforbehold, mens andre forbliver apoteksforbeholdte.
Endvidere skal der  

 foretages en vurdering af, om der skal fastsættes grænser for,  

 hvor mange pakninger af et lægemiddel, der kan sælges til en  

 kunde.
På baggrund af den foretagne vurdering vil  

 Lægemiddelstyrelsen klassificere alle  

 håndkøbslægemidler (pakninger) som enten apoteksforbeholdt  

 håndkøb eller håndkøb i fri handel, herunder  

 eventuelt en begrænsning i antal pakninger, der kan sælges til en  

 kunde.
Klassificeringen vil fremgå af Specialitetstaksten, idet  

 sundhedsministeren agter at benytte sin adgang efter lægemiddellovens  

 § 22, stk. 1, til at bestemme, at  

 håndkøbslægemidler i fri handel skal optages i  

 Specialitetstaksten, dog uden angivelse af pris.
Virksomheder og personer (forretninger) uden for  

 apotekervæsenet, der vil sælge ikke apoteksforbeholdte  

 håndkøbslægemidler, skal godkendes af  

 Lægemiddelstyrelsen efter lægemiddellovens § 8, stk. 1.  

 Lægemiddelstyrelsen vil i medfør af § 8, stk. 2,  

 fastsætte nærmere regler om disse forretninger, der i  

 bemærkningerne til dette lovforslag benævnes »godkendte  

 salgssteder«.
Godkendelse vil forudsætte en forudgående  

 kontrol.
Det forudsættes, at der i de regler, der  

 fastsættes i medfør af lægemiddellovens § 8, stk. 2,  

 stilles krav om, at lægemidler ikke må være i selvvalg, og  

 at de ikke må sælges til børn under 15 år.
Endvidere  

 vil der bl.a. blive stillet krav om, at det enkelte godkendte salgssted skal  

 føre et vist basissortiment af lægemidler, og om indberetning  

 til Lægemiddelstyrelsens lægemiddelstatistik.
Indberetningen, der  

 skal foretages af det godkendte salgssted eller eventuelt en koncern,  

 butikskæde eller lignende, som salgsstedet er en del af/tilsluttet, vil  

 skulle omfatte detaljerede oplysninger om omsætning m.v. af  

 lægemidler opgjort for hver enkelt ekspedition.
Der vil blive stillet  

 krav om, at indberetning sker i maskinlæsbar stand en gang  

 månedligt.
De nærmere krav, herunder tekniske specifikationer for  

 indberetningerne, vil blive fastsat af Lægemiddelstyrelsen.
De godkendte salgssteder vil blive løbende  

 kontrolleret af Lægemiddelstyrelsen.
I overensstemmelse med aftalen om  

 modernisering og liberalisering af apotekervæsenet vil der blive  

 fastsat et gebyr for såvel godkendelse af som den løbende  

 kontrol med salgssteder.
Tilladelsen til at sælge lægemidler vil  

 kunne tilbagekaldes i medfør af lægemiddellovens § 8,  

 stk. 3, i tilfælde af grove eller gentagne overtrædelser af  

 de regler, der fastsættes om godkendte salgssteders indretning og drift  

 m.v.
Enkelte af de håndkøbslægemidler, som  

 frigives til salg uden for apotekerne, er tilskudsberettigede, når de  

 ordineres på recept til brug for en pensionist eller behandling af en  

 varig lidelse.
Da ekspedition af recepter kun kan ske på apoteker og  

 apoteksfilialer, vil det ikke være muligt at købe  

 håndkøbslægemidler med tilskud fra sygesikringen på  

 godkendte salgssteder.
Når en meget stor del af det nuværende  

 sortiment af håndkøbslægemidler overgår til fri  

 handel, og når det resterende sortiment udgøres af  

 lægemidler, der ud fra de ovennævnte kriterier skønnes  

 uegnede til at blive solgt uden mulighed for apoteksfaglig rådgivning,  

 bortfalder grundlaget for at opretholde håndkøbsudsalg i den  

 form, der kendes i dag.
I stedet foreslås det, at apotekerne får  

 adgang til at fortsætte driften af eksisterende  

 håndkøbsudsalg - og eventuelt oprette nye - på  

 vilkår, der i videst muligt omfang er sammenfaldende med de  

 vilkår, der skal gælde for andre forhandlere af  

 håndkøbslægemidler.
Ifølge den nugældende regulering drives et  

 håndkøbsudsalg »af en af apotekeren antaget bestyrer«.
Denne  

 konstruktion harmonerer ikke med forholdene i dag, hvor apotekeren typisk  

 sælger lægemidlerne til den forretning, hvor  

 håndkøbsudsalget er beliggende, hvorefter forretningen for egen  

 regning sælger lægemidlerne videre til kunderne.  

 Forretningsindehaveren »bestyrer« med andre ord  

 håndkøbsudsalget, men håndkøbsudsalgets varelager  

 tilhører ikke apotekeren, men forretningsindehaveren selv.  

 Håndkøbsudsalget er derved på én gang en  

 apoteksenhed og en selvstændig forrretning med lægemidler, der  

 leveres af apotekeren, og som overvåges af apotekeren.
Apotekeren  

 fungerer derfor i en vis udstrækning nærmere som grossist end  

 egentlig driftsherre, hvilket komplicerer forholdene omkring pligt og ansvar  

 i forbindelse med driften af håndkøbsudsalg.
De nye håndkøbsudsalg foreslås  

 defineret som enheder, der er knyttet til et bestemt apotek, der modtager,  

 opbevarer og forhandler lægemidler m.m. fra dette apotek, og som drives  

 fra et forretningssted, der ikke tilhører apotekeren, efter aftale  

 mellem forretningsindehaveren og apotekeren.
Apotekeren vil være  

 ansvarlig for, at ejeren eller den daglige leder af det forretningssted, hvor  

 håndkøbsudsalget er beliggende, er bekendt med de til enhver tid  

 gældende regler om forhandling af lægemidler på  

 håndkøbsudsalg.
Det vil derimod være forretningsstedets  

 ansvar, at reglerne om forhandling af lægemidler bliver overholdt i det  

 daglige.
Visse af forretningsstedets forpligtelser, f.eks. pligten til at  

 indberette omsætningsoplysninger til Lægemiddelstyrelsen, vil dog  

 kunne eller skulle varetages af apotekeren.
I modsætning til i dag vil en apoteker skulle  

 ansøge om Lægemiddelstyrelsens tilladelse til at oprette et  

 håndkøbsudsalg.
Lægemiddelstyrelsen vil kunne afslå  

 ansøgningen, hvis håndkøbsudsalget ikke skønnes at  

 kunne leve op til de gældende faglige krav eller hvis det ønskes  

 placeret uden for apotekets naturlige forsyningsområde.
De samme  

 kriterier vil finde anvendelse i forbindelse med Lægemiddelstyrelsens  

 vurdering af, om et håndkøbsudsalg skal nedlægges.
 Der vil skulle søges om tilladelse til at  

 opretholde de omkring 750 eksisterende håndkøbsudsalg.  

 Håndkøbsudsalgene vil dog kunne fortsætte i en  

 overgangsperiode, mens Lægemiddelstyrelsen vurderer  

 ansøgningerne.
 På navnlig to væsentlige punkter vil  

 håndkøbsudsalgene adskille sig fra salgssteder der er godkendt  

 efter lægemiddellovens § 8, stk. 1, dvs. salgssteder, der ikke er  

 knyttet til et apotek:
For det første vil håndkøbsudsalg lige  

 som i dag kunne udlevere og modtage betaling for lægemidler efter  

 recept, der er ekspederet på det apotek, håndkøbsudsalget  

 er tilknyttet, og for andre apoteksforbeholdte lægemidler, der er  

 bestilt på apoteket.
På godkendte salgssteder vil der dog  

 også være mulighed for at etablere medicinudleveringssted efter  

 den foreslåede bestemmelse i apotekerlovens § 7b (lovforslagets § 2,  

 nr. 5) For det andet skal håndkøbsudsalg forhandle  

 lægemidler til samme udsalgspris som det apotek, udsalget er knyttet  

 til.
Sidstnævnte krav skal ses i sammenhæng med, at  

 det fremgår af aftalen om modernisering og liberalisering af  

 apotekervæsenet, at der skal være fri prisdannelse på  

 håndkøbslægemidler, der undtages fra apoteksforbeholdet,  

 men at det skal sikres, at apotekerne ikke kan differentiere prisen på  

 håndkøbslægemidler efter, om salget sker med eller uden  

 offentligt tilskud.
Kravet skal endvidere ses i forlængelse af, at  

 apotekerne skal tage samme pris på apoteket, filialer og apoteksudsalg.  

 Hjelmen til fastsættelse af sådanne regler for apotekernes  

 prisfastsættelse foreslås fastlagt ved ændring af  

 apotekerlovens § 44, jf. lovforslagets § 2, nr. 16.
Enkelte af de håndkøbslægemidler, der  

 vil blive undtaget fra apoteksforbehold, er generelt tilskudsberettigede  

 efter sygesikringsloven og omfattet af referenceprissystemet.
I  

 referenceprissystemet beregnes tilskuddet til et lægemiddel på  

 grundlag af gennemsnittet af prisen på de to billigste lægemidler  

 i en gruppe (referenceprisen).
 Tilskudsberettigede håndkøbslægemidler,  

 der undtages fra apoteksforbeholdet, og for hvilke der derfor bliver fri  

 prisdannelse, kan ikke rummes i referenceprissystemet, der bygger på  

 faste og ensartede lægemiddelpriser over hele landet.  

 Lægemidlerne vil derfor blive slettet fra referenceprissystemet,  

 hvilket kan ske ved Lægemiddelstyrelsens beslutning i henhold til  

 sygesikringslovens § 7 e, stk. 1. Tilskuddet beregnes herefter ud  

 fra den pris, apoteket tager for det pågældende lægemiddel.  

 Lægemiddelstyrelsen vil nøje følge prisudviklingen  

 på de ikke apoteksforbeholdte håndkøbslægemidler,  

 hvortil der ydes tilskud.
 Det vil kun være muligt at købe  

 lægemidler med tilskud fra sygesikringen på apoteker,  

 apoteksfilialer og apoteksudsalg.
3. Dosisdispensering af lægemidler til forbrugerne Dosisdispensering indebærer, at et eller flere  

 lægemidler på apoteket pakkes til den enkelte bruger i en  

 engangsdoseringsbeholder, som er tilpasset lægemidlets konkrete  

 anvendelse og derved skal sikre, at brugeren får den eller de rette  

 tabletter i den rigtige dosis på det rette tidspunkt.
Et forsøg i Vejle Amt (Fredericia) i perioden 1997  

   1999 har vist, at der gennem en ordning med dosisdispensering af  

 lægemidler til enkeltpersoner, der behandles i den primære  

 sundhedssektor, kan opnås øget tryghed på brugersiden  

 sammen med en bedre efterlevelse af medicinordinationerne.
Forsøget  

 har endvidere vist, at ordningen rummer et besparelsespotentiale for  

 både medicinbrugere, amt og kommune.
De primære fordele ved dosisdispensering er, at  

 patienter, der har vanskeligt ved at administrere deres medicin (ofte  

 ældre mennesker), lettere kan overskue, hvilken medicin de skal tage  

 hvornår, hvilket kan medvirke til bedre medicinefterlevelse  

 (compliance) og minimering af risikoen for fejlmedicinering.
Desuden kan  

 mængden af returmedicin reduceres, når den enkelte patient  

 får nøjagtig den mængde medicin, patienten skal indtage i  

 løbet af for eksempel en uge.
Endvidere kan dosisdispensering  

 indebære økonomiske fordele for patienter, sygesikringen og  

 kommunerne, dels fordi mængden af returmedicin reduceres, dels fordi  

 forbrugerpriser og medicintilskud kan baseres på billigste  

 lægemiddelenhedspris (tabletpris). Det er karakteristisk, at store  

 lægemiddelpakninger normalt vil have billigste pris pr.  

 lægemiddelenhed, og der vil derfor typisk blive anvendt store pakninger  

 ved dosisdispensering.
 Med baggrund i de sundhedsfaglige fordele og de mulige  

 besparelser ved en ordning med dosisdispensering foreslår regeringen  

 med nærværende lovforslag, at der i den private apotekssektor  

 indføres adgang til dosisdispensering fra samme pakning til flere  

 enkeltpersoner, der behandles i den primære sundhedssektor.
 Udvidelse af adgangen til at foretage dosisdispensering  

 til patienter i primærsektoren indgår i aftale af 1. november  

 2000 om modernisering og liberalisering af apotekervæsenet, og  

 nærværende lovforslag fremsættes som led i  

 gennemførelsen af aftalen.
3.1 Den nugældende regulering af dosisdispensering Dosisdispensering kendes i dag i to former:
Private apoteker og sygehusapoteker kan efter  

 Sundhedsstyrelsens bekendtgørelse nr. 242 af 17. april 1995 om  

 dosisdispensering af lægemidler, som ændret ved  

 bekendtgørelse nr. 719 af 29. juli 1996, dosisdispensere  

 lægemidler til en person, institution eller virksomhed, der som led i  

 patientbehandling, redningstjeneste e.lign. anvender lægemidler med  

 henblik på indgift i patienter, eller bestemte (navngivne) patienter, der er i behandling på  

 et sygehus eller en anden institution omfattet af sygehuslovens  

 § 3.
Der kan efter den gældende bekendtgørelse  

 dosisdispenseres fra samme pakning til forskellige personer, institutioner og  

 virksomheder.
Bekendtgørelsen tillader ikke dosisdispensering til  

 enkeltpersoner (patienter), der behandles i den primære  

 sundhedssektor.
Private apoteker kan endvidere dosisdispensere til en  

 enkeltperson (patient) efter recept/rekvisition fra den behandlende  

 læge.
Der må kun dosisdispenseres fra en pakning til én og  

 samme patient.
Pakningen tilhører patienten, men henstår  

 på apoteket adskilt fra apotekets øvrige lager.
Der er tale om  

 en ikke direkte lovreguleret serviceydelse, jf.
Sundhedsstyrelsens meddelelse  

 af 10. marts 1986.
3.2 Forslagets indhold Lovforslaget indebærer, at adgangen til at  

 dosisdispensere lægemidler til enkeltpersoner, der behandles i den  

 primære sundhedssektor, udvides, således at apotekerne får  

 adgang til at dosisdispensere fra samme pakning til flere enkeltpersoner.
 Herudover vil der fortsat være adgang til  

 dosisdispensering i de former, der kendes i dag, dvs. til personer,  

 institutioner eller virksomheder, der som led i patientbehandling,  

 redningstjeneste e.lign. anvender lægemidler med henblik på  

 indgift i patienter, samt til bestemte patienter, der er i behandling  

 på et sygehus eller en anden institution omfattet af sygehuslovens  

 § 3.
3.3 Organisering af dosisdispenseringsopgaven Dosisdispensering kan udføres såvel manuelt  

 som maskinelt.
En mere udstrakt anvendelse af dosisdispensering vil kun kunne  

 være økonomisk rationel, hvis den foregår maskinelt.  

 Svenske erfaringer med maskinel dosisdispensering viser endvidere, at  

 risikoen for fejl mindskes væsentligt ved anvendelse af maskinel  

 pakning frem for manuel pakning.
Ved dosisdispensering til en enkelt eller  

 nogle få patienter eller af usædvanlige lægemidler kan  

 manuel dosisdispensering imidlertid være økonomisk mere  

 fordelagtig.
 Lovforslaget forudsætter, at der er adgang til at  

 foretage både manuel og maskinel dosisdispensering.
 På grund af omkostningerne til anskaffelse og drift  

 af det nødvendige maskinel, må maskinel dosispakning  

 centraliseres på et begrænset antal apoteker, der må have  

 adgang til at sælge dosispakningerne til de øvrige apoteker.  

 Dette svarer til ordningen for magistrelle lægemidler.
Adgangen til at foretage dosisdispensering af  

 lægemidler er efter de nugældende regler forbeholdt apoteker og  

 sygehusapoteker.
Der er tale om en rettighed, ikke en forpligtelse.
For at sikre ordningens gennemslagskraft i den  

 primære sundhedssektor bør dosisdispensering til enkeltpersoner  

 derfor pålægges apotekerne som en pligt, når  

 dosisdispensering er lægeordineret.
Under hensyn til de praktiske  

 gennemførelsesproblemer, der må forudses navnlig i startfasen,  

 er det dog foreslået, at apotekernes forpligtelse til at fremskaffe og  

 forhandle dosisdispenserede lægemidler til patienter i  

 primærsektoren ikke skal gælde i tilfælde, hvor  

 dosisdispensering af ganske særlige grunde ikke kan ske maskinelt.  

 Baggrunden herfor er nærmere omtalt nedenfor i bemærkningerne  

 vedrørende lægemiddelformer og sortiment.
Dosisdispensering, som bestilles af den enkelte patient  

 på egen hånd, bør fortsat og indtil videre opfattes som en  

 serviceydelse, som apotekeren kan, men ikke skal tilbyde.
Tilsvarende  

 gælder for de former for dosisdispensering, der allerede er tilladt i  

 dag, jf. ovenfor.
 Dosisdispensering af lægemidler bør grundet  

 ordningens tætte tilknytning til selve detaildistributionen af  

 lægemidler også fremover være forbeholdt apoteker.  

 Forhandling af lægemidler til patienter uden for sygehusvæsenet  

 varetages efter de gældende regler udelukkende af de private apoteker,  

 og det er regeringens opfattelse, at dosisdispensering til denne gruppe  

 ligeledes bør varetages inden for den private apotekssektor.
Dosisdispensering kan omfatte såvel receptpligtige  

 lægemidler som håndkøbslægemidler, herunder  

 også lægemidler, der vil kunne sælges uden for apotek som  

 følge af forslaget om at ophæve apoteksforbeholdet for visse  

 håndkøbslægemidler.
Dosisdispensering af lægemidler  

 kan imidlertid kun foretages af apoteker.
Forretninger, der i medfør  

 af de foreslåede nye regler etablerer forhandling af  

 håndkøbslægemidler (salgssteder godkendt efter  

 lægemiddellovens § 8, stk. 1), vil ikke kunne foretage  

 dosisdispensering, idet sådanne salgssteder ikke tillægges  

 kompetence til at bryde færdigvarepakninger.
 Lovforslaget indebærer, at den enkelte private  

 apoteker forpligtes til at fremskaffe og forhandle dosisdispenserede  

 lægemidler til forbrugerne, og at de private apoteker som sektor  

 får til opgave at organisere udførelsen af selve dosispakningen  

 inden for sektorens egne rammer.
Det påhviler således den private apotekssektor  

 i fællesskab at sikre, at der etableres dosispakkefunktion på  

 eller i forbindelse med et antal apoteker svarende til det kapacitetsbehov,  

 der viser sig.
Med lovforslaget indføres der adgang til samhandel  

 mellem de private apoteker med dosispakkede lægemidler.
 Etablering af pakkefunktion på et apotek med henblik  

 på samhandel med dosisdispenserede lægemidler til andre apoteker  

 må efter forslaget kun ske med Lægemiddelstyrelsens  

 godkendelse.
Formålet med en godkendelsesordning er at sikre, at  

 der ikke opstår en overkapacitet for dosispakning, som ikke kan  

 udnyttes, og at der med udgangspunkt i de ansøgende apoteker  

 opnås en vis geografisk fordeling, der bl.a. kan medvirke til at sikre  

 hurtig leveringstid til de receptekspederende apoteker.  

 Lægemiddelstyrelsen skal i forbindelse med  

 godkendelsesansøgninger inddrage både faglige,  

 kapacitetsmæssige og geografisk fordelingsmæssige hensyn samt  

 samfundsøkonomiske hensyn.
Lægemiddelstyrelsen vil således  

 have mulighed for at afslå en ansøgning såvel ud fra en  

 faglig vurdering af den påtænkte pakkefunktions organisering og  

 drift som ud fra kapacitetsmæssige og økonomiske hensyn, enten  

 til de samlede samfundsmæssige  

 lægemiddeldistributionsomkostninger og/eller til de driftsmæssige  

 og økonomiske forhold på det enkelte apotek.
 Der vil i regler fastsat af Lægemiddelstyrelsen  

 blive fastlagt kvalitets- og servicekrav samt leveringsvilkår, herunder  

 maksimal leveringstid.
Dosispakkefunktionen vil eventuelt kunne etableres i  

 lokaler, der ikke befinder sig i umiddelbar tilknytning til selve apoteket.  

 Med de foreslåede regler forudsættes det imidlertid, at  

 etablering og drift af dosispakkefunktion sker inden for rammerne af  

 apotekerbevillingen og dermed indpasses som en integreret del af det  

 pågældende apoteks drift, således at den enkelte apoteker  

 har det driftsmæssige og økonomiske ansvar for  

 dosispakkefunktionen.
Der vil i medfør af apotekerlovens § 47  

 blive fastsat regler om regnskabsaflæggelse, hvorefter indtægter  

 og udgifter ved dosispakkefunktionen skal indgå i apotekets regnskab,  

 dog særskilt specificeret.
Omsætningen ved dosispakkefunktionen  

 vil ikke blive medregnet ved beregning af apoteksafgift, således at  

 denne del af omsætningen på pakkeapoteker ikke indgår i  

 apotekernes udligningsordning.
 Den foreslåede ordning udelukker, at  

 dosispakkefunktionen etableres som en samlet virksomhed, eventuelt i  

 selskabsform, svarende til den virksomhed, der tidligere har eksisteret for  

 apotekernes produktionsvirksomhed (DAK).
Forpligtelsen for det enkelte private apotek består  

 i en pligt til at fremskaffe og forhandle dosisdispenserede lægemidler  

 til apotekets kundekreds.
Det vil således være op til det enkelte  

 apotek at afgøre, om dosispakningen skal udføres af vedkommende  

 apotek eller rekvireres fra et apotek, der har etableret  

 dosispakkefunktion.
Med udvidelsen af adgangen til dosisdispensering til  

 patienter i primærsektoren er der tale om opbygning af en ny funktion,  

 der ikke tidligere er varetaget af apotekervæsenet.
Opgaven  

 pålægges alene de private apoteker, og lovforslaget indeholder  

 derfor en præcisering af apotekerlovens § 56 a, således at  

 det klart fremgår, at sygehusapoteker ikke i medfør af  

 bestemmelsen vil kunne etablere forhandling til private apoteker af  

 dosispakkede lægemidler bestemt til patienter uden for  

 sygehusvæsenet.
 Sygehusapoteker vil fortsat have mulighed for at  

 dosisdispensere lægemidler til sygehusbrug samt at forsyne private  

 apoteker med dosisdispenserede lægemidler til personer, institutioner  

 eller virksomheder, der som led i patientbehandling, redningstjeneste e.l.  

 anvender lægemidler med henblik på indgift i patienter.
 Der vil ikke med forslaget blive adgang til at overlade  

 pakkeopgaven til virksomheder uden for den private apotekssektor.
3.4 Lægemiddelformer og sortiment I de nugældende regler tages der ikke udtrykkeligt  

 stilling til hvilke lægemiddelformer (f.eks. tabletter, kapsler,  

 infusionsvæsker, øjendråber m.v.), der må  

 dosisdispenseres.
Af bekendtgørelse om dosisdispensering fremgår  

 alene, at apotekers og sygehusapotekers adgang til at bryde  

 færdigvarepakninger til farmaceutiske specialiteter ikke omfatter den  

 indre emballage til sterile lægemidler og ikke-doserede  

 lægemidler.
 I forbindelse med forslaget om dosisdispensering til  

 patienter i primærsektoren vil det være nødvendigt at  

 foretage en afgrænsning af de lægemiddelformer, der er egnede til  

 denne form for dosisdispensering.
Det vurderes, at tabletter (dog ikke bruse- og  

 smeltetabletter, der ødelægges af luftens fugtighed) og kapsler  

 er de eneste lægemiddelformer, som med rimelighed kan dosisdispenseres  

 til patienter i primærsektoren.
Det skyldes dels, at lægemidlerne  

 skal kunne tåle den behandling, de udsættes for, dels at  

 indtagelsesmåden for de enkelte lægemiddelformer skal være  

 ensartet, da patienterne ikke i alle tilfælde kan forventes at  

 være i stand til at skelne mellem de forskellige lægemidler.
Af  

 sidstnævnte årsag er f.eks. suppositorier (stikpiller) uegnede  

 til dosisdispensering til enkeltpersoner, da de kan forveksles med  

 lægemidler, der er beregnet til indtagelse gennem munden.
Hertil kommer, at nogle lægemidler generelt er  

 uegnede til maskinel dosisdispensering på grund af risiko for  

 krydskontaminering, dvs. gensidig forurening.
Det gælder f.eks.  

 cytostatika, penicilliner og andre antibiotika.
Lægemiddelstyrelsen vil foretage en nærmere  

 afgrænsning af, hvilke lægemiddelformer der kan dosisdispenseres  

 til enkeltpersoner i primærsektoren.
I sidste ende vil det være  

 apotekets ansvar, at de lægemidler, der rent faktisk dosisdispenseres,  

 er egnede hertil.
Efter forslaget bemyndiges Lægemiddelstyrelsen til at  

 fastsætte regler om hvilke lægemidler, der kan dosisdispenseres  

 til enkeltpersoner i primærsektoren.
Der vil blive tale om en generel  

 regulering, der fastlægger hvilke lægemiddelformer, der kan  

 dosisdispenseres til patienter i primærsektoren, samt hvilke  

 lægemiddeltyper, der ikke kan dosisdispenseres til denne patientgruppe,  

 uanset at disse for eksempel markedsføres i tabletform eller lign.  

 (antibiotika m.v.) Der vil ikke blive udarbejdet en fuldstændig  

 fortegnelse over de lægemidler (medicinske specialiteter), der kan  

 dosisdispenseres.
Adgangen til at dosisdispensere til sygehuse og lignende  

 institutioner fortsætter efter forslaget uændret.
Der vil til  

 disse formål være mulighed for at dosisdispensere et bredere  

 lægemiddelsortiment, herunder f.eks. lægemidler beregnet til  

 forskellig indtagelsesmåde, da administration af lægemidlerne  

 styres af sygehus- og/eller institutionspersonale.
Ved dosisdispensering til  

 sygehuse og lignende institutioner, der kan udføres af sygehusapoteker  

 og private apoteker, gælder et tilsvarende ansvar for, at der alene  

 dosisdispenseres lægemidler, der er egnede hertil.
Det skønnes, at i alt omkring 1.800 forskellige  

 lægemidler, herunder lægemiddelformer og styrker, kan  

 gøres til genstand for dosisdispensering til enkeltpersoner.
Sigtet  

 med ordningen er derfor, at apotekerne som udgangspunkt skal kunne  

 dosisdispensere hele dette sortiment.
Heroverfor står, at der ikke på markedet  

 eksisterer dosispakkemaskiner, der kan håndtere et så stort  

 sortiment.
Det vil derfor være nødvendigt, at apotekerne i  

 forbindelse med organisering og etablering af pakkekapacitet sigter mod, at  

 et så stort sortiment som muligt vil kunne dosisdispenseres maskinelt.  

 Det kan imidlertid ikke garanteres, at der fra ordningens start vil  

 være maskinel pakkekapacitet til alle lægemidler.
Det må  

 dog forventes, at der for en del af sortimentet kun vil være relativt  

 begrænset efterspørgsel, f.eks. fordi visse dele af sortimentet  

 ikke er almindeligt anvendt i medicineringen af de patientgrupper, som har  

 behov for dosisdispensering.
Hertil kommer, at sortimentet for visse  

 lægemiddelgrupper omfatter en række synonympræparater,  

 hvorfor adgangen til substitution også i et vist omfang må  

 antages at kunne øge muligheden for maskinelt at efterkomme  

 efterspørgslen efter dosisdispensering.
Det vil ikke være økonomisk rationelt at  

 foretage manuel dosisdispensering i stort omfang, og det foreslås  

 derfor, at apotekernes forpligtelse til at fremskaffe og forhandle  

 dosisdispenserede lægemidler til patienter i primærsektoren ikke  

 skal gælde i tilfælde, hvor dosisdispensering af ganske  

 særlige grunde ikke kan ske maskinelt.
Der er tale om en ganske  

 snæver undtagelse, som alene sigter på de særlige  

 tilfælde, hvor det ikke måtte være muligt for det  

 udleverende apotek at foretage maskinel dosisdispensering eller fremskaffe  

 maskinelt dosisdispenserede lægemidler i den sammensætning, der  

 er ordineret til den pågældende patient.
Den foreslåede  

 bestemmelse udelukker ikke, at apoteket i videre omfang bør  

 søge at efterkomme lægeordineret dosisdispensering ved brug af  

 supplerende manuel dispensering eller lign., alt efter hvilket pakkesystem  

 der anvendes.
Pakkemaskinernes begrænsede kapacitet skyldes bl.a.  

 sikkerhedsmæssige hensyn.
For én af de markedsførte  

 maskiner er det således nødvendigt at få fremstillet en  

 særlig kassette tilpasset det enkelte præparat og at få  

 maskinen indstillet præcist på det sortiment, der skal pakkes.  

 Fritagelse for forpligtelsen til at efterkomme lægeordineret  

 dosisdispensering kan i denne henseende kun begrundes i, at en sådan  

 kassette endnu ikke er til rådighed.
Som det fremgår, kan den begrænsede kapacitet  

 i de eksisterende pakkemaskiner således udgøre en praktisk  

 begrænsning for anvendelsen af den maskinelle dosisdispensering.
Det  

 skal imidlertid understreges, at lægerne fortsat har den fulde og frie  

 ordinationsret.
De tekniske begrænsninger indebærer alene, at det  

 i ganske særlige tilfælde ikke vil være muligt at foretage  

 maskinel dosisdispensering af lægens ordinationer.
Lægemiddelstyrelsen vil følge udviklingen  

 nøje med henblik på at sikre, at apotekernes organisering og  

 løbende varetagelse af pakkeopgaven lever op til de krav, der stilles  

 hertil.
Sundhedsministeriet vil endvidere i forbindelse med lovforslagets  

 gennemførelse opfordre amtskommunerne til at initiere et samarbejde  

 med relevante parter om udarbejdelse af rekommandationslister eller lign. til  

 bl.a. alment praktiserende læger m.fl., der kan fungere som vejledning  

 i forbindelse med anvendelse af muligheden for dosisdispensering til  

 patienter i primærsektoren.
Dosisdispensering af lægemidler kan alene ske  

 på basis af markedsførte pakninger.
Der vil være mulighed  

 for at markedsføre særlige dosisdispenseringsegnede pakninger,  

 hvilket normalt vil sige meget store pakninger.
Kravet om, at pakningerne  

 skal være markedsført, skyldes flere forhold, herunder  

 sikkerhedsmæssige hensyn, hensynet til pris- og tilskudsberegning, jf.  

 nedenfor, samt hensynet til identifikation af dosisdispenserede  

 lægemidler i Lægemiddelstyrelsens  

 Lægemiddelstatistikregister.
Endvidere sikres det, at  

 pakningsmaterialet er af en tilfredsstillende beskaffenhed, at  

 mærkningen følger gældende regler, og at der er anmeldt en  

 pris for pakningen til Lægemiddelstyrelsen.
3.5 Forbrugerpriser og medicintilskud Indførelse af en udvidet adgang til  

 dosisdispensering fra samme pakning til enkeltpersoner i behandling i  

 primærsektoren nødvendiggør, at der fastsættes  

 regler for beregning af forbrugerprisen (apoteksudsalgsprisen AUP) samt  

 regler for beregning af referenceprisen, der anvendes ved ydelse af  

 medicintilskud efter sygesikringsloven.
 Beregningsmetoderne for forbrugerpris og referencepris  

 fastlægges således, at de i videst muligt omfang baseres på  

 principperne i det eksisterende regelsæt, dog tilpasset de  

 særlige karakteristika ved dosisdispensering til enkeltpersoner i  

 primærsektoren.
Regler for beregning af forbrugerprisen vil efter  

 lovforslaget blive fastsat af sundhedsministeren, således at patienten  

 betaler for den mængde lægemidler, der udleveres i  

 doseringsbeholderen, dvs. det udleverede antal tabletter.
Forbrugerprisen vil  

 blive beregnet for de enkelte lægemidler i doseringen ud fra prisen pr.  

 lægemiddelenhed (tablet o.lign.) i den pakningsstørrelse, der  

 har den laveste enhedspris, uanset hvilken pakningsstørrelse apoteket  

 doserer fra.
 Lovforslaget indeholder en ændring af  

 sygesikringslovens medicintilskudsregler, hvorefter der for ensvirkende  

 lægemidler (synonympræparater) beregnes en referencepris pr.  

 tablet (enhedsreferencepris) på grundlag af et gennemsnit af prisen  

 på de to billigste af samtlige pakninger, uanset  

 pakningsstørrelse.
 De foreslåede regler vil indebære, at der  

 anvendes samme princip for beregning af forbrugerprisen og  

 enhedsreferenceprisen, idet udgangspunktet i begge tilfælde er  

 billigste tabletpris uanset pakningsstørrelse.
 Den foreslåede beregningsmetode for forbrugerprisen  

 indebærer ligeledes, at princippet om ens forbrugerpriser på  

 apoteksforbeholdte lægemidler fastholdes for dosisdispenserede  

 lægemidler, således at patientens betaling ikke bliver  

 afhængig af, hvilket apotek der foretager dosisdispenseringen.
 Med denne beregningsmetode sikres dosisdispenseringskunder  

 som udgangspunkt altid mulighed for at opnå billigste tabletpris  

 samtidig med, at patientens betaling bliver uafhængig af, om apoteket  

 set med forbrugerens øjne handler rationelt og doserer fra den  

 billigste pakning (pr. tablet). Det vil i stedet være apotekets ansvar  

 og risiko at handle økonomisk rationelt i forbindelse med valg af  

 pakningsstørrelse ved dosisdispensering, herunder ved dosering af  

 sjældent anvendte lægemidler.
Der vil ligeledes blive fastsat regler for beregning af  

 forbrugerpriser ved dosisdispensering af de  

 håndkøbslægemidler, der efter forslaget vil blive undtaget  

 fra apoteksforbeholdet, og som vil være undergivet fri prisdannelse.  

 Forbrugerprisen vil blive beregnet ud fra samme princip, som for andre  

 lægemidler, dvs. at patienten betaler for den mængde  

 lægemidler, der udleveres i doseringsbeholderen.
Forbrugerprisen vil  

 blive beregnet ud fra den pris, pakkeapoteket tager for det  

 pågældende lægemiddel, idet der beregnes ud fra prisen pr.  

 lægemiddelenhed i den billigste pakningsstørrelse, uanset  

 hvilken pakningsstørrelse der doseres fra.
Hvis der er tale om et  

 lægemiddel, der kun er undtaget fra apoteksforbeholdet i små  

 pakningsstørrelser, vil der normalt blive tale om at beregne  

 forbrugerprisen ud fra den faste AUP for en større pakning.
Efter  

 forslaget skal referenceprissystemet ikke gælde for de  

 håndkøbslægemidler, der undtages fra apoteksforbeholdet,  

 og som hører blandt de håndkøbslægemidler, der er  

 tilskudsberettigede, når de ordineres på recept til brug for en  

 pensionist eller behandling af en varig lidelse.
Der vil derfor ikke skulle  

 fastsættes en særlig enhedsreferencepris for dosisdispensering af  

 disse lægemidler.
Såfremt forbrugerprisen beregnes ud fra en  

 pakningsstørrelse, som ikke er undtaget fra apoteksforbeholdet, vil  

 der dog skulle anvendes en enhedsreferencepris ved beregning af tilskud.
Det vil fortsat være op til den ordinerende  

 læge at beslutte, om der i konkrete tilfælde ikke må ske  

 substitition af det ordinerede lægemiddel.
På samme måde  

 som ved ordination af hele pakninger vil forbud mod substitution i  

 forbindelse med dosisdispensering kunne medføre en øget  

 egenbetaling, hvis der ikke ordineres billigste lægemiddel.
Det samme  

 gælder, hvis patienten selv vælger et dyrere  

 lægemiddel.
Den foreslåede regel om, at forbrugeren kun skal  

 betale billigste tabletpris uanset pakningsstørrelse, vil kunne  

 føre til, at det i nogle tilfælde vil være billigere at  

 vælge dosisdispensering frem for at købe hele pakninger, f.eks.  

 hvis patienten kun skal bruge en del af en pakning.
Såfremt  

 dosisdispensering i sådanne tilfælde ikke er lægeordineret,  

 vil patienten imidlertid selv fuldt ud skulle betale gebyr for  

 dosisdispensering, idet tilskud efter sygesikringsloven forudsætter  

 lægeordination af dosisdispenseringen, jf. bemærkningerne  

 nedenfor.
Det kan ikke afvises, at de foreslåede regler for  

 beregning af forbrugerpriser og medicintilskud ud fra billigste tabletpris  

 på længere sigt vil kunne påvirke avanceforholdene for de  

 private apoteker.
Hvis dosisdispenseringsordningen fører til, at den  

 efter apotekerlovens § 45 aftalte bruttoavance ikke kan opnås, vil  

 det være nødvendigt at ændre avanceberegningen for at  

 opnå den aftalte bruttoavance.
3.6 Finansiering af omkostninger ved dosisdispensering Omkostningerne ved dosisdispensering til enkeltpersoner i  

 primærsektoren skal dækkes af et særligt  

 dosisdispenseringsgebyr, der fastsættes af sundhedsministeren efter en  

 foreslået ny bestemmelse i apotekerlovens § 44, stk. 2  

 (lovforslagets § 2, nr. 16). I de tilfælde, hvor det receptekspederende  

 apotek bestiller dosispakningen fra et apotek med pakkefunktion, fordeles  

 gebyret mellem disse to apoteker efter nærmere regler fastsat af  

 ministeren.
 Fordelingen sker ud fra det princip, at samtlige  

 omkostninger ved selve pakkeopgaven, herunder en rimelig fortjeneste,  

 finansieres gennem en del af det samlede gebyr, der tilfalder pakkeapoteket.  

 De øvrige omkostninger forbundet med håndtering af recepten og  

 udlevering af lægemidlerne dækkes gennem den øvrige del af  

 gebyret samt fortjenesten på de lægemidler, der udleveres.
Efter lovforslaget bemyndiges sundhedsministeren endvidere  

 til at fastsætte regler for afregning mellem private apoteker ved  

 samhandel med dosisdispenserede lægemidler.
Reglerne vil blive fastsat  

 således, at det receptekspederende apotek betaler den anmeldte  

 apoteksindkøbspris (AIP) for den doserede lægemiddelmængde  

 til det apotek, der udfører selve dosispakningen.
Herved tilfalder  

 fortjenesten på de udleverede lægemidler det receptekspederende  

 apotek.
AIP beregnes ud fra den samme pakning, som forbrugerprisen beregnes  

 ud fra, dvs. ud fra prisen pr. lægemiddelenhed i den billigste  

 pakningsstørrelse.
Der vil endvidere blive fastsat regler om afregning  

 mellem det receptekspederende apotek og pakkeapoteket ved dosisdispensering  

 af de håndkøbslægemidler, der efter forslaget vil blive  

 undtaget fra apoteksforbehold, og som vil være undergivet fri  

 prisdannelse.
 Dosisdispenseringsgebyret indregnes i  

 lægemiddelprisen, således at der ydes sygesikringstilskud til  

 gebyret med den aktuelle tilskudssats for patienten, forudsat at  

 dosisdispensering er lægeordineret, og der indgår mindst  

 ét tilskudsberettiget lægemiddel i doseringen.
Der ydes ikke sygesikringstilskud til gebyret ved  

 dosisdispensering, som bestilles af den enkelte patient uden  

 lægeordination af dosisdispenseringen.
Der er tale om en serviceopgave  

 for apotekerne, som apotekerne skal opkræve betaling for at  

 udføre, og som på lige fod med andre serviceydelser bør  

 dækkes fuldt ud af patienten selv.
 3.7 Tilsyn og kontrol samt regler om holdbarhed, doseringskort m.v.
Lægemiddelstyrelsen vil med hjemmel i apotekerlovens  

 almindelige bestemmelser fastsætte nærmere regler om en  

 række forhold, der har betydning for en sikker og korrekt  

 udførelse af dosisdispensering.
Der vil i disse regler bl.a. blive  

 fastsat kvalitetskrav til udførelse af dosispakkefunktionen, hvorefter  

 reglerne om god fremstillingspraksis (GMP) og god distributionspraksis (GDP)  

 finder anvendelse på maskinel dosisdispensering.
Endvidere vil der  

 blive fastsat regler om holdbarhed, mærkning og doseringsemballage.
Efter forslaget bemyndiges Lægemiddelstyrelsen til  

 at fastsætte regler om anvendelse af et særligt doseringskort i  

 forbindelse med dosisdispensering til patienter i primærsektoren.
Der  

 er tale om en udvidelse af den eksisterende bemyndigelse i lovens § 42,  

 stk. 1, hvorefter styrelsen fastsætter regler om  

 udleveringsforskrifter (recepter). Anvendelse af et doseringskort skal sikre,  

 at apoteket er i besiddelse af de oplysninger, som skal bruges, for at  

 dosisdispenseringen kan udføres korrekt, doseringsbeholderen  

 mærkes korrekt m.v.
Der vil blive fastsat nærmere regler om  

 angivelse af doseringskortets maksimale gyldighedsperiode.
Ved  

 lægeordineret dosisdispensering kan doseringskortet udfyldes af  

 patientens læge eller af apoteket efter aftale med lægen.
Ved  

 dosisdispensering, der sker efter anmodning fra patienten selv, udfyldes  

 doseringskortet af apotekspersonalet i samråd med patienten.
For receptpligtige lægemidler samt  

 håndkøbslægemidler, hvortil der ydes tilskud til den  

 enkelte patient, forudsætter dosisdispensering endvidere, at der  

 foreligger recept på de pågældende lægemidler.
Dette  

 gælder uanset, om dosisdispensering er lægeordineret eller sker  

 efter patientens anmodning.
 Apotekernes varetagelse af dosisdispenseringsopgaven vil  

 være underlagt Lægemiddelstyrelsens tilsyn i henhold til  

 apotekerlovens § 65.
4. Tildeling af flere apoteksbevillinger i særlige  

 tilfælde Af aftalen om modernisering og liberalisering af  

 apotekervæsenet fremgår, at der skal »åbne[s] mulighed for,  

 at én apoteker i særlige tilfælde, jf. nedenfor, kan  

 opnå bevilling til mere end ét apotek.
Der kan maksimalt  

 opnås bevilling til fire apoteker«.
Ændringen gennemføres ifølge aftalen  

 med henblik på at øge apotekssektorens samlede effektivitet og  

 imødegå problemerne med manglende ansøgere til ledige  

 apoteksbevillinger.
Modellen til ændring af bevillingsreglerne vurderes  

 at kunne have flere positive konsekvenser.
Således er det vurderingen,  

 at modellen kan medvirke til at imødegå problemerne med mangel  

 på ansøgere til ledige apoteksbevillinger, ligesom den med tiden  

 vil kunne indebære mere bæredygtige enheder og dermed føre  

 til et reduceret behov for omsætningsudligning i sektoren.
Der har i de senere år været et stigende antal  

 tilfælde, hvor det har været meget vanskeligt at få besat  

 ledige apoteksbevillinger.
Der har typisk været tale om  

 omsætningsmæssigt små apoteker i de tyndt befolkede egne af  

 Danmark.
Der har dog samtidig været tale om apoteker, hvor de centrale  

 sundhedsmyndigheder har vurderet, at forsyningsmæssige forhold  

 umiddelbart tilsiger, at apoteket opretholdes.
Efter aftalen skal kompetencen til at tildele en apoteker  

 flere bevillinger tillægges Lægemiddelstyrelsen.
Denne ordning  

 skal ses i sammenhæng med, at det i aftalen også er fastlagt, at  

 Lægemiddelstyrelsen som led i afbureaukratisering af en række  

 beslutningsgange generelt skal tillægges kompetencen til at tildele  

 apotekerbevillinger.
Forinden skal der dog ifølge aftalen  

 gennemføres et udvalgsarbejde om modernisering af  

 udnævnelsessystemet med henblik på at sikre en bredere  

 bedømmelse ud fra de vilkår, som vil være gældende  

 fremover.
Kompetencen til at meddele apotekerbevillinger er i dag  

 efter apotekerlovens § 15 tillagt sundhedsministeren.  

 Gennemførelse af beslutningen om at overføre denne kompetence  

 til Lægemiddelstyrelsen indgår ikke i nærværende  

 lovforslag, idet lovforslag herom afventer resultatet at det aftalte  

 udvalgsarbejde.
På denne baggrund er det i nærværende  

 lovforslag foreslået, at kompetencen til i særlige tilfælde  

 at meddele flere bevillinger til én apoteker, på nuværende  

 tidspunkt tillægges sundhedsministeren, dog således at  

 Lægemiddelstyrelsen tillægges en vurderings- og  

 indstillingskompetence som beskrevet nedenfor.
Overførsel til  

 Lægemiddelstyrelsen af kompetencen til at meddele bevillinger vil  

 herefter indgå som et samlet forslag i et senere lovforslag.
Forslaget indebærer på denne baggrund, at  

 Lægemiddelstyrelsen i tilfælde, hvor der i forbindelse med et  

 opslag af en ledig apoteksbevilling ikke har været egnede  

 ansøgere, skal foretage en vurdering af, om apoteksbevillingen skal  

 kunne tildeles en allerede etableret apoteker.
I tilfælde, hvor  

 Lægemiddelstyrelsen finder grundlag herfor, kan styrelsen indstille til  

 sundhedsministeren, at det tilbydes de nærmest liggende apotekere at  

 overtage bevillingen.
Såfremt én eller flere af de adspurgte  

 apotekere herefter viser sig interesserede i at overtage bevillingen til det  

 ledige apotek, indstiller Lægemiddelstyrelsen til sundhedsministeren,  

 at bevillingen tildeles én af disse apotekere efter forudgående  

 drøftelse med samtlige de interesserede apotekere.  

 Lægemiddelstyrelsen og sundhedsministeren lægger i henholdsvis  

 sin indstilling og sin afgørelse afgørende vægt på,  

 at der skabes bæredygtige enheder såvel fagligt som  

 økonomisk.
I forbindelse med Lægemiddelstyrelsens vurdering af  

 de forsyningsmæssige behov i sager om ledige bevillinger, foretager  

 Lægemiddelstyrelsen høring af de berørte  

 primærkommuner og amter.
Resultatet indgår i styrelsens vurdering  

 og forelægges sundhedsministeren i forbindelse med indstilling til  

 sundhedsministeren, jf. ovenfor.
Efter aftalen skal »udligningssystemet indrettes med  

 henblik på, at der i særlige tilfælde er mulighed for  

 ejerskab til flere apoteker«.
Reglerne herom findes i apotekerlovens  

 §§ 49   53 og i administrative forskrifter fastsat i medfør  

 heraf.
Som udgangspunkt vil de apoteksbevillinger, der er meddelt én  

 og samme person i henhold til den foreslåede nye bestemmelse i  

 apotekerlovens § 15, stk. 2, i relation til apotekerlovgivningen  

 blive betragtet som selvstændige, uafhængige bevillinger,  

 også med hensyn til udligningsordningen.
Dog vil der ved eventuel  

 ansøgning om tildeling af ekstraordinært tilskud efter  

 apotekerlovens § 51 kunne tages hensyn til, at apotekeren driver flere  

 apoteker.
5. Ændringer vedrørende offentlige sygehusapoteker og  

 private sygehuses indkøb af lægemidler (private  

 sygehusapoteker) 5.1 Markedsføringstilladelser til offentlige sygehusapoteker Bestemmelsen i den gældende apotekerlovs § 56,  

 stk. 1, regulerer sygehusapotekernes adgang til at fremstille  

 lægemidler samt sygehusapotekets adgang til at forhandle de  

 fremstillede lægemidler til andre virksomheder og institutioner end det  

 eller de sygehuse, der er omfattet af sygehusapotekets  

 leveringsområde.
Efter bestemmelsen i den gældende apotekerlovs  

 § 56, stk. 1, kan et sygehusapotek fremstille 1)	magistrelle lægemidler, 2)	lægemidler, der i henhold til tidligere lovgivning er optaget  

 i Lægemiddelstyrelsens Specialitetsregister til fremstilling på  

 sygehusapotek og 3)	lægemidler, der efter den 1. januar 1985 er godkendt til  

 fremstilling på sygehusapotek, såfremt de pågældende  

 lægemidler helt eller fortrinsvis er bestemt til anvendelse til  

 sygdomsbehandling på sygehuse.
Bestemmelsen i § 56, stk. 1, indebærer, at  

 ejeren af et sygehusapotek kun kan opnå markedsføringstilladelse  

 til et nyudviklet lægemiddel, såfremt lægemidlet helt eller  

 fortrinsvis er bestemt til sygdomsbehandling på sygehuse.
Udvikler et  

 sygehusapotek et lægemiddel, der må forventes at ville få  

 almindelig anvendelse både på og uden for sygehusene, vil  

 sygehusapoteket ikke kunne få en markedsføringstilladelse til  

 dette lægemiddel, og det vil følgelig ikke kunne fremstilles  

 på sygehusapotek, ej heller alene med henblik på anvendelse  

 på sygehuse.
 Den gældende bestemmelse afskærer  

 således et sygehusapotek, der eksempelvis med udgangspunkt i et af  

 sygehusapoteket fremstillet magistrelt lægemiddel har udviklet et helt  

 nyt lægemiddel til anvendelse både i sygehusregi og i  

 primærsektoren, fra at opnå en markedsføringstilladelse  

 til et sådant lægemiddel.
Regeringen mener ikke, at denne begrænsning i  

 sygehusapotekernes adgang til at opnå markedsføringstilladelse i  

 dag kan anses for begrundet og hensigtsmæssig.
Med de krav, der i dag  

 stilles til udvikling af et nyt lægemiddel, vil det under alle  

 omstændigheder kun sjældent forekomme, at et sygehusapotek  

 udvikler nye lægemidler.
Der kan på denne baggrund være  

 grund til at overveje, om begrænsningen bør ophæves,  

 således at sygehusapoteket får mulighed for at opnå  

 markedsføringstilladelse til et nyudviklet lægemiddel, uanset at  

 lægemidlet må forventes at ville få en almindelig  

 anvendelse uden for sygehusene.
Fastholdes begrænsningen, vil  

 markedsføringen af et sådant lægemiddel være  

 afhængigt af, om sygehusapoteket overdrager eller sælger  

 rettighederne til en medicinalvirksomhed.
En ophævelse af  

 begrænsningen vil være med til at sikre, at lægemidlet  

 markedsføres.
 På denne baggrund og i overensstemmelse med aftalen  

 af 1. november 2000 om modernisering og liberalisering af  

 apotekervæsenet stilles der med lovforslagets § 2, nr. 18, forslag  

 om at ophæve den omhandlede begrænsning i sygehusapotekernes  

 adgang til at opnå en markedsføringstilladelse til et nyudviklet  

 lægemiddel.
Med forslaget åbnes der mulighed for til ejeren af  

 et sygehusapotek eller til en organisation, der repræsenterer  

 sygehusapotekerejerne, at udstede en markedsføringstilladelse til et  

 nyudviklet lægemiddel, uanset at lægemidlet må forventes at  

 få almindelig anvendelse udenfor sygehusene.
Det er efter forslaget en  

 betingelse for et sygehusapoteks fremstilling af et sådant  

 lægemiddel, at et tilsvarende lægemiddel ikke allerede  

 markedsføres.
Det er endvidere efter forslaget en betingelse for  

 fremstillingen på sygehusapotek, at indehaveren af  

 markedsføringstilladelsen til det pågældende  

 lægemiddel har tilbudt private virksomheder at erhverve  

 markedsføringstilladelsen til lægemidlet.
Det forudsættes  

 herved, at den pris, hvortil markedsføringstilladelsen tilbydes andre  

 virksomheder, repræsenterer tilladelsens reelle værdi.  

 Indehaveren af markedsføringstilladelsen vil derfor ikke kunne  

 omgå bestemmelsen ved at kræve en urealistisk høj betaling  

 for markedsføringstilladelsen.
På tilsvarende måde vil  

 indehaveren af markedsføringstilladelsen ikke være tvunget til  

 at afhænde markedsføringstilladelsen til en pris, der ligger  

 under tilladelsens reelle værdi.
Det vil i sidste instans være op  

 til sundhedsministeren at afgøre, om den pris, lægemidlet  

 tilbydes afhændet til, svarer til markedsprisen.
Ved eventuelle  

 afgørelser heraf vil Sundhedsministeriet benytte sig af international  

 ekspertise.
5.2 Private sygehuses indkøb af lægemidler (private  

 sygehusapoteker) Efter lægemiddellovens § 5 skal forhandling af  

 lægemidler til forbrugerne ske igennem et apotek.
Et sygehus betragtes  

 i denne forbindelse som en forbruger.
Med lovforslaget ændres begrebet  

 forbruger i lægemiddellovens § 5 til bruger.
Efter apotekerloven kan et amtskommunalt sygehusapotek  

 levere lægemidler til amtskommunens sygehuse og til de private  

 institutioner, som amtskommunen har indgået overenskomst med eller  

 på anden måde benytter som led i løsningen af sine  

 sygehusopgaver.
Har amtskommunen ikke indgået overenskomst med et  

 privat sygehus, eller benytter amtskommunen ikke på anden måde  

 det private sygehus som led i løsningen af sine sygehusopgaver, vil  

 sygehusapoteket således ikke lovligt kunne forhandle lægemidler  

 til det private sygehus.
 I tilfælde, hvor der ikke er indgået  

 overenskomst eller anden form for aftale mellem en amtskommune og et privat  

 sygehus om indragelse af det private sygehus i løsningen af  

 amtskommunens sygehusopgaver, er det private sygehus således henvist  

 til at foretage sine indkøb af lægemidler gennem et privat  

 apotek.
Med henblik på at ligestille private hospitalers og  

 offentlige sygehuses indkøb af lægemidler indgår det i  

 aftalen af 1. november 2000 om modernisering og liberalisering af  

 apotekervæsenet, at der åbnes mulighed for at tillade private  

 hospitaler at oprette sygehusapotek.
Det indgår i aftalen, at  

 myndighederne (Lægemiddelstyrelsen) på samme måde, som der  

 i dag føres tilsyn med de offentlige sygehusapoteker i form af  

 inspektionsbesøg, vil skulle føre tilsyn med, at private  

 sygehusapoteker opfylder reglerne om god fremstillings- og  

 distributionspraksis.
Som grundlag for myndighedernes tilsynsvirksomhed vil  

 der efter aftalen blive fastsat krav om, at oprettelsen af et sygehusapotek  

 på et privat hospital skal myndighedsgodkendes.
Med lovforslaget indrømmes der ejere af private  

 sygehuse adgang til at oprette sygehusapotek og sygehusapoteksfilial.  

 Oprettelsen skal godkendes af Lægemiddelstyrelsen med henblik på  

 at sikre, at sygehusapoteket lever op til gældende faglige krav til  

 indretning og drift af apotek.
Efter forslaget skal et privat sygehusapotek  

 på samme måde som private apoteker og offentlig sygehusapoteker  

 kontrolleres af Lægemiddelstyrelsen.
Det private sygehusapotek kan  

 levere lægemidler til sygehuse, der ejes af sygehusapotekets ejer.  

 Herudover tillægger forslaget et sygehusapotek adgang til at levere  

 lægemidler til andre private sygehuse, der lever op til lovforslagets  

 definition af et »privat sygehus«.
Efter forslaget kan det private  

 sygehusapotek fremstille magistrelle lægemidler samt lægemidler,  

 hvortil det private sygehusapotek er i besiddelse af en  

 markedsføringstilladelse.
6. Lovforslagets økonomiske og administrative  

 konsekvenser 6.1 Økonomiske og administrative konsekvenser af lovforslaget  

 for så vidt angår ophævelse af apoteksforbeholdet for visse  

 håndkøbslægemidler 6.1.1 Økonomiske og administrative konsekvenser for det  

 offentlige Det er regeringens forventning, at forslaget om, at visse  

 håndkøbslægemidler kan sælges uden for apotekerne,  

 vil intensivere priskonkurrencen på denne del af  

 lægemiddelsortimentet med lavere priser til følge.  

 Priskonkurrencen vil formentlig skærpes både i  

 producent/importør-, engros- og detailleddet.
Med ophævelsen af apoteksforbeholdet for de  

 omhandlede lægemidler bortfalder det nugældende krav om, at  

 lægemiddelvirksomhederne skal indberette apoteksindkøbsprisen  

 for disse lægemidler til Lægemiddelstyrelsen.
Dermed bliver der  

 mulighed for, at lægemiddelvirksomheder og grossister kan differentiere  

 den pris, der forlanges ved videresalg til detailhandlen og apotekerne,  

 herunder håndkøbsudsalg.
Konkurrencevilkårene i de  

 omhandlede handelsled bliver således mere lig de vilkår, der  

 gælder ved salg af andre varer.
Herunder kan det forventes, at der vil  

 blive ydet mængderabatter o.l.
Det er forventningen, at apotekernes og  

 den øvrige detailhandels (de i henhold til lægemiddellovens § 8,  

 stk. 1, godkendte salgssteder) indkøbspriser som følge heraf  

 generelt vil blive lavere end det nuværende niveau.
Med hensyn til ydelse af rabatter fra leverandører  

 til håndkøbsudsalg og godkendte salgssteder bemærkes det,  

 at de gældende regler om rabatter m.v. i forbindelse med fremme af salg  

 af lægemidler i EU-direktiv 92/28/EØF om reklame for  

 humanmedicinske lægemidler omfatter »personer, der er beføjet  

 til at ordinere eller udlevere lægemidler«.
Som følge heraf vil  

 der i Sundhedsministeriets bekendtgørelse om reklame for  

 lægemidler blive fastsat regler, hvorefter det gældende forbud  

 mod såkaldte salgsfremmende rabatter vil komme til at omfatte  

 såvel egentlige medicinalpersoner, herunder apotekere, som indehavere  

 af salgssteder, der godkendes til salg af ikke apoteksforbeholdte  

 håndkøbslægemidler efter lægemiddellovens § 8, stk.  

 1.
 Det bemærkes endvidere, at apotekerne vil have  

 mulighed for at etablere samarbejde om at foretage indkøb af  

 lægemidler (indkøbskæder o.lign.) hos grossister og  

 producenter, og derved eventuelt opnå omkostningsbestemte rabatter.  

 Forbuddet i apotekerlovens § 3 a mod videregivelse af oplysninger om  

 apotekets omsætning af lægemidler er således ikke til  

 hinder for etablering af et indkøbssamarbejde, når  

 indkøbet sker på grundlag af apotekernes oplysninger om det  

 forventede salg af de enkelte lægemidler og ikke på grundlag af  

 udveksling af oplysninger om omsætningen i en foregående  

 periode.
Det forventes herudover, at der med fri prisdannelse i  

 detailleddet, ligesom det kendes fra andre varetyper, vil opstå  

 forskelle i de avancer, som apotekerne og de godkendte salgssteder beregner  

 sig.
Der må i den forbindelse formodes at blive visse geografiske  

 forskelle i priserne på de omhandlede  

 håndkøbslægemidler.
Således bliver priserne  

 formentligt lavest, hvor det potentielle konkurrencepres er størst,  

 nemlig i de tættere befolkede områder.
Selvom apotekernes nuværende gennemsnitlige  

 procentvise avance ved salg af lægemidler ligger i den lave ende  

 vurderet i forhold til avancerne ved varesalg i den øvrige  

 detailhandel   hvilket bl.a. kan udledes af Konkurrencestyrelsens  

 Konkurrenceredegørelse 2000   er det forventningen, at avancerne ved  

 salg af de omhandlede håndkøbslægemidler generelt vil  

 blive reduceret.
Dette vil bl.a. ske, hvis man i de godkendte salgssteder  

 vælger at anvende lægemidler som »trækplaster«, dvs. skabe  

 øget omsætning af andre varer ved at prissætte  

 lægemidler lavt.
Salget af håndkøbslægemidler fra  

 godkendte salgssteder vil alt andet lige betyde, at apotekernes markedsandel  

 for det omhandlede håndkøbssortiment reduceres.
Der må  

 forventes, at apotekerne i et forsøg på at mindske reduktionen i  

 markedsandelene, i et vist omfang vil følge prissætningen i  

 detailhandlen uden for apotekerne.
Til nogle af de håndkøbslægemidler, der  

 undtages fra apoteksforbeholdet, ydes der generelt tilskud i medfør af  

 sygesikringsloven, når lægemidlet er lægeordineret til  

 pensionister eller personer med varig lidelse.
Omsætningen af det  

 sortiment, der forventes undtaget fra apoteksforbeholdet, anslås at  

 udgøre i størrelsesordenen 700 mio. kr. i 2000 pris- og  

 mængdeniveau.
Tallet er forbundet med en vis usikkerhed, da nogle af de  

 lægemidler, hvor der vil blive fastsat begrænsninger i de  

 pakningsstørrelser, der kan sælges fra  

 håndkøbsudsalg og lægemiddeludsalg, ikke i dag  

 markedsføres i sådanne pakningsstørrelser.
Det  

 anslås på baggrund af oplysningerne i Lægemiddelstyrelsens  

 Lægemiddelstatistikregister, at ca. 20% af den omhandlede  

 omsætning på i alt 700 mio. kr. hidtil er foregået efter  

 recept af tilskudsmæssige årsager.
Som nævnt vil der blive fastsat regler om, at  

 apotekerne skal beregne sig samme pris ved salg af de lægemidler, der  

 undtages fra apoteksforbeholdet, uanset om lægemidlet sælges med  

 eller uden tilskud.
En reduktion i priserne på det omhandlede sortiment  

 vil således isoleret set både være til gavn for forbrugerne  

 og det offentlige.
Samtidigt er der imidlertid forhold, der trækker i  

 retning af stigende offentlige udgifter. Årsagen hertil skal findes i  

 indretningen af den samlede regulering af apotekernes økonomiske  

 forhold, herunder systemet med bruttoavanceaftaler, der er beskrevet nedenfor  

 i afsnittet om de økonomiske konsekvenser for erhvervslivet.
Det  

 fremgår der, at ophævelsen af apoteksforbeholdet isoleret set kan  

 nødvendiggøre en stigning i priserne på apotekernes  

 øvrige lægemiddelsortiment med deraf følgende  

 øgede udgifter for det offentlige.
Spørgsmålet om en eventuel regulering af  

 apotekernes bruttoavance er aftalestof mellem Sundhedsministeriet og Danmarks  

 Apotekerforening.
Den nuværende bruttoavanceaftale udløber med  

 udgangen af 2001. Sundhedsministeriet vil tage initiativ til, at  

 konsekvenserne af forslaget for apotekernes opgavevaretagelse indgår i  

 forbindelse med forhandlingerne om avancen for 2002 og 2003, ligesom  

 Sundhedsministeriet vil søge genforhandling af den nuværende  

 aftale med Danmarks Apotekerforening.
Sundhedsministeriet finder, at en  

 sådan genforhandling må vente, til det rent faktisk er muligt at  

 konstatere de første konsekvenser af forslaget.
Sundhedsministeriet vil i forbindelse med forhandlingerne  

 lægge vægt på, at aftalen om modernisering og  

 liberalisering af apotekervæsenet i øvrigt indeholder en  

 række elementer, der samlet set giver apotekerne øgede  

 frihedsgrader og muliggør en reduktion i apotekssektorens samlede  

 omkostninger.
Det er på den baggrund Sundhedsministeriets samlede  

 vurdering, at der ikke er behov for at kompensere apotekerne for  

 konsekvenserne af forslaget om ophævelse af apoteksforbeholdet for  

 visse håndkøbslægemidler.
Forslaget indebærer i øvrigt, at de  

 lægemidler, hvor apoteksforbeholdet ophæves, udgår af  

 referenceprissystemet.
Der vil således fremover for de omhandlede  

 lægemidler blive ydet tilskud til den faktiske pris på apoteket.  

 Som følge af forventningen om generelt faldende priser på det  

 omhandlede lægemiddelsortiment forventes denne regelændring ikke  

 at have negative økonomiske konsekvenser for det offentlige.  

 Lægemiddelstyrelsen vil nøje følge prisudviklingen  

 på de ikke apoteksforbeholdte lægemidler, hvortil der ydes  

 tilskud.
Det er på denne baggrund samlet set ikke regeringens  

 forventning, at forslaget vil have økonomiske konsekvenser af  

 betydning for den offentlige sygesikring.
På samme måde forventes  

 forslaget ikke at have konsekvenser for kommunernes udgifter til tilskud til  

 lægemidler i medfør af den sociale lovgivning.
Statens udgifter  

 til refusion af udgifter efter den sociale lovgivning forventes som  

 følge heraf heller ikke påvirket.
 De foreslåede ændringer indebærer, at  

 Lægemiddelstyrelsen får tilført nye opgaver, og at  

 eksisterende opgaver ændres og forøges.
For det første følger det af lovforslaget,  

 at håndkøbsudsalg og andre salgssteder skal godkendes af  

 Lægemiddelstyrelsen.
Godkendelsen sker efter ansøgning og i  

 henhold til reglerne i henholdsvis apotekerlovens § 7 a og  

 lægemiddellovens § 8. For det andet skal Lægemiddelstyrelsen  

 føre kontrol med forretningerne.
Det vil først og fremmest ske  

 ved regelmæssig stedlig inspektion, hvor det påses, at  

 betingelserne for salg af ikke apoteksforbeholdte  

 håndkøbslægemidler overholdes.
For det tredje skal  

 Lægemiddelstyrelsen indhente og behandle omsætningsoplysninger  

 til lægemiddelstatistikken for håndkøbslægemidler  

 fra et langt større antal forhandlerenheder end hidtil.
Endelig  

 afføder lovforslaget en række afledte opgaver i  

 Lægemiddelstyrelsen.
Det drejer sig for eksempel om vurdering og  

 klassifikation af håndkøbslægemidler samt  

 fastsættelse af regler for prisberegning.
Det er ikke muligt på forhånd at anslå,  

 hvor mange virksomheder og personer, der ønsker at etablere salg af  

 ikke apoteksforbeholdte håndkøbslægemidler.
De  

 administrative og økonomiske konsekvenser for  

 Lægemiddelstyrelsen er delvist proportionale med antallet af  

 salgssteder.
 Lægemiddelstyrelsen gennemfører i dag  

 inspektion af lægemiddelvirksomheder og lægemiddelforhandlere  

 efter lægemiddellovens § 8, og omkostningerne ved denne aktivitet  

 dækkes dels af en afgift, der betales ved godkendelse af den  

 pågældende virksomhed eller person (ikke fremstillere), dels ved  

 en årsafgift for den løbende kontrol.
Håndkøbsudsalg og andre salgssteder, der  

 efter ansøgning godkendes til salg af ikke apoteksforbeholdte  

 håndkøbslægemidler, vil skulle betale et gebyr til  

 Lægemiddelstyrelsen.
Det fremgår af aftalen om modernisering og  

 liberalisering af apotekervæsenet, at der dels skal betales et gebyr  

 på 2.500 kr. for ansøgning om tilladelse til forhandling af  

 håndkøbslægemidler, dels et årligt gebyr for  

 Lægemiddelstyrelsens løbende kontrol med salgsstederne,  

 ligeledes på 2.500 kr.
Der opkræves ikke årsgebyr for det  

 år, hvor der søges om godkendelse.
Der opkræves gebyr for  

 hver enkelt geografisk lokalitet.
Ved konvertering af et eksisterende  

 håndkøbsudsalg til salgssted efter lægemiddellovens § 8,  

 stk. 1, vil der blive opkrævet et reduceret gebyr i forbindelse med  

 godkendelse af salgsstedet.
6.1.2 Økonomiske konsekvenser for erhvervslivet Lægemiddelindustrien:
Som nævnt i beskrivelsen af forslagets konsekvenser  

 for det offentlige forventes konkurrencepresset at øges for de  

 lægemidler, hvor apoteksforbeholdet ophæves.
Den umiddelbare  

 konsekvens af den øgede priskonkurrence vil alt andet lige være  

 faldende indtægter for  

 lægemiddelproducenterne/-importørerne og  

 lægemiddelgrossisterne.
 Den øgede konkurrence ventes som nævnt  

 ovenfor at omfatte en årlig omsætning i størrelsesordenen  

 700 mio. kr. i apoteksudsalgspriser inklusive moms, svarende til lidt mere  

 end 400 mio. kr. målt i de nuværende apoteksindkøbspriser  

 eksklusive moms (AIP). Grossistavancen antages at udgøre lidt mere end  

 7% af omsætningen opgjort i AIP, mens den resterende del tilfalder  

 lægemiddelvirksomhederne.
Det er ikke muligt på forhånd kvalificeret at  

 anslå, i hvilket omfang den skærpede priskonkurrence vil  

 medføre lavere indkøbspriser for apoteker og godkendte  

 salgssteder.
Hvis det imidlertid som et regneeksempel antages, at AIP som  

 gennemsnit reduceres med 5%, og at mængdesalget bibeholdes  

 uændret, vil lægemiddelproducenternes/-importørernes  

 årlige omsætning alt andet lige falde ca. 18,5 mio. kr. og  

 lægemiddelgrossisternes ca. 1,5 mio. kr.
 Denne negative virkning af forslaget må imidlertid  

 antages kun at gælde på kort sigt.
Det skal således understreges, at forslaget kan have  

 positive strukturelle konsekvenser på længere sigt.
Da  

 lovforslaget forudsættes at indebære et mere effektivt  

 (konkurrenceudsat) marked for håndkøbslægemidler,  

 forventes forslaget samlet at indebære positive strukturelle  

 forandringer på markedet for håndkøbslægemidler.  

 På længere sigt kan et mere velfungerende marked betyde, at  

 lægemiddelindustriens konkurrenceevne forbedres.
 Apotekerne:
For apotekerne skal forslagets konsekvenser som  

 nævnt vurderes i lyset af apotekernes samlede økonomisystem.  

 Apotekernes samlede bruttoavance ved salg af lægemidler mv.  

 fastsættes ifølge apotekerlovens § 45 ved aftale mellem  

 Sundhedsministeriet og Danmarks Apotekerforening for 2 år ad gangen.  

 Apotekernes samlede bruttoavance er defineret som apotekernes samlede  

 omsætning fratrukket vareforbruget og den godtgørelse,  

 apotekerne yder distribuerende læger, indehavere af  

 håndkøbsudsalg og medicinudleveringssteder, samt de rabatter,  

 apotekerne skal yde den offentlige sygesikring ved salg af  

 tilskudsberettigede lægemidler.
Apotekernes omsætning  

 hidrører først og fremmest fra salg til private forbrugere af  

 lægemidler til brug for mennesker og dyr, men også salg af  

 lægemidler mv. til sygehuse og lignende institutioner samt salg af de  

 såkaldte frihandelsvarer og diverse serviceydelser bidrager til  

 omsætningen.
Det følger af principperne bag aftalesystemet, at  

 den samlede bruttoavance, som apotekerne kan opnå i det enkelte  

 år, ændres, når der sker grundlæggende  

 ændringer i de opgaver, apotekerne skal varetage.
Med bortfaldet af  

 apoteksforbeholdet for visse håndkøbslægemidler reduceres  

 en del af den opgave, som apotekerne varetager med salg af lægemidler  

 til forbrugerne.
Sundhedsministeriets udgangspunkt for forhandlingerne med  

 Danmarks Apotekerforening om apotekernes bruttoavance vil derfor være,  

 at avancen skal reduceres i samme omfang, som apotekernes opgaver reduceres  

 dog under hensyntagen til håndkøbssalgets bidrag til  

 dækning af apotekernes faste omkostninger.
Isoleret set indebærer ophævelsen af  

 apoteksforbeholdet for visse håndkøbslægemidler, at  

 apotekerne både mister dækningsbidrag som følge af  

 bortfald af en del af omsætningen og som følge af  

 prisnedsættelser.
Omkostningerne i apotekssektoren vil imidlertid ikke  

 falde i samme grad som omsætningen af  

 håndkøbslægemidler, idet håndkøbssalget er  

 med til at dække en del af sektorens faste omkostninger.
Dette forhold  

 må der tages hensyn til i forbindelse med fastsættelsen af  

 apotekernes samlede bruttoavance.
Bruttoavancen vil således ikke kunne  

 reduceres i samme omfang, som bortfaldet af  

 håndkøbsomsætningen umiddelbart tilsiger, og der vil  

 derfor alt andet lige være behov for at regulere herfor over priserne  

 på apotekernes øvrige lægemiddelsortiment.
I runde tal  

 deler sygesikringen og patienterne ligeligt sådanne prisjusteringer.
 Sundhedsministeriet finder på nuværende  

 tidspunkt ikke, at det er muligt meningsfuldt at anslå de isolerede  

 økonomiske konsekvenser af forslaget for apotekernes  

 dækningsbidrag.
Som det fremgår af afsnittet om forslagets  

 konsekvenser for det offentlige, vil Sundhedsministeriet i forbindelse med  

 kommende forhandlinger om apotekernes bruttoavance imidlertid lægge  

 vægt på, at aftalen om modernisering og liberalisering af  

 apotekervæsenet udover liberaliseringen af håndkøbssalget  

 indeholder en række elementer, der samlet set giver apotekerne  

 øgede frihedsgrader og muliggør en reduktion i apotekssektorens  

 samlede omkostninger.
Det er således Sundhedsministeriets samlede  

 vurdering i lyset af tiltagene på apoteksområdet, at  

 bruttoavancen kan reduceres i samme omfang som bortfaldet af  

 omsætningen af håndkøbssalget tilsiger, og at der  

 således ikke er behov for at kompensere apotekerne for konsekvenserne  

 af forslaget om ophævelse af apoteksforbeholdet for visse  

 håndkøbslægemidler.
 Den øvrige detailhandel/godkendte salgssteder:
Forslaget indebærer, at det bliver muligt for den  

 øvrige detailhandel at forhandle visse  

 håndkøbslægemidler.
Dermed forbedres detailhandlens  

 afsætnings- og indtjeningsmuligheder generelt.
Den samlede omsætning af disse produkter  

 anslås som nævnt ovenfor som udgangspunkt at være i  

 størrelsesordenen 700 mio. kr. målt i udsalgspriser inklusive  

 moms.
Heraf sælges ca. 20% i dag efter recept med tilskud.
Det må  

 forventes, at den del af salget, som i dag foregår med tilskud,  

 også efter frigivelsen af de omhandlede lægemidler til salg i den  

 almindelige detailhandel, i al væsentlighed vil finde sted på  

 apotekerne, idet alene apotekerne kan formidle sygesikringstilskud.
For den  

 øvrige del af salget af de omhandlede lægemidler med en  

 omsætning på ca. 560 mio. kr. vil detailhandlen imidlertid have  

 reel mulighed for at tage konkurrencen op med apotekerne.
Den nuværende  

 apoteksavance for dette salg vurderes at være i  

 størrelsesordenen 130 mio. kr. eksklusive moms.
I hvor stort omfang, den almindelige detailhandel som  

 følge af forslaget får andel i denne avance, afhænger  

 blandt andet af, hvor massivt detailhandlen vil tage konkurrencen op med  

 apotekerne.
Det er på den baggrund ikke muligt på forhånd  

 mere præcist at anslå størrelsen af de positive  

 konsekvenser for detailhandlen.
6.1.3 Administrative konsekvenser for erhvervslivet Lægemiddelindustrien:
 Forslaget har ikke administrative konsekvenser for  

 lægemiddelvirksomhederne.
I det omfang, der bliver flere salgssteder for  

 lægemidler, vil forslaget kunne have administrative konsekvenser for de  

 nuværende lægemiddelgrossister.
Det er imidlertid både  

 meget usikkert, hvor mange flere salgssteder forslaget vil medføre, og  

 hvorvidt de nye salgssteder vil anvende de nuværende  

 lægemiddelgrossister som forhandlere eller vælge andre  

 salgskanaler.
På den baggrund kan de administrative konsekvenser for  

 grossistleddet ikke opgøres nærmere.
 Apotekerne:
Forslaget indebærer, at apotekerne fortsat kan  

 distribuere lægemidler gennem håndkøbsudsalg, men dog med  

 visse ændringer i forhold til gældende regler.
Forslaget vurderes  

 ikke at have administrative konsekvenser af betydning for apotekerne.
 Den øvrige detailhandel/godkendte salgssteder:
 I medfør af forslaget vil der blive fastsat regler  

 om, at salgssteder godkendt efter lægemiddellovens § 8, stk. 1, i  

 overensstemmelse med EU-reglerne på området skal opbevare en  

 række oplysninger om lægemidler indkøbt til videresalg i  

 mindst 5 år, og regler om månedlig indberetning af  

 omsætningsoplysninger mv. for salgsstedet.
 Reglerne om opbevaring af nærmere fastsatte  

 oplysninger i 5 år vurderes ikke at være en belastning af  

 betydning for de virksomheder, der ønsker at etablere godkendte  

 salgssteder.
De administrative konsekvenser af kravet om  

 månedlige indberetninger af omsætningsoplysninger mv. vil  

 afhænge af den enkelte virksomheds edb-niveau, og hvorledes  

 virksomheden konkret vælger at organisere opgaven.
Eksempelvis er det  

 sandsynligt, at de større forretningskæder vil løse  

 opgaven fuldautomatisk.
Det må ligeledes ventes, at  

 indkøbssamarbejder, frivillige butikskæder o.lign. vil finde en  

 fælles løsning, herunder i samarbejde med deres grossister.  

 Opgaven adskiller sig i øvrigt ikke grundlæggende fra opgaver,  

 som mange handlende allerede i et vist omfang varetager.
Myndighederne vil  

 under alle omstændigheder søge at tilrettelægge  

 indberetningsmåderne så smidigt som muligt.
 Engangsinvesteringerne for den nødvendige  

 programmering mv. for virksomheder med edb vil næppe overstige 5.000  

 10.000 kr.
Der må som nævnt forventes en vis variation i  

 den administrative byrde for virksomhederne, dog forventes den løbende  

 byrde ikke væsentligt at overstige 2 timer pr. forretning/salgssted pr.  

 måned.
For forretningskæder med fuldautomatiske løsninger  

 forventes den gennemsnitlige administrative byrde pr. lægemiddeludsalg  

 at være væsentligt mindre.
Da antallet af fremtidige godkendte  

 salgssteder ikke kendes på nuværende tidspunkt, er det ikke  

 muligt for nuværende at anslå konsekvenserne på  

 samfundsniveau.
6.1.4 Økonomiske og administrative konsekvenser for borgerne Det er regeringens forventning, at priskonkurrencen  

 på den del af håndkøbslægemidlerne, der frigives til  

 salg uden for apotekerne, vil forøges med generelt faldende priser til  

 følge.
Personer, der anvender disse lægemidler, vil  

 således generelt få reduceret deres medicinudgifter.
Med fri  

 prisdannelse og dermed mulighed for varierende priser mellem de enkelte  

 salgssteder er der dog naturligvis samtidig mulighed for, at  

 forbrugerpriserne på visse lægemidler stiger i forhold til i dag.  

 Dette kan for eksempel være tilfældet i områder, hvor der  

 kun i meget begrænset omfang er konkurrence på salget af  

 håndkøbslægemidler.
Pensionister og personer med varig lidelse vil fortsat  

 kunne få sygesikringstilskud til visse lægeordinerede  

 håndkøbslægemidler, når disse købes på  

 apoteket.
Tilskuddet vil fremover altid blive ydet til lægemidlets  

 faktiske pris.
6.2 Økonomiske og administrative konsekvenser af lovforslaget  

 for så vidt angår dosisdispensering af lægemidler til  

 forbrugerne 6.2.1 Økonomiske konsekvenser m.v. for det offentlige og  

 patienterne Ved vurdering af de økonomiske konsekvenser ved  

 indførelse af en udvidet adgang til dosisdispensering til patienter i  

 primærsektoren indgår en række forskellige forhold.
Dosisdispensering til patienter i primærsektoren kan  

 påvirke udgifterne for både den offentlige sygesikring,  

 kommunerne og patienterne.
Afgørende for den økonomiske  

 påvirkning, herunder muligheden for at opnå besparelser, er, i  

 hvilket omfang formål og forventninger til ordningen opfyldes.
Det er ikke muligt at foretage en egentlig beregning af de  

 økonomiske konsekvenser, hverken samlet eller for de enkelte  

 parametre.
Der kan dog angives en række skøn over de enkelte  

 parametres forventede omfang og effekt med henblik på at opstille et  

 skøn over tendenserne i de samlede økonomiske konsekvenser for  

 de tre parter.
Som grundlag for disse skøn indgår blandt andet  

 resultaterne fra et forsøg med dosisdispensering i Vejle Amt  

 (Fredericia).
 Målgruppe:
 Som det fremgår af bemærkningerne ovenfor er  

 formålet med dosisdispensering til patienter i primærsektoren  

 dels at sikre større tryghed for medicinbrugerne, bedre  

 medicinefterlevelse og minimering af risikoen for fejlmedicinering, dels at  

 begrænse mængden af returmedicin og reducere udgifterne.
Dosisdispensering tager derfor som udgangspunkt især  

 sigte på de persongrupper, hvor medicinefterlevelsen er usikker, og  

 hvor anvendelsen af præparaterne giver anledning til problemer.
Ved  

 vurdering af de økonomiske konsekvenser er det relevant kun at  

 betragte den primære målgruppe, der potentielt omfatter et  

 begrænset antal patienter, hvor det vil være fagligt og  

 økonomisk rationelt at dosisdispensere.
 Erfaringer fra forsøget i Fredericia viser, at det  

 kun er rationelt at dosisdispensere for personer, der får 3-4  

 forskellige lægemidler (tabletter) en eller flere gange pr. dag.  

 Samtidig er det mest hensigtsmæssigt, at der er tale om en relativt  

 fast og varig medicinering, således at der ikke er behov for hyppig  

 ændring af dosering og/eller præparater.
Det er meget vanskeligt at vurdere, hvor mange personer  

 der vil høre ind under en sådan målgruppe.
På  

 baggrund af oplysninger fra forsøget i Fredericia samt oplysninger om  

 antallet af personer med et relativt stort lægemiddelforbrug (udgifter)  

 kan det skønsmæssigt anslås, at der på landsplan vil  

 kunne være i størrelsesordenen 100.000 personer, der ud fra  

 faglige og økonomiske hensyn bør tilbydes  

 dosisdispensering.
 Besparelsesparametre:
 De økonomiske virkninger af dosisdispensering til  

 patienter i primærsektoren fordeler sig på flere parametre.
 På besparelsessiden påvirkes økonomien  

 af, i hvilket omfang der opnås reduktion i omfanget af restmedicin,  

 eventuelle prismæssige storpakningsfordele samt i hvilket omfang  

 lægerne foretager gennemgang og eventuel sanering af patienternes  

 medicinering i forbindelse med ordination af dosisdispensering.
Erfaringerne fra forsøget i Fredericia viser, at en  

 betydelig del af besparelsen hidrører fra ophør med  

 medicinering.
Sanering af patienternes medicinering forudsætter den  

 ordinerende læges medvirken.
Indførelse af dosisdispensering  

 på lægens foranledning medfører, at lægen dels  

 får et aktuelt overblik over patientens faktiske medicinforbrug, dels  

 får en konkret anledning til at vurdere den samlede medicinering og  

 foretage eventuelle nødvendige saneringer.
Det vurderes, at  

 lægernes medvirken til en sådan gennemgang og eventuel sanering  

 vil have afgørende betydning for, om der kan opnås besparelser  

 ved dosisdispensering til patienter i primærsektoren samt  

 størrelsen heraf.
På denne baggrund vil det ligeledes være  

 en afgørende forudsætning, at amtskommunerne som ansvarlig for  

 sygesikringsområdet i en landsdækkende ordning i fuld skala  

 formår at få de alment praktiserende læger til i  

 forbindelse med ordination af dosisdispensering at gennemgå  

 patienternes medicinering og sanere i nødvendigt omfang.
 På udgiftssiden påvirkes økonomien af  

 størrelsen af de direkte omkostninger ved apotekernes udførelse  

 af dosisdispensering, herunder pakning af lægemidler.
Lovforslaget indebærer som anført i  

 bemærkningerne ovenfor, at omkostningerne ved dosisdispensering til  

 patienter i primærsektoren dækkes af et særligt  

 dosisdispenseringsgebyr, der fastsættes af sundhedsministeren.
Ved  

 lægeordineret dosisdispensering indregnes gebyret i  

 lægemiddelprisen, forudsat at doseringen omfatter mindst ét  

 tilskudsberettiget lægemiddel.
Den offentlige sygesikring yder i disse  

 tilfælde tilskud til gebyret med den aktuelle tilskudssats for  

 patienten.
Endelig påvirkes økonomien af prisudviklingen  

 på lægemidler.
Det skal i den forbindelse anføres, at det  

 er usikkert, hvordan enhedsprisen vil udvikle sig for de lægemidler og  

 pakningsstørrelser, der anvendes til dosisdispensering.
 Samlet skøn over de økonomiske konsekvenser:
I forsøget i Fredericia blev der omregnet til  

 årsbasis opnået en samlet bruttobesparelse for sygesikringen,  

 kommunen og patienterne på 4.000 kr. pr. patient.
Det vurderes, at  

 mindst halvdelen af besparelsen kan henføres til lægernes  

 ændrede ordinationer.
 Forudsat at tilsvarende bruttobesparelser, herunder  

 ændring af lægernes ordinationer, kan opnås ved en  

 landsdækkende ordning i fuld skala, skønner regeringen, at der  

 maksimalt på årsbasis vil kunne opnås en bruttobesparelse  

 på 4.000 kr. pr. patient, der overgår til dosisdispensering.  

 Besparelsen skønnes at fordele sig således:
Den offentlige sygesikring 2.840 kr. (71%) Kommunerne 400 kr. (10%) Patienten 760 kr. (19%) De anførte procentsatser angiver  

 fordelingen af den samlede bruttobesparelse mellem de tre parter.
Fordelingen  

 er foretaget med udgangspunkt i fordelingen på finansieringskilde for  

 de samlede udgifter til tilskudsberettigede lægemidler i 1999. Personer  

 omfattet af den primære målgruppe for dosisdispensering vil dog  

 normalt have et forbrug af lægemidler betydeligt over gennemsnittet og  

 vil derfor normalt opnå et sygesikringstilskud, der på  

 årsbasis ligger betydeligt over det gennemsnitlige tilskudsniveau.
Det  

 skønnes på den baggrund, at det årlige tilskudsniveau for  

 den offentlige sygesikring til den omfattede patientgruppe vil være  

 på 71%.
 Forudsat at dosisdispenseringen kommer til at omfatte  

 100.000 patienter, vil den årlige bruttobesparelse udgøre i  

 størrelsesordenen 400 mio. kr. fordelt således:
Den offentlige sygesikring 284 mio. kr.
Kommunerne 40 mio. kr.
Patienterne 76 mio. kr.
Omkostningerne til dosisdispensering vil  

 afhænge af størrelsen af det gebyr, der fastsættes.  

 Gebyret skal fastsættes under hensyn til de faktiske omkostninger ved  

 udførelse af opgaven, herunder etablerings- og driftsudgifter samt  

 udgifter til spild og en rimelig fortjeneste, og størrelsen vil  

 således afhænge af en nærmere afklaring af den faktiske  

 organisering og kapacitetsbehovet.
Der kan derfor ikke på  

 nuværende tidspunkt fastlægges et præcist niveau for  

 gebyret.
På baggrund af omkostningerne i Fredericia-forsøget  

 anslås gebyret som beregningsforudsætning til 30 kr. pr.  

 dosering, og det anslås, at hver patient skal have en dosering pr. uge.  

 Med disse forudsætninger udgør omkostningerne i  

 størrelsesordenen 156 mio. kr. på landsplan.
Det bemærkes,  

 at der også kan tænkes dosisdispensering for to uger, men normalt  

 ikke længere bl.a. af hensyn til lægemidlernes holdbarhed og den  

 øgede risiko for præparatskift og spild.
Der kan ud fra disse forudsætninger foretages et  

 skøn over størrelsesordenen af nettobesparelsen for de tre  

 parter.
Nettobesparelsen er opgjort som forskellen mellem den anslåede  

 udgift på 156 mio. kr., forholdsmæssigt fordelt mellem  

 sygesikringen, kommunerne og patienterne, og den bruttobesparelse, der kan  

 opnås for hver enkelt part.
Den anslåede nettobesparelse fordeler  

 sig herefter således:
Nettobesparelse for den offentlige  

 sygesikring  

 (284 mio. kr. minus 71% af 156 mio. kr.) 173 mio. kr.
Nettobesparelse for kommunerne  

 (40 mio. kr. minus 10% af 156 mio. kr.) 24 mio. kr.
Nettobesparelse for patienterne  

 (76 mio. kr. minus 19% af 156 mio. kr.) 46 mio. kr.
I alt 223 mio. kr.
 Reduktionen af kommunernes bruttobesparelse  

 skyldes, at en del af patienternes egenbetaling forventes dækket af  

 kommunerne efter reglerne i lov om social pension om helbredstillæg  

 samt efter den sociale lovgivning.
Besparelserne viser det anslåede  

 helårsprovenu.
Det skal imidlertid understreges, at der må  

 forventes en langsom startfase, hvor besparelsesmuligheden kun vil slå  

 delvist igennem.
Regeringen skønner, at der for det første  

 kvartal efter igangsættelsen højst kan forventes i  

 størrelsesordenen 1/3 effekt, d.v.s. 1/3 af 25% af  

 helårsprovenuet.
For det første hele år (2002)  

 skønnes det, at der kan forventes effekt svarende til omkring 2/3 af  

 helårsprovenuet.
Det er regeringens vurdering, at der vil være tale  

 om en omfattende implementeringsopgave, og at igangsætningen af en fuld  

 skala ordning må ske gradvist med sigte på, at kapacitet og  

 efterspørgsel så vidt muligt harmonerer, idet det ikke er muligt  

 på forhånd præcist at fastslå efterspørgslens  

 omfang.
Det kan, som også omtalt i bemærkningerne til den  

 foreslåede nye bestemmelse i apotekerloven § 11, stk. 1, nr.  

 8, endvidere ikke afvises, at der vil kunne opstå situationer, hvor  

 etablering af pakkekapacitet ikke fuldt ud kan følge med  

 efterspørgslen.
 Det skal ligeledes understreges, at  

 besparelsesmulighederne er anslået under den klare forudsætning,  

 at amterne som ansvarlige for sygesikringsområdet i en  

 landsdækkende ordning i fuld skala formår at få de alment  

 praktiserende læger til i forbindelse med ordination af  

 dosisdispensering at gennemgå patienternes medicinering og sanere i  

 nødvendigt omfang.
 Sygesikringens og kommunernes mindreudgifter vil blive  

 hjemtaget ved en reduktion af amternes og kommunernes bloktilskud.
6.2.2 Særligt om de økonomiske konsekvenser for  

 patienterne De ovenfor anførte skøn over mulige  

 besparelser indebærer, at dosisdispenseringspatienter som gruppe ud fra  

 en samlet betragtning antages at kunne opnå en besparelse på de  

 samlede udgifter til tilskudsberettigede lægemidler.
 Reduktion af patienternes udgifter forudsætter, at  

 der opnås en besparelse ved reduktion af omfanget af restmedicin, at  

 der kan opnås prismæssige fordele ved anvendelse af store  

 pakninger samt at lægerne gennemfører den ovenfor beskrevne  

 gennemgang og eventuel sanering af ordinationerne.
Lovforslaget indebærer, at patienterne alene betaler  

 for den mængde af lægemidlerne, de får udleveret, og at  

 forbrugerprisen beregnes ud fra prisen pr. lægemiddelenhed (tablet  

 o.lign.) i den billigste pakningsstørrelse, uanset hvilken  

 pakningsstørrelse apoteket doserer fra.
Disse principper skal sikre  

 patienterne adgang til billigste lægemiddelpriser.
For den enkelte patient vil muligheden for at opnå  

 en besparelse i medicinudgiften afhænge af, om patientens læge  

 konkret finder mulighed for at ændre eller reducere patientens samlede  

 medicinering, herunder i hvilket omfang der eventuelt kan ske substitution  

 til et billigere præparat.
Endvidere vil det spille ind, om patienten  

 tidligere har haft udgifter til unødvendig restmedicin.
Ligeledes vil  

 udviklingen i prisniveauet på de lægemidler  

 (pakningsstørrelser), patienten får ordineret, have betydning.  

 Om patienten samlet set kan opnå en besparelse vil endelig i sidste  

 ende afhænge af, om faldet i udgifter kan opveje patientens udgifter  

 til delvis egenbetaling af dosisdispenseringsgebyret.
6.2.3 Administrative konsekvenser for stat, amtskommuner og  

 kommuner Sundhedsministeriet og Lægemiddelstyrelsen:
Den foreslåede model for udvidelse af adgangen til  

 at foretage dosisdispensering pålægger sundhedsministeren at  

 fastsætte gebyr for apotekernes varetagelse af opgaven.
Gebyret  

 fastsættes efter høring af Lægemiddelstyrelsen  

 tiltrådt af takstkonsulenterne.
Opgaven forventes ikke at  

 medføre væsentligt øgede administrative opgaver for  

 Sundhedsministeriet.
Lovforslaget indebærer forøgede  

 administrative opgaver for Lægemiddelstyrelsen i form af bl.a.  

 godkendelse af pakkesteder samt løbende, stedlig inspektion af  

 pakkeopgavens varetagelse, herunder kvalitetskontrol (GMP og GDP inspektion),  

 vurdering af ansøgninger om forlænget opbevaringstid for  

 konkrete lægemidler, udformning af regler for og administration af en  

 supplerende referenceprisordning for dosisdispenserede lægemidler, samt  

 udformning og administration af det nødvendige regelgrundlag i  

 øvrigt.
Der vil endvidere være udgifter i etableringsfasen,  

 bl.a. med henblik på tilretning af edb-programmel.
Det vurderes, at de administrative opgaver i  

 Lægemiddelstyrelsen i forbindelse med forberedelse og etablering af den  

 udvidede dosisdispenseringsopgave vil medføre udgifter på i alt  

 ca. 2 mio. kr., svarende til to årsværk og 800.000 kr. til  

 forberedelse af EDB-registre.
Udgifterne vil kunne finansieres inden for  

 Lægemiddelstyrelsen bevilling på finansloven.
 Den løbende administration af ordningen vurderes at  

 medføre øgede administrative opgaver svarende til en permanent,  

 årlig udgift på 1,3 mio. kr., svarende til 2 årsværk,  

 der finansieres via apotekernes indbetaling af bidrag til dækning af  

 Lægemiddelstyrelsens administrationsudgifter i forbindelse med  

 varetagelse af myndighedsopgaver efter apotekerloven.
 Amtskommunerne:
 Lovforslaget forventes ikke at indebære øgede  

 administrative opgaver for amtskommunerne.
 Kommunerne:
 Kommunernes administrative opgaver i forbindelse med  

 tildeling og administration af helbredstillæg efter reglerne i lov om  

 social pension samt tilskud efter den sociale lovgivning forventes ikke  

 påvirket af lovforslaget.
6.2.4 Økonomiske og administrative konsekvenser for  

 erhvervslivet Apotekerne:
Lovforslaget indebærer, at de private apoteker  

 pålægges at fremskaffe og forhandle dosisdispenserede  

 lægemidler efter lægeordination.
Opgaven indebærer dels  

 etablering af de fornødne forudsætninger for bestilling og  

 udlevering til forbrugerne, dels etablering af det fornødne antal  

 pakkesteder i forbindelse med de private apoteker.
Som led i ordningen skal  

 der ske tilpasning af apotekernes edb-systemer.
Forslaget vil således medføre ændringer  

 af apotekernes opgaver, herunder de administrative opgaver.
Det er imidlertid  

 ikke på nuværende tidspunkt muligt konkret at anslå  

 omfanget af de ændrede opgaver og omkostningerne herved, idet opgave-  

 og omkostningsniveauet afhænger af en nærmere afklaring af  

 organiseringen og kapacitetsbehovet.
Det bemærkes, at de øgede  

 omkostninger vil skulle dækkes af dosisdispenseringsgebyret.
 Spørgsmålet om, hvorvidt forslaget  

 forudsætter ændring af apotekernes samlede økonomiske  

 ramme (bruttoavancen), er aftalestof mellem Sundhedsministeriet og Danmarks  

 Apotekerforening og vil blive taget op enten som led i en genforhandling af  

 aftalen for 2001 eller i forbindelse med forhandlingerne om bruttoavancen for  

 2002 og 2003.
 Der henvises i øvrigt til bemærkningerne  

 ovenfor under afsnit 3.3 vedrørende organisering af  

 dosisdispenseringsordningen.
 Lægemiddelindustrien:
I det omfang, der ved dosisdispensering kan opnås en  

 reduktion i de samlede udgifter til lægemidler, vil lovforslaget  

 medføre en nedgang i omsætningen for  

 lægemiddelvirksomhederne og lægemiddelgrossisterne.
Det ikke  

 muligt på det nuværende grundlag meningsfuldt at anslå  

 størrelsesordenen af en sådan eventuel omsætningsnedgang.
 Hertil kommer, at det samlede lovforslag, som det er  

 anført i bemærkningerne under afsnit 6.1.2 vedrørende de  

 økonomiske konsekvenser af håndkøbsliberaliseringen, kan  

 ventes på længere sigt at medføre strukturelle  

 forbedringer på lægemiddelmarkedet, hvilket kan være til  

 gavn for lægemiddelvirksomhederne.
Lovforslaget medfører ingen administrative  

 konsekvenser for lægemiddelindustrien.
Der vil som anført i  

 bemærkningerne ovenfor være mulighed for at markedsføre  

 store pakninger, der er særligt egnede til dosisdispensering.  

 Markedsføring heraf forudsætter alene anmeldelse af en pris til  

 Lægemiddelstyrelsen samt godkendelse af pakningsmateriale og  

 mærkning.
6.3 Administrative og økonomiske konsekvenser af lovforslaget  

 for så vidt angår tildeling af flere apoteksbevillinger i  

 særlige tilfælde Forslaget indebærer, at en apoteker efter  

 ansøgning kan tildeles bevilling til at drive flere selvstændige  

 apoteker, dog højst 4, i særlige tilfælde, hvor der ikke  

 ved forudgående almindeligt opslag af en ledig apotekerbevilling har  

 været kvalificerede ansøgere.
 Forslaget har ikke betydning for de samlede omkostninger  

 ved lægemiddeldistribution, og forslaget medfører ikke  

 ændrede administrative og økonomiske konsekvenser i forhold til  

 det nugældende ordning, hvorefter en apoteker kun kan have bevilling  

 til at drive ét apotek.
6.4 Administrative og økonomiske konsekvenser af lovforslaget  

 for så vidt angår ændringer vedrørende offentlige  

 sygehusapotekers adgang til fremstilling af lægemidler og private  

 sygehuses indkøb af lægemidler (private sygehusapoteker) 6.4.1 Økonomiske og administrative konsekvenser for det  

 offentlige Offentlige sygehusapoteker:
Det kan næppe forventes, at de offentlige  

 sygehusapoteker i nævneværdigt omfang vil begynde at forske i  

 udvikling af nye lægemidler.
Med de krav, der i dag stilles til  

 udvikling af nye lægemidler, må det forventes, at det kun vil  

 være helt undtagelsesvist, at et sygehusapotek vil frembringe et nyt  

 lægemiddel.
Det kan derfor næppe påregnes, at forslaget om,  

 at sygehusapoteker kan opnå markedsføringstilladelse til et  

 sådant lægemiddel, vil indebære økonomiske fordele  

 af betydning for amtskommuner.
I det tilfælde, et sygehusapotek  

 måtte udvikle et nyt, banebrydende lægemiddel, vil et  

 sådant lægemiddel kunne repræsentere en endog  

 særdeles betydelig økonomisk værdi for amtskommunen.
 Det skønnes ikke, at forslaget vil have  

 administrative konsekvenser for det offentlige.
 Private sygehusapoteker:
Forslaget om at tillade ejere af private sygehuse at  

 oprette private sygehusapoteker og private sygehusapoteksfilialer  

 indebærer en mindre forøgelse af Lægemiddelstyrelsens  

 administrative opgaver i form af godkendelse af oprettelsen samt kontrol med  

 enhederne.
Lægemiddelstyrelsens omkostninger herved vil blive  

 dækket ind gennem det gebyr, der skal indbetales af ejerne af de  

 private sygehusapoteker.
 Herudover forventes de foreslåede bestemmelser i  

 lovforslagets kapitel 11a om private sygehusapoteker ikke at få  

 økonomiske eller administrative konsekvenser hverken for staten,  

 amtskommunerne eller kommunerne.
6.4.2 Økonomiske og administrative konsekvenser for  

 erhvervslivet Offentlige sygehusapoteker:
Forslaget om, at et sygehusapotek kan opnå  

 markedsføringstilladelse til et nyudviklet lægemiddel,  

 skønnes ikke at ville få væsentlige konsekvenser for den  

 private medicinindustri.
Det vil formentligt kun forkomme helt  

 undtagelsesvis, at et sygehusapotek udvikler et nyt lægemiddel, der kan  

 forventes at ville få almindelig anvendelse også uden for  

 sygehussektoren.
I det omfang dette imidlertid måtte ske, vil det  

 pågældende lægemiddel dog først kunne fremstilles  

 på sygehusapotek, såfremt den private medicinindustri ikke har  

 ønsket at erhverve markedsføringstilladelsen til  

 lægemidlet til den pris, markedsføringstilladelsen  

 repræsenterer.
 Private sygehusapoteker:
Der findes ikke en opgørelse over de private  

 apotekers leverancer til private sygehuse.
Sundhedsministeriet skønner  

 på grundlag af en gennemgang af apoteksregnskaberne for 1999, at de  

 private hospitalers indkøb af lægemidler gennem private apoteker  

 udgør betydeligt mindre end 10 mio. kr. i apoteksudsalgspriser  

 eksklusiv moms.
Den største leverance af lægemidler fra et  

 apotek til et privat hospital oversteg ikke 2 mio. kr. i 1999. Apoteksavancen  

 ved den pågældende leverance udgjorde mindre end 250.000 kr.  

 Apotekernes samlede avance ved leverancer til private sygehuse skønnes  

 at beløbe sig til ca. 1,2 mio. kr. i apoteksudsalgspriser eksklusiv  

 moms.
Bortfald af denne avance i forbindelse med en eventuel oprettelse af  

 private sygehusapoteker skønnes ikke at ville påvirke de private  

 apotekers samlede indtjening, når der tages hensyn til, at apotekernes  

 omkostninger ved leverancerne samtidigt bortfalder samt til, at apotekernes  

 avance ved disse leverancer er stærkt reduceret i forhold til  

 apoteksavancen ved salg af lægemidler til enkeltpersoner.
De offentlige sygehusapoteker er blandt andet i kraft af  

 indkøb gennem AMGROS i stand til at opnå indkøbspriser,  

 der for en lang række lægemidler er lavere end den  

 indkøbspris, der gælder for de private apoteker.
Private  

 apoteker med leverancer af lægemidler til amtskommunale sygehuse og  

 private hospitaler har imidlertid mulighed for gennem forhandling med  

 producenten eller importøren af lægemidlerne at sikre, at det  

 amtskommunale sygehus eller det private hospital opnår en rabat, der i  

 mange tilfælde er af samme størrelsesorden, som den rabat  

 sygehusapotekerne opnår.
Det må derfor antages, at private  

 hospitalers eventuelle adgang til indkøb af lægemidler gennem  

 sygehusapotek alene vil kunne billiggøre disse indkøb i et  

 meget begrænset omfang.
Under hensyn hertil samt til, at de private  

 sygehuses forbrug af lægemidler under alle omstændigheder er  

 meget begrænset, skønnes det, at der i hvert fald ikke på  

 nuværende tidspunkt vil være nogen økonomisk fordel  

 forbundet med, at private sygehuse opretter sygehusapotek.
7. Lovforslagets miljømæssige  

 konsekvenser 7.1 Ophævelse af apoteksforbeholdet for visse  

 håndkøbslægemidler Forslaget har ingen miljømæssige  

 konsekvenser.
7.2 Dosisdispensering af lægemidler til forbrugerne Forslaget indebærer, at færdigvarepakninger  

 brydes og lægemidlerne pakkes i særlige dosisbeholdere til den  

 enkelte patient.
Dosisdispensering forventes i vid udstrækning at ske  

 fra meget store pakninger, eventuelt pakninger markedsført med  

 særlig henblik på dosisdispensering.
Emballageforbruget til  

 færdigvarepakninger vil som følge heraf muligvis kunne mindskes,  

 blandt andet fordi anvendelse af blisterpakninger o.lign. ikke vil være  

 nødvendigt.
Der vil til gengæld skulle ske en øget, om  

 end begrænset, anvendelse af emballagemateriale til dosisbeholdere.  

 Samlet set forventes der ikke stigning i det totale emballageforbrug.
 Endvidere forventes det, at mængden af returmedicin,  

 der skal destrueres, vil falde som følge af den præcise dosering  

 til hver enkelt patient i målgruppen.
 Forslaget vedrørende dosisdispensering af  

 lægemidler til forbrugerne skønnes på denne baggrund ikke  

 at have negative miljømæssige konsekvenser.
7.3 Tildeling af flere apoteksbevillinger i særlige  

 tilfælde Forslaget har ingen miljømæssige  

 konsekvenser.
7.4 Ændringer vedrørende offentlige sygehusapotekers  

 adgang til fremstilling af lægemidler og private sygehuses  

 indkøb af lægemidler (private sygehusapoteker) Forslaget har ingen miljømæssige  

 konsekvenser.
8. Forholdet til EU-retten 8.1 Ophævelse af apoteksforbeholdet for visse  

 håndkøbslægemidler Denne del af lovforslaget indeholder ikke EU-retlige  

 aspekter.
8.2 Dosisdispensering af lægemidler til forbrugerne I Rådets direktiv 75/319/EØF af 20. maj 1975  

 om tilnærmelse af lovgivning om medicinske specialiteter (EF-Tidende  

 1975, nr.
L 147, s. 0013-0022) er der i kapitel IV fastsat regler om  

 fremstilling og indførsel fra tredjelande.
Efter direktivets artikel  

 16, nr. 1 og 2, stilles der krav om, at fremstilling af lægemidler  

 betinges af besiddelse af en tilladelse (fremstillingstilladelse). Kravet om  

 fremstillingstilladelse gælder dog ikke for processerne i forbindelse  

 med opdeling og ændring af indpakning, for så vidt disse  

 processer udelukkende udføres med henblik på detailudlevering  

 ved farmaceuter på apotek eller ved andre personer, der i henhold til  

 medlemsstatens lovgivning har tilladelse til at udføre disse  

 processer.
Dosisdispensering forudsætter, at  

 færdigvarepakninger brydes, og at lægemidlerne pakkes i  

 særlige doseringsbeholdere, hvilket i princippet indebærer en  

 fremstilling i ovennævnte direktivs forstand.
I henhold til direktivet  

 kan dette som anført ske uden særlig fremstillingstilladelse,  

 når det forestås af farmaceuter eller andre, der efter den danske  

 apotekerlovgivning har tilladelse til at udføre dosisdispensering.
 Forslaget indebærer, at dosisdispenseringsfunktionen  

 varetages af apotekerne under apotekerens eller en ansat farmaceuts ansvar.  

 Sundhedsministeren vil med hjemmel i apotekerlovens § 34 fastsætte  

 nærmere regler om hvilke uddannelseskrav, der må stilles til  

 personale på apotekerne, der kan udføre dosisdispensering under  

 supervision af en farmaceut.
 Forslaget findes dermed foreneligt med ovennævnte  

 direktiv.
I Rådets direktiv 89/105/EØF af 21. december  

 1988 om gennemsigtighed i prisbestemmelserne for lægemidler til  

 mennesker og disse lægemidlers inddragelse under de nationale  

 sygesikringsordninger (EF-Tidende 1989, nr.
L 040, s. 0008-0011) er det i  

 artikel 6, nr. 2, bestemt, at beslutninger om ikke at medtage et  

 lægemiddel på listen over de lægemidler, der er omfattet af  

 sygesikringsordningen, skal indeholde en begrundelse, der bygger på  

 objektive og kontrollerbare kriterier, herunder eventuelle sagkyndige  

 udtalelser eller henstillinger, som lægges til grund for  

 afgørelserne.
Endvidere skal ansøgeren underrettes om, hvilke  

 retsmidler han kan bringe i anvendelse i henhold til gældende lov, og  

 om de tilladte tidsfrister herfor.
 Forslagets bestemmelser om ændring af  

 tilskudsreglerne i lov om offentlig sygesikring bygger på  

 gennemsigtighed og objektivitet for så vidt angår  

 beregningsmetoden for den foreslåede enhedsreferencepris for  

 dosisdispenserede lægemidler.
 Forslaget findes på denne baggrund foreneligt med  

 det nævnte direktiv.
8.3 Tildeling af flere apoteksbevillinger i særlige  

 tilfælde Denne del af lovforslaget indeholder ikke EU-retlige  

 aspekter.
8.4 Ændringer vedrørende offentlige sygehusapotekers  

 adgang til fremstilling af lægemidler og private sygehuses  

 indkøb af lægemidler (private sygehusapoteker) Offentlige sygehusapoteker:
I Rådets direktiv 75/319/EØF af 20. maj 1975  

 om tilnærmelse af lovgivning om medicinske specialiteter (EF-Tidende  

 1975, nr.
L 147, s. 0013-0022) opstilles en række materielle  

 betingelser til indretning og fremgangsmåde ved fremstilling af  

 lægemidler, herunder krav efter direktivet artikel 16, nr. 1 og 2, om,  

 at fremstilling af lægemidler betinges af besiddelse af en  

 fremstillingstilladelse.
Forslaget om offentlige sygehusapotekers adgang til  

 fremstilling af lægemidler lever op til disse krav.
Sygehusapotekerne  

 har efter bestemmelserne i den gældende apotekerlov adgang til at  

 fremstille lægemidler til visse formål og visse aftagere.
Med det  

 nærværende forslag sker der alene en udvidelse af den  

 eksisterende adgang til lægemiddelfremstilling.
Sygehusapotekerne skal  

 i overensstemmelse med EU-retten løbende kontrolleres af  

 Lægemiddelstyrelsen og skal i øvrigt følge de  

 indholdsmæssige regler for fremstilling af lægemidler, som er  

 fastsat i dansk lovgivning i overensstemmelse med EU-retten.
Forslaget findes  

 på denne baggrund foreneligt med EU-retten.
 Private sygehusapoteker:
 Denne del af lovforslaget indeholder ikke EU-retlige  

 aspekter.
Vurdering af konsekvenserne af lovforslaget Positive konsekvenser/mindreudgifter Negative konsekvenser/merudgifter Økonomiske konsekvenser for stat, amtskommuner og  

 kommuner Stat: 197 mio. kr. årligt hidrørende fra:
Amtskommuner: 173 mio. kr. årligt Primærkommuner: 24 mio. kr. årligt Forslaget om ophævelse af apoteksforbeholdet for visse  

 håndkøbslægemidler vil som udgangspunkt ikke  

 medføre merudgifter for det offentlige, men der er i øvrigt  

 tale om et forhandlingsspørgsmål vedrørende apotekernes  

 bruttoavance.
Forslaget om, at sygehusapoteker skal kunne opnå  

 markedsføringstilladelse til nye lægemidler, vil som  

 udgangspunkt ikke indebære økonomiske fordele af betydning for  

 amtskommunerne.
I det tilfælde, at et sygehusapotek måtte udvikle  

 et nyt og banebrydende lægemiddel, vil dette kunne repræsentere  

 en endog særdeles betydelig økonomisk værdi for  

 amtskommunerne.
Administrative konsekvenser for stat, amtskommuner og  

 kommuner Ingen Øget administrativ byrde for Lægemiddelstyrelsen Økonomiske konsekvenser for erhvervslivet Mulighed for generelt faldende indtjening for  

 lægemiddelindustrien Administrative konsekvenser for erhvervslivet Ingen Øgede administrative byrder for apotekerne Miljømæssige konsekvenser Ingen Ingen Administrative og økonomiske konsekvenser for  

 borgerne Besparelse på medicinudgifter på 46 mio. kr.  

 årligt under særlige forudsætninger Forholdet til EU-retten Der henvises til bemærkningerne ovenfor  

 vedrørende forholdet til EU-retten.
Bemærkninger til lovforslagets  

 enkelte bestemmelser Til § 1 Til nr. 1-3 Efter lægemiddellovens § 5, stk. 1, er  

 forhandling af lægemidler som udgangspunkt forbeholdt apotekerne.  

 Herefter kan alle lægemidler, der ikke udtrykkeligt er undtaget fra  

 apoteksforbeholdet - uanset om de er receptpligtige eller i  

 håndkøb - kun sælges på apotek.
I § 1, nr. 3,  

 (lægemiddellovens § 5, stk. 2) foreslås det, at  

 Lægemiddelstyrelsen for hvert enkelt lægemiddel kan bestemme, at  

 lægemidlet - eller bestemte pakningsstørrelser, styrker eller  

 lægemiddelformer af lægemidlet - undtages fra apoteksforbeholdet,  

 når det er sundhedsmæssigt forsvarligt.
Det foreslås  

 endvidere, at Lægemiddelstyrelsen bemyndiges til at fastsætte  

 begrænsninger i antallet af pakninger af et lægemiddel, der kan  

 sælges til en bruger.
 Lægemiddelstyrelsens bestemmelse skal træffes  

 ud fra de kriterier, som er angivet i de almindelige bemærkninger, pkt.  

 2.1: Lægemidlets generelle egnethed til at anvendes af forbrugerne uden  

 de rådgivningsmuligheder, der tilbydes inden for apotekervæsenet,  

 og den generelle risiko for, at lægemidlet kan misbruges eller bruges  

 forkert eller uhensigtsmæssigt.
 Lægemiddelstyrelsen skal fremover i forbindelse med  

 udstedelse af markedsføringstilladelse til et lægemiddel  

 vurdere, ikke blot om lægemidlet skal være receptpligtigt eller i  

 håndkøb, men også, inden for sidstnævnte gruppe, om  

 lægemidlet skal være apoteksforbeholdt, eller om det er egnet til  

 at komme i fri handel.
Lægemiddelstyrelsen skal endvidere tage stilling  

 til, om der skal fastsættes begrænsninger for det antal pakninger  

 af et lægemiddel, der kan udleveres pr. kunde.
Af  

 sikkerhedsmæssige hensyn vil der i medfør af forslaget blive  

 fastsat begrænsninger for de lettere smertestillende lægemidler,  

 således at der kun kan udleveres én pakning af de lettere  

 smertestillende lægemidler pr. kunde.
I princippet bør en bruger  

 først kunne købe en ny pakning efter udløbet af den tid,  

 der vil medgå til at bruge hele pakningens indhold, hvis  

 doseringsanvisningen følges.
Da salg af  

 håndkøbslægemidler ikke registreres på navn eller  

 CPR-nummer, vil det dog ikke i praksis være muligt for forhandlerne at  

 efterleve et sådant krav.
Forhandlerne bør imidlertid som  

 minimum bestræbe sig på ikke at sælge flere pakninger til  

 samme kunde den samme dag.
Disse spørgsmål skal genovervejes i  

 forbindelse med den femårlige fornyelse af  

 markedsføringstilladelsen.
Derudover kan Lægemiddelstyrelsen,  

 hvis det skønnes hensigtsmæssigt, uden for disse terminer  

 ændre klassificeringen af et lægemiddel.
Det forudsættes,  

 at Lægemiddelstyrelsen i forbindelse med vedtagelsen af dette  

 lovforslag gennemgår hele det nuværende  

 håndkøbssortiment med henblik på at vurdere, hvilke  

 lægemidler der kan undtages fra apoteksforbehold.
Lægemiddelstyrelsens beslutning om, hvorvidt et  

 håndkøbslægemiddel skal være apoteksforbeholdt eller  

 ej, er ikke en afgørelse i forhold til indehaveren af  

 markedsføringstilladelsen til lægemidlet, da der alene er tale  

 om fastlæggelse af sidste led i distributionsvejen til brugerne.
Ikke  

 desto mindre må det forventes, at Lægemiddelstyrelsen som  

 hovedregel i god tid inden, at status for et lægemiddel ændres,  

 orienterer indehaveren af markedsføringstilladelsen om  

 ændringen, hvorved denne får mulighed for at udtale sig og for at  

 forberede sig på den nye situation.
 Da reglerne omfatter salg til alle brugere, herunder  

 også læger og sygehuse, anvendes begrebet »forhandles til  

 brugerne« i den foreslåede nye § 5, stk. 2, i  

 lægemiddelloven. § 5, stk. 1, foreslås konsekvensrettet  

 i overensstemmelse hermed.
Til nr. 4 Der er tale om en konsekvensrettelse som følge af,  

 at Veterinær- og Fødevaredirektoratet har skiftet navn til  

 Fødevaredirektoratet.
Til nr. 5 Lægemiddellovens § 9, stk. 3, pålægger  

 virksomheder, der fremstiller, indfører, udfører, oplagrer,  

 forhandler, udleverer, fordeler eller emballerer lægemidler, og disse  

 virksomheders foreninger og brancheorganisationer at indberette oplysninger  

 om omsætning m.v. af lægemidler til sundhedsministeren eller den  

 myndighed, som sundhedsministeren udpeger til at modtage oplysningerne.
I medfør af bestemmelsen påhviler det  

 sådanne virksomheder at foretage indberetning af oplysninger til  

 Lægemiddelstyrelsens lægemiddelstatistikregister.
Det vil efter  

 bestemmelsen blive pålagt salgssteder, der er godkendt efter  

 lægemiddellovens § 8, stk. 1, til salg af ikke apoteksforbeholdte  

 håndkøbslægemidler, at foretage indberetning af  

 oplysninger til lægemiddelstatistikregistreret, jf. også  

 bemærkningerne under afsnit 2.1.
For at sikre opretholdelse af den høje standard af  

 den danske lægemiddelstatistik foreslås det, at der i  

 lægemiddellovens § 9 indsættes en hjemmel for sundhedsministeren  

 eller den myndighed, sundhedsministeren udpeger til at modtage oplysninger  

 efter lægemiddellovens § 9, stk. 3, til at pålægge  

 virksomheden en afgift, hvis oplysningerne indsendes for sent eller på  

 anden måde i strid med de bestemmelser, der er fastsat i medfør  

 af lægemiddellovens § 9, stk. 3. Afgiften udgør efter forslaget  

 500 kr. pr. påbegyndt uge, indtil oplysningerne er korrekt indberettet.  

 Afgiften tilfalder statskassen og tillægges udpantningsret.
Der er  

 således tale om administrative bøder.
Bestemmelsen omfatter som ovenfor omtalt bl.a.  

 salgssteder, der er godkendt efter lægemiddellovens § 8, stk. 1, til  

 salg af ikke apoteksforbeholdte håndkøbsmidler.
I lovforslagets  

 § 2, nr. 7, foreslås indført en tilsvarende bestemmelse i  

 apotekerloven vedrørende indberetning fra apoteker med  

 tilhørende apoteksenheder, herunder håndkøbsudsalg.
Til nr. 6-7 Med bestemmelsen i lovforslagets § 1, nr. 6,  

 foreslås der indsat en ny bestemmelse i lægemiddellovens § 22,  

 hvorefter sundhedsministeren bemyndiges til at fastsætte regler om, at  

 den, der bringer et ikke apoteksforbeholdt lægemiddel på  

 markedet, skal underrette Lægemiddelstyrelsen om, hvilke  

 pakningsstørrelser lægemidlet markedsføres i, herunder om  

 enhver ændring i sortimentet.
Det fastsættes i forslaget, at  

 underretning skal være Lægemiddelstyrelsen i hænde senest  

 14 dage før en pakning bringes på markedet, ændres eller  

 trækkes ud af markedet.
 Bestemmelsen er nødvendig for at sikre, at  

 Lægemiddelstyrelsen får kendskab til markedsføring,  

 ændring eller tilbagetrækning af de  

 håndkøbslægemidler, der i medfør af den  

 foreslåede bestemmelse i lægemiddellovens § 5, stk. 2, undtages  

 fra apoteksforbehold og for hvilke der som følge af den fri  

 prisdannelse for disse lægemidler ikke skal anmeldes en pris til  

 Lægemiddelstyrelsen efter lægemiddellovens § 22, stk. 1.
 Bestemmelsen giver også adgang til at  

 fastsætte krav om anmeldelse for andre ikke-apoteksforbeholdte  

 lægemidler, herunder de veterinære lægemidler, der må  

 sælges uden for apotek.
 Med bestemmelsen i lovforslagets § 1, nr. 7, udvides  

 sundhedsministerens hjemmel til at fastsætte regler om gebyr for  

 anmeldelse af priser og underretning af apotekerne om forbrugerpriser efter  

 henholdsvis § 22, stk. 1, nr. 1, og nr. 2, til også at hjemle  

 opkrævning af gebyr for anmeldelse om sortimentændninger for  

 ikke-apoteksforbeholdte lægemidler efter den foreslåede nye  

 bestemmelse i § 22, stk. 2.
Til nr. 8 Specialitetstaksten udgives af Lægemiddelstyrelsen  

 og indeholder dels oplysning om prisen på lægemidler, dels en  

 række supplerende oplysninger om f.eks. udleveringsgruppe,  

 medicintilskud og opbevaringsbetingelser.
Specialitetstaksten anvendes  

 også til at formidle informationer, der systematisk har karakter af  

 retsforskrifter, men som er undtaget fra offentliggørelse i  

 Lovtidende, jf. f.eks. kongelig anordning om at fastsættelse af faste  

 kronetilskud efter sygesikringslovens § 7, stk. 6, og § 7 a,  

 stk. 2, ikke optages i Lovtidende.
Den forslåede bestemmelse fastsætter hvilke  

 reguleringer, der med bindende virkning kan offentliggøres i  

 Specialitetstaksten, og som derfor undtages fra offentliggørelse i  

 Lovtidende.
Hovedparten af oplysningerne er endvidere tilgængelige  

 på Lægemiddelstyrelsens netsted på Internettet.
Til § 2 Til nr. 1 Som en konsekvens af, at der med lovforslagets § 2,  

 nr. 21, indrømmes ejere af private sygehuse adgang til at oprette et  

 privat sygehusapotek, præciseres det med forslaget, at  

 apoteksvirksomhed også kan udøves i henhold til tilladelse til  

 oprettelse af privat sygehusapotek.
Til nr. 2 Efter den gældende apotekerlovs § 2,  

 stk. 1, er kun den, der har apotekerbevilling eller er ansat som leder  

 af et sygehusapotek, berettiget til at betegne sig som apoteker.
Det foreslås, at også den, der leder et privat  

 sygehusapotek, er berettiget til at betegne sig som apoteker.
Forslaget er en  

 konsekvens af, at der med lovforslagets § 2, nr. 21, indrømmes  

 ejere af private sygehuse adgang til at oprette et privat sygehusapotek.
Til nr. 3 I henhold til apotekerlovens § 4, stk. 2, kan et apotek  

 nedlægges, hvis apotekerbevillingen udløber, bortfalder eller  

 tilbagekaldes efter bestemmelserne i apotekerlovens §§ 22 og 24-26. Herudover  

 kan et apotek nedlægges, hvis apotekeren samtykker i nedlæggelsen  

 eller apotekeren tilbydes bevilling til et andet apotek inden for samme  

 region.
 De to sidstnævnte bestemmelser indebærer, at  

 nedlæggelse af et apotek uden apotekerens samtykke forudsætter,  

 at apotekeren tilbydes et andet apotek i samme region.
 I forbindelse med forslaget om at tillade, at en apoteker  

 i særlige tilfælde kan meddeles bevilling til at drive mere end  

 ét apotek, jf. den foreslåede bestemmelse i apotekerlovens § 15,  

 stk. 2, findes det nøvendigt, at der fastsættes en særlig  

 bestemmelse om adgang til nedlæggelse af et apotek, der drives som  

 »ekstra« apotek af en apoteker i medfør af bestemmelsen i  

 apotekerlovens § 15, stk. 2.
I forbindelse med Lægemiddelstyrelsens vurdering  

 efter § 15, stk. 2, af, om en ledig apotekerbevilling, hvortil der ikke har  

 været egnede ansøgere, skal kunne tildeles en allerede etableret  

 apoteker, forudsættes det, at Lægemiddelstyrelsen foretager en  

 afklaring af, om apoteket fremover bør opretholdes som  

 selvstændigt apotek eller omdannes til eksempelvis apoteksfilial eller  

 apoteksudsalg underlagt et eksisterende apotek.
Det forudsættes  

 således, at der på tidspunktet for tildeling af en »ekstra«  

 bevilling efter § 15, stk. 2, som udgangspunktet er taget en endelig og varig  

 beslutning om apoteksstrukturen for det pågældende apotek.
Imidlertid kan det ikke udelukkes, at  

 forudsætningerne for tilrettelæggelse af  

 lægemiddeldistributionen i området ændrer sig  

 væsentligt over en årrække, og der vil derfor kunne  

 opstå situationer, hvor væsentlige strukturmæssige hensyn  

 taler for, at apoteket nedlægges.
I sådanne tilfælde  

 bør der være mulighed for at nedlægge apoteket.
Det foreslås derfor, at der indføres adgang  

 til at nedlægge et apotek, der drives af en apoteker som »ekstra«  

 bevilling efter apotekerlovens § 15, stk. 2, i sådanne særlige  

 tilfælde.
Det foreslås dog, at nedlæggelse tidligst kan ske  

 5 år efter, at apotekeren har fået tildelt bevillingen,  

 således at apotekeren under alle omstændigheder er sikret mod  

 nedlæggelser inden for en meget kort tidshorisont.
Nedlæggelse af den »ekstra« bevilling efter § 15,  

 stk. 2, forudsætter efter forslaget ikke, at apotekeren tilbydes  

 bevilling til et andet apotek, selvom apotekeren ikke måtte samtykke i  

 nedlæggelsen.
Dette skyldes, at apotekeren udover det apotek, der  

 nedlægges, også har bevilling til et eller flere andre apoteker  

 og derved er sikret ret til fortsat virksomhed som apoteker på et eller  

 flere apoteker.
Til nr. 4 Der er tale om en redaktionel ændring, idet reglerne  

 om håndkøbsudsalg og medicinudleveringssteder, der i dag er  

 optaget i apotekerlovens § 7, foreslås flyttet til  

 selvstændige paragraffer (§ 7 a og § 7 b).
Til nr. 5 § 7 a og § 7 b indeholder bestemmelser om  

 henholdsvis håndkøbsudsalg og medicinudleveringssteder.
Reglerne  

 om disse to apoteksenheder fandtes tidligere i apotekerlovens § 7, jf.  

 ovenfor.
I overensstemmelse med de almindelige bemærkninger,  

 pkt. 2.1, foreslås det i § 7 a, stk. 1, at  

 håndkøbsudsalg fremover kun kan oprettes med  

 Lægemiddelstyrelsens tilladelse.
Endvidere foreslås  

 Lægemiddelstyrelsens adgang til at påbyde en apoteker at  

 nedlægge et håndkøbsudsalg opretholdt.
Ved vurderingen af, om et håndkøbsudsalg skal  

 nedlægges, skal Lægemiddelstyrelsen lægge vægt  

 på, om håndkøbsudsalget er placeret i eller uden for  

 apotekets naturlige forsyningsområde.
Apotekerne bør ikke have  

 adgang til at oprette håndkøbsudsalg i andre apotekers naturlige  

 forsyningsområde.
I visse tilfælde vil apotekets naturlige  

 forsyningsmæssige område lappe over et andet apoteks  

 forsyningsområde, typisk i byområder.
I sådanne  

 tilfælde vil en apoteker kunne drive håndkøbsudsalg inden  

 for sit eget apoteks forsyningsområde, uanset at  

 håndkøbsudsalget samtidig ligger i naboapotekets  

 forsyningsområde.
Endvidere kan Lægemiddelstyrelsen efter  

 § 7 a, stk. 2, tilbagekalde en tilladelse til oprettelse af et  

 håndkøbsudsalg, hvis individuelle betingelser knyttet til  

 tilladelsen overtrædes, eller hvis håndkøbsudsalget ikke  

 indrettes og drives i overensstemmelse med de regler, som  

 Lægemiddelstyrelsen udsteder herom.
 Ved vurderingen af, om et håndkøbsudsalg skal  

 tillades oprettet, skal Lægemiddelstyrelsen som udgangspunkt  

 lægge vægt på de samme kriterier, som ved vurderingen af,  

 om et eksisterende håndkøbsudsalg skal nedlægges.  

 Herudover skal Lægemiddelstyrelsen lægge vægt på de  

 generelle hensyn, som fremgår af apotekerlovens § 10: Der  

 bør opnås en rimelig let og sikkerhedsmæssigt forsvarlig  

 adgang til lægemidler til rimelige priser og samfundsmæssige  

 omkostninger, og det enkelte apotek bør have mulighed for at  

 opnå et rimeligt tilfredsstillende driftsøkonomisk resultat.
 Som udslag af den aftalte generelle modernisering og  

 liberalisering af apotekervæsenet foreslås  

 Lægemiddelstyrelsens nuværende adgang til at kræve  

 håndkøbsudsalg oprettet, flyttet eller overdraget fra et apotek  

 til et andet ophævet.
 De foreslåede bestemmelser i § 7 b om  

 medicinudleveringssteder er indholdsmæssigt identiske med de  

 nugældende regler.
Til nr. 6 Apotekerlovens § 11 fastlægger de pligter, som  

 bevilling til at drive apotek indebærer.
Bestemmelsen omfatter alene de  

 private apoteker.
 Forslaget i nr. 6 er en udvidelse af apotekernes pligter,  

 hvorefter apotekerne forpligtes til at fremskaffe og forhandle  

 dosisdispenserede lægemidler til forbrugerne, når  

 dosisdispensering er foreskrevet af en læge.
 Forslaget indebærer en pligt for de private apoteker  

 som sektor at organisere udførelsen af selve dosispakningen inden for  

 sektorens rammer ved etablering af dosispakkefunktion på/i forbindelse  

 med et antal apoteker svarende til kapacitetsbehovet.
For det enkelte apotek består forpligtelsen i at  

 fremskaffe og forhandle dosisdispenserede lægemidler til apotekets  

 kunder.
Det vil således være op til det enkelte apotek at  

 afgøre, om dosispakningen skal udføres af vedkommende apotek  

 eller rekvireres fra et apotek, der har etableret dosispakkefunktion.
Lovforslaget forudsætter, at der er adgang til at  

 foretage både manuel og maskinel dosisdispensering.
Den egentlige pligt  

 til at fremskaffe og forhandle dosisdispenserede lægemidler  

 foreslås imidlertid begrænset, således at pligten ikke  

 gælder i tilfælde, hvor dosisdispensering af ganske særlige  

 grunde ikke kan ske maskinelt.
 Der henvises i øvrigt til de almindelige  

 bemærkninger under afsnit 3.3 vedrørende organisering af  

 dosisdispenseringsfunktionen samt afsnit 3.4 vedrørende  

 lægemiddelformer og sortiment.
Til nr. 7 Apotekerlovens § 11, stk. 1, nr. 6, pålægger  

 apoteker at levere oplysninger om omsætning m.v. af lægemidler  

 efter nærmere af sundhedsministeren fastsatte bestemmelser til den  

 offentlige sygesikring samt til sundhedsministeren eller til en anden  

 myndighed efter sundhedsministerens nærmere bestemmelse.
I medfør af bestemmelsen påhviler det  

 apoteker at foretage indberetning af oplysninger til  

 Lægemiddelstyrelsens lægemiddelstatistikregister, herunder  

 oplysninger fra tilhørende apoteksenheder, inklusive  

 håndkøbsudsalg.
Lægemiddelstyrelsen har imidlertid  

 konstateret eksempler på mangler i det materiale, der indberettes fra  

 apoteker til lægemiddelstatistikken.
Fra at sikre opretholdelse af den høje standard af  

 den danske lægemiddelstatistik foreslås det, at der i  

 apotekerlovens § 11, stk. 6, indsættes en hjemmel for  

 sundhedsministeren eller den myndighed, sundhedsministeren udpeger til at  

 modtage oplysninger efter § 11, stk. 1, nr. 6, til at pålægge  

 apoteker en afgift, hvis oplysningerne indsendes for sent eller på  

 anden måde i strid med de bestemmelser, der er fastsat i medfør  

 af apotekerlovens § 11, stk. 1, nr. 6. Afgiften udgør efter forslaget  

 500 kr. pr. påbegyndt uge, indtil oplysningerne er korrekt indberettet.  

 Afgiften tilfalder statskassen og tillægges udpantningsret.
Der er  

 således tale om administrative bøder.
 I lovforslagets § 1, nr. 5, foreslås der indsat en  

 tilsvarende bestemmelse vedrørende indberetning fra salgssteder, der  

 er godkendt efter lægemiddellovens § 8, stk. 1, til salg af ikke  

 apoteksforbeholdte håndkøbslægemidler, og andre  

 virksomheder, der har indberetningspligt efter lægemiddellovens § 9,  

 stk. 3.
Til nr. 8 Apotekerlovens § 12 fastlægger de opgaver, som  

 bevilling til at drive apotek giver ret til at udføre.
Bestemmelsen  

 omfatter alene de private apoteker.
 Forslaget i nr. 8 medfører en udvidelse af  

 apotekernes adgang til at udføre servicevirksomhed.
Ændringen indebærer, at apotekernes adgang til  

 udøvelse af servicevirksomhed og sundhedsfremmende aktiviteter udvides  

 til også at omfatte sygdomsforebyggende aktiviteter.
Med denne  

 udvidelse har regeringen   i overensstemmelse med de principper, der er  

 fastlagt i aftalen om modernisering og liberalisering af  

 apotekervæsenet   understreget apotekernes placering som en del af  

 sundhedsvæsenet.
Regeringen ser det som et naturligt led i  

 modernisering af apotekervæsenet, at apotekerne indgår i  

 løsning af sundhedsfremmende og sygdomsforebyggende opgaver, for  

 eksempel rygeafvænning, vejledning af astmapatienter (astmaskoler)  

 o.lign., i samarbejde med statslige myndigheder samt amter og kommuner.  

 Sundhedsministeriet vil, i overensstemmelse med aftalen, i forbindelse med de  

 kommende forhandlinger med Danmarks Apotekerforening om apotekernes  

 bruttoavance tage initiativ til at fremlægge og drøfte nye  

 muligheder for at forbedre apotekernes incitamenter til at udbyde  

 serviceydelser inden for sundhedsfremme og forebyggelse.
Ændringen indebærer endvidere, at apotekerne  

 får adgang til at tilbyde dosisdispensering af lægemidler til  

 patienter i primærsektoren i tilfælde, hvor dosisdispensering  

 ikke er foreskrevet af en læge, men hvor dosisdispensering  

 ønskes af patienten på egen foranledning.
Endvidere hjemler den  

 foreslåede bestemmelse de private apotekers adgang til at udføre  

 dosisdispensering til sygehuse og lignende institutioner m.fl., svarende til  

 de funktioner, der kan varetages efter Sundhedsstyrelsens  

 bekendtgørelse nr. 242 af 17. april 1995 om dosisdispensering af  

 lægemidler.
 Med forslaget indføres der endvidere hjemmel til,  

 at apotekerne kan forhandle dosisdispenserede lægemidler til andre  

 apoteker og sygehusapoteker.
 Indførelse af adgang til samhandel mellem private  

 apoteker er en forudsætning for, at apotekerne kan etablere en  

 centraliseret varetagelse af dosispakkefunktionen på et begrænset  

 antal apoteker, hvorfra de øvrige private apoteker kan rekvirere  

 dosispakning i forbindelse med receptekspedition.
 Der henvises i øvrigt til bemærkningerne til  

 nr. 6 samt til de almindelige bemærkninger under afsnit 3.3  

 vedrørende organisering af dosisdispenseringsfunktionen.
Til nr. 9 Med lovforslaget pålægges det den private  

 apotekssektor i fællesskab at sikre, at der etableres  

 dosispakkefunktion på eller i forbindelse med et antal apoteker  

 svarende til det kapacitetsbehov, der viser sig.
Med lovforslaget  

 indføres der adgang til samhandel mellem de private apoteker med  

 dosispakkede lægemidler.
 Med forslaget i nr. 9 indføres der en  

 godkendelsesordning, hvorefter etablering af pakkefunktion på et apotek  

 med henblik på samhandel med dosisdispenserede lægemidler til  

 andre apoteker kun må ske med Lægemiddelstyrelsens  

 godkendelse.
Formålet med den foreslåede  

 godkendelsesordning er at sikre, at der ikke opstår en overkapacitet  

 for dosispakning, som ikke kan udnyttes, og at der opnås en vis  

 geografisk fordeling, der bl.a. kan medvirke til at sikre hurtig leveringstid  

 til de receptekspederende apoteker.
De faktiske muligheder for geografisk  

 spredning af pakkefunktionen afhænger imidlertid af, hvilke apoteker  

 der ønsker at etablere pakkefunktion og således søger om  

 godkendelse.
Lægemiddelstyrelsen skal i forbindelse med  

 godkendelsesansøgninger inddrage faglige, kapacitetsmæssige og  

 geografisk fordelingsmæssige hensyn samt samfundsøkonomiske  

 hensyn.
Lægemiddelstyrelsen vil således have mulighed for at  

 afslå en ansøgning såvel ud fra en faglig vurdering af den  

 påtænkte pakkefunktions organisering og drift som ud fra  

 kapacitetsmæssige og økonomiske hensyn, enten til de samlede  

 samfundsmæssige lægemiddeldistributionsomkostninger og/eller til  

 de driftsmæssige og økonomiske forhold på det enkelte  

 apotek.
 Der vil i regler fastsat af Lægemiddelstyrelsen i  

 medfør af den foreslåede bestemmelse i apotekerlovens § 38,  

 stk. 1, (lovforslagets § 2, nr. 14) blive fastlagt kvalitets- og  

 servicekrav samt leveringsvilkår, herunder maksimal leveringstid.
Til nr. 10 - 13 Efter apotekerlovens § 15 er kompetencen til at  

 meddele apotekerbevillinger tillagt sundhedsministeren.
Efter § 15,  

 stk. 1, meddeler sundhedsministeren bevilling til at drive et  

 apotek.
Med den foreslåede ændring af stk. 1  

 præciseres det, at en person, der opfylder betingelserne efter  

 § 15, stk. 2 (der efter forslaget bliver stk. 3), normalt kun  

 kan opnå bevilling til at drive ét apotek.
Der er udelukkende  

 tale om en præcisering af den gældende retstilstand med henblik  

 på at skabe sammenhæng med den foreslåede nye bestemmelse i  

 stk. 2.
Den foreslåede bestemmelse i apotekerlovens § 15,  

 stk. 2, indfører den nye ordning, hvorefter en apoteker i  

 særlige tilfælde kan meddeles bevilling til at drive mere end  

 ét apotek.
Kompetencen til at meddele bevilling i særlige  

 tilfælde efter stk. 2 er tillagt sundhedsministeren som  

 følge af, at den generelle kompetence til at meddele  

 apotekerbevillinger efter stk. 1 tilkommer sundhedsministeren.
Som  

 omtalt ovenfor under de almindelige bemærkninger, pkt. 4,  

 vedrørende bevillingsregler vil der i forbindelse med  

 fremsættelse af et senere lovforslag om implementering af  

 apotekeraftalen blive fremsat forslag, der overfører kompetencen til  

 at tildele apotekerbevillinger til Lægemiddelstyrelsen.
 For en nærmere gennemgang af de tilfælde, hvor  

 meddelelse af mere end én bevilling til en apoteker kan komme på  

 tale, henvises ligeledes til de almindelige bemærkninger, pkt. 4. Heri  

 findes også en beskrivelse af Lægemiddelstyrelsens kompetence til  

 at foretage vurdering og indstilling i sådanne sager.
Bestemmelsen i apotekerlovens § 22 vedrører  

 bortfald af apotekerbevillinger.
Efter § 22, stk. 1, nr. 3,  

 bortfalder en apotekerbevilling, når apotekeren får en anden  

 apotekerbevilling, eller får ansættelse som sygehusapoteker.
 I konsekvens af forslaget om, at en apoteker i  

 særlige tilfælde skal kunne meddeles bevillinger til flere  

 apoteker, foreslås det, at der i § 22, stk. 1, nr. 3,  

 indføjes en bestemmelse om, at en apotekerbevilling ikke bortfalder,  

 når apotekeren får tildelt en ekstra bevilling efter den nye  

 ordning, jf. den foreslåede nye bestemmelse i § 15, stk. 2.  

 Desuden udvides bestemmelsen, således at ansættelse som privat  

 sygehusapoteker også medfører bortfald af en tildelt  

 apotekerbevilling, jf. forslaget om at tillade etablering af private  

 sygehusapoteker (lovforslagets § 2, nr. 21).
 Ændringen af apotekerlovens § 22, stk. 1, nr. 4, er  

 en konsekvensrettelse som følge af, at den nuværende § 15, stk.  

 2, bliver stk. 3.
Til nr. 14 Efter apotekerlovens § 38, stk. 1, har  

 Lægemiddelstyrelsen hjemmel til at fastsætte regler om de  

 forskellige apoteksenheders opgaver og drift.
 Forslaget indebærer, at Lægemiddelstyrelsen  

 herudover bemyndiges til at fastsætte regler om kvalitet, servicekrav  

 og leveringsvilkår for lægemidler, der dosisdispenseres til  

 patienter i primærsektoren, og for samhandel med dosisdispenserede  

 lægemidler, jf. § 11, stk. 1, nr. 8, og § 12,  

 stk. 1, nr. 2. Bemyndigelsen omfatter også fastsættelse af  

 regler om hvilke lægemidler, der kan dosisdispenseres til patienter i  

 primærsektoren.
Hjemlen vil blive anvendt til at fastsætte de  

 nærmere krav, herunder regler om maksimal leveringstid, der skal danne  

 rammen for apotekernes organisering af pakkefunktionen.
Endvidere vil der  

 blive fastsat generelle regler om hvilke lægemiddelformer (tabletter og  

 kapsler), der kan dosisdispenseres til patienter i primærsektoren, samt  

 hvilke lægemiddeltyper, der af særlige grunde ikke kan  

 dosisdispenseres til denne patientgruppe, uanset at disse markedsføres  

 i en af de lægemiddelformer, der som udgangspunkt kan dosisdispenseres  

 (antibiotika m.v.) Der vil ikke blive udarbejdet en fuldstændig  

 fortegnelse over de lægemidler (medicinske specialiteter), der kan  

 dosisdispenseres.
 Der henvises i øvrigt til de almindelige  

 bemærkninger under afsnit 3.3 vedrørende organisering af  

 dosispakkefunktionen samt afsnit 3.4 vedrørende om  

 lægemiddelformer og sortiment.
Til nr. 15 Med forslaget udvides Lægemiddelstyrelsens  

 bemyndigelse efter apotekerlovens § 42, stk. 1, således at  

 styrelsen får hjemmel til at fastsætte regler om anvendelse af et  

 særligt doseringskort i forbindelse med dosisdispensering til patienter  

 i primærsektoren.
Doseringskortet skal anvendes ved ordination og  

 bestilling af dosisdispensering.
Doseringskortet erstatter ikke  

 receptordination, idet dosisdispensering af receptpligtige lægemidler  

 samt håndkøbslægemidler, hvortil der ydes tilskud til den  

 enkelte patient, forudsætter, at der foreligger recept på de  

 pågældende lægemidler.
Dette gælder uanset, om  

 dosisdispensering er lægeordineret eller sker efter patientens  

 anmodning.
 Der henvises i øvrigt til de almindelige  

 bemærkninger under afsnit 3.7 vedrørende tilsyn og kontrol samt  

 regler om holdbarhed, doseringskort m.v.
Til nr. 16 Bestemmelsen i stk. 1 svarer til den nuværende  

 bestemmelse i apotekerlovens § 44, stk. 1, 1. pkt.
Hjemlen til  

 fastsættelse af regler om beregning af apotekernes priser ved salg til  

 forbrugerne vil, for så vidt angår ikke apoteksforbeholdte  

 lægemidler, der sælges efter recept, alene blive anvendt til  

 fastsættelse af regler om de særlige apoteksgebyrer, herunder  

 recepturgebyr.
Med den foreslåede nye bestemmelse i apotekerlovens  

 § 44, stk. 2, får sundhedsministeren hjemmel til at fastsætte  

 regler om beregning af forbrugerpriser ved salg af dosisdispenserede  

 lægemidler.
Hjemlen omfatter såvel apoteksforbeholdte  

 lægemidler som lægemidler, der undtages fra apoteksforbehold  

 efter den foreslåede nye bestemmelse i lægemiddellovens § 5,  

 stk. 2. Vedrørende principperne for fastsættelse af  

 forbrugerpriser for dosisdispenserede lægemidler henvises til de  

 almindelige bemærkninger under afsnit 3.5.
Bemyndigelsen i § 44, stk. 2, for sundhedsministeren til  

 at fastsætte regler om beregning af forbrugerpriser vil endvidere blive  

 anvendt til at fastsætte gebyr for dosisdispensering til patienter i  

 primærsektoren.
Der fastsættes gebyr såvel for  

 lægeordineret dosisdispensering efter apotekerlovens § 11, stk. 1, nr.  

 8, som for dosisdispensering efter patientens egen anmodning efter lovens §  

 12, stk. 1, nr. 2. Der vil ligeledes blive fastsat regler om fordeling af  

 gebyret mellem det receptekspederende apotek og det apotek, der  

 udfører pakkeopgaven.
 Vilkår og betingelser for ydelse af tilskud til  

 dosispakningsgebyr fastsættes med hjemmel i den nye bestemmelse i  

 sygesikringsloven, der er indeholdt i lovforslagets § 3, nr. 1.
 Beregning af forbrugerpris for dosisdispenserede  

 lægemidler og indberetning heraf til Det Centrale Tilskudsregister  

 (CTR) foretages på salgstidspunktet af det receptekspederende  

 apotek.
 Der henvises i øvrigt til de almindelige  

 bemærkninger under afsnit 3.6 vedrørende finansiering af  

 omkostninger ved dosisdispensering.
 Bemyndigelsen i apotekerlovens § 44, stk. 2, vil endvidere  

 blive anvendt til at fastsætte regler for afregning mellem apotekerne  

 ved samhandel med dosisdispenserede lægemidler, jf. apotekerlovens §  

 12, stk. 1, nr. 2.
Reglerne herom vil blive fastsat således, at det  

 receptekspederende apotek betaler den anmeldte apoteksindkøbspris  

 (AIP) for den doserede lægemiddelmængde til det apotek, der  

 udfører selve dosispakningen.
AIP beregnes ud fra den samme pakning,  

 som forbrugerprisen beregnes ud fra, dvs. ud fra prisen pr.  

 lægemiddelenhed i den billigste pakningsstørrelse.
 Der vil endvidere blive fastsat regler for afregning  

 mellem apotekerne ved dosisdispensering af de  

 håndkøbslægemidler, der efter forslaget vil blive undtaget  

 fra apoteksforbehold og for hvilke der vil være fri prisdannelse.  

 Reglerne vil blive fastsat ud fra det princip, at det receptekspederende  

 apotek betaler for den doserede lægemiddelmængde til den  

 indkøbspris, det pakkende apotek har indkøbt den billigste  

 pakningsstørrelse til.
 Der forventes ikke fastsat regler om afregning ved  

 samhandel med dosisdispenserede lægemidler til andre end patienter i  

 primærsektoren.
 Den foreslåede bestemmelse i apotekerlovens § 44,  

 stk. 3, fastslår i lighed med den nugældende bestemmelse i  

 apotekerlovens § 44, stk. 1, 2. pkt., at regler om beregning af  

 forbrugerpriser m.v. efter stk. 1-2, fastsættes efter indhentet  

 udtalelse fra Lægemiddelstyrelsens takstkonsulenter, jf. apotekerlovens  

 § 66.
 I aftalen om modernisering og liberalisering af  

 apotekervæsenet er det fastsat, at apotekerne ikke må  

 differentiere prisen på ikke apoteksforbeholdte  

 håndkøbslægemidler alt efter, om salget sker med eller  

 uden offentligt tilskud.
I overensstemmelse hermed foreslås der i en ny  

 bestemmelse i apotekerlovens § 44, stk. 4, indført hjemmel for  

 sundhedsministeren til at fastsætte regler om, at apotekerne ikke kan  

 differentiere prisen på et ikke apoteksforbeholdt  

 håndkøbslægemiddel efter, om salget sker med eller uden  

 offentligt tilskud, eller efter om salget sker på apotek,  

 apoteksfilial, apoteksudsalg eller håndkøbsudsalg.
Der vil efter  

 bestemmelsen endvidere kunne fastsættes andre nødvendige regler  

 i tilknytning hertil, f.eks. om hvor ofte apoteket må ændre  

 priser på de omhandlede ikke apoteksforbeholdte  

 håndkøbslægemidler.
Til nr. 17 Der er tale om en præcisering af redaktionel  

 karakter af, at anvendelsen af termerne »sygehusapotek« og  

 »sygehusapoteksfilial« i loven alene omfatter apoteksenheder oprettet af  

 staten, en amtskommune eller af Hovedstadens Sygehusfællesskab.  

 Apoteksenheder oprettet af ejere af private sygehuse betegnes konsekvent i  

 lovteksten som private sygehusapoteker eller private  

 sygehusapoteksfilialer.
Til nr. 18 - 19 Efter den gældende bestemmelse i apotekerlovens  

 § 56, stk. 1, har et sygehusapotek alene adgang til at fremstille  

 et nyudviklet lægemiddel, såfremt lægemidlet helt eller  

 fortrinsvis er bestemt til sygdomsbehandling på sygehuse.
Med  

 lovforslaget ophæves denne begrænsning.
Efter forslaget er  

 sygehusapotekets adgang til at fremstille et nyudviklet lægemiddel  

 imidlertid betinget af, at et tilsvarende lægemiddel ikke allerede  

 markedsføres af andre.
Det er endvidere efter forslaget en betingelse  

 for sygehusapotekets fremstilling af et sådant lægemiddel, at  

 indehaveren af markedsføringstilladelsen til lægemidlet har  

 tilbudt andre lægemiddelfremstillere at erhverve  

 markedsføringstilladelsen.
 Efter den gældende apotekerlovs § 56,  

 stk. 2, der bliver stk. 3, har et sygehusapotek adgang til at forhandle  

 de lægemidler, sygehusapoteket fremstiller, til andre sygehusapoteker.  

 Efter den gældende apotekerlovs § 56, stk. 3, der bliver stk.  

 4, har et sygehusapotek endvidere adgang til at forhandle de fremstillede  

 lægemidler til apoteker, såfremt et tilsvarende lægemiddel  

 ikke markedsføres af andre end sygehusapoteker.
 Det foreslås, at et sygehusapotek, der efter den  

 foreslåede ændring af apotekerlovens § 56, stk. 2, jf.  

 lovforslagets § 2, nr. 18, fremstiller et nyudviklet lægemiddel,  

 på tilsvarende måde får adgang til at forhandle dette til  

 andre sygehusapoteker og apoteker.
 Der henvises i øvrigt til lovforslagets almindelige  

 bemærkninger under afsnit 5.1.
Til nr. 20 Med forslaget præciseres det, at sygehusapoteker  

 ikke efter bestemmelsen i apotekerlovens § 56 a kan etablere forhandling  

 af dosisdispenserede lægemidler til private apoteker beregnet til  

 navngivne forbrugere, jf. apotekerlovens § 11, stk. 1, nr. 8, og  

 § 12, stk. 1, nr. 2. Sygehusapoteker vil som i dag kunne forhandle  

 dosisdispenserede lægemidler til private apoteker, når disse er  

 beregnet til udlevering af andre, f.eks. til behandlende læger eller  

 redningskorps o.lign., svarende til de gældende regler i  

 Sundhedsstyrelsens bekendtgørelse om dosisdispensering af  

 lægemidler.
 Der henvises i øvrigt til de almindelige  

 bemærkninger under afsnit 3.3 vedrørende organisering af  

 dosispakkefunktionen.
Til nr. 21 Til § 61 a.
Efter forslaget til ny § 61 a, stk. 1, i  

 apotekerloven, tillægges ejere af private sygehuse adgang til at  

 oprette et privat sygehusapotek.
Forslaget har til formål at ligestille  

 private sygehuses og offentlige sygehuses indkøb af lægemidler.  

 Opretter ejeren af et privat sygehus et sygehusapotek, vil sygehuset derfor  

 ikke længere være henvist til at indkøbe  

 lægemidlerne gennem et privat apotek.
Det private sygehus kan få  

 leveret lægemidlerne gennem det private sygehusapotek, der kan  

 indkøbe lægemidlerne gennem grossist eller direkte hos  

 producenten eller importøren.
Det er et krav, at den, der ønsker at oprette et  

 privat sygehusapotek, skal være ejer af en sygdomsbehandlende  

 institution, der kan betragtes som et sygehus.
Lovforslagets § 61 a,  

 stk. 2, fastlægger definitionen af privat sygehus, således  

 som begrebet finder anvendelse i lovforslaget.
 Til § 61 b.
Et amtkommunalt sygehusapotek kan efter apotekerlovens  

 § 55 alene levere lægemidler til sygehuse og institutioner, der  

 ejes af den pågældende amtskommune, eller som amtskommunen har  

 indgået overenskomst med efter sygehuslovens § 3 som led i  

 løsningen af dens sygehusopgaver.
Indføres en tilsvarende  

 begrænsning for et privat sygehusapoteks leveranceområde,  

 således at det private sygehusapotek kun får adgang til at levere  

 lægemidler til private sygehuse, der ejes af sygehusapotekets ejer, vil  

 der på grund af de private sygehuses meget beskedne forbrug af  

 lægemidler næppe være grundlag for oprettelse af private  

 sygehusapoteker.
Med henblik på at sikre et bredere forretningsgrundlag  

 for et privat sygehusapotek, foreslås det derfor med bestemmelsen i  

 lovforslagets § 61 b, at et privat sygehusapotek får mulighed for  

 at levere lægemidler til alle private sygehuse og ikke alene til  

 private sygehuse, der ejes af sygehusapotekets ejer.
Det private sygehus kan kun udlevere lægemidler,  

 herunder lægemidler leveret af et privat sygehusapotek, til patienter,  

 der er i behandling på sygehuset.
Betalingen for lægemidlet  

 indgår derfor i den samlede regning for behandlingen på det  

 private sygehus.
Der kan således ikke ydes medicintilskud efter  

 sygesikringsloven til lægemidler, der udleveres af et privat  

 sygehus.
 Til § 61 c.
 Den foreslåede bestemmelse medfører, at et  

 privat sygehusapotek får adgang til at fremstille:
1.	magistrelle lægemidler, 2.	farmaceutiske specialiteter, som sygehusapoteket har  

 markedsføringstilladelse til efter lov om lægemidler, og 3.	andre varer, der anvendes i sundheds- og sygeplejen på  

 sygehuse.
Den i § 61 c, stk.1, foreslåede adgang for de  

 private sygehusapoteker til at fremstille lægemidler er  

 videregående end den adgang, de offentlige sygehusapoteker har til at  

 fremstille lægemidler efter lovforslagets § 1, nr. 16. Efter  

 lovforslagets § 1, nr. 16, kan et offentligt sygehusapotek således  

 kun fremstille et nyudviklet lægemiddel, såfremt en privat  

 lægemiddelvirksomhed ikke ønsker at erhverve  

 markedsføringstilladelsen til lægemidlet.
Denne  

 begrænsning i de offentlige sygehusapotekers adgang til at fremstille  

 lægemidler er indført for at begrænse konkurrencen fra  

 institutioner, som er offentligt finansieret.
Da de private sygehuseapoteker  

 netop ikke er offentligt finansieret, gør det nævnte hensyn sig  

 ikke gældende for så vidt angår private.
På denne  

 baggrund skønnes der ikke behov for at fastsætte  

 begrænsninger for de private sygehusapotekers adgang til at fremstille  

 lægemidler.
Bl.a. med henblik på at sikre mulighed for, at en  

 patient, der under indlæggelse på et privat sygehus er sat i  

 behandling med et af et privat sygehusapotek fremstillet lægemiddel,  

 også efter udskrivelse fra det private sygehus vil kunne  

 fortsætte behandlingen med det pågældende lægemiddel,  

 foreslås det med bestemmelsen i § 61 c, stk. 2, at det  

 private sygehusapotek får adgang til at forhandle de af apoteket  

 fremstillede lægemidler til private apoteker, offentlige  

 sygehusapoteker og private sygehusapoteker.
Forhandler et privat  

 sygehusapotek et af apoteket fremstillet apoteksforbeholdt lægemiddel  

 til private apoteker, skal det private sygehusapotek efter  

 lægemiddellovens § 22 anmelde en apoteksindkøbspris for  

 lægemidlet til Lægemiddelstyrelsen.
 Til § 61 d.
 Den foreslåede bestemmelse i stk. 1  

 pålægger ejere af private sygehusapoteker samme pligt til at give  

 Lægemiddelstyrelsen oplysninger om apotekets forhold, som efter den  

 gældende apotekerlovs § 58, stk. 2, påhviler ejere af  

 offentlige sygehusapoteker.
Med den foreslåede bestemmelse i stk. 2  

 tilvejebringes der hjemmel til at pålægge private sygehusapoteker  

 pligt til at indberette omsætning m.v. af lægemidler (herunder  

 oplysninger om omsætning af hvert enkelt lægemiddel samt om den  

 samlede omsætning opgjort i indkøbspriser, rabatter og  

 afregningspris til patienter o.lign.) i samme omfang, som private apoteker og  

 offentlige sygehusapoteker har pligt til indberetning af omsætning  

 m.v., bl.a. med henblik på at oplysningerne kan indgå i  

 statistikken over det samlede lægemiddelforbrug i Danmark.
Efter  

 bestemmelsen kan der ske offentliggørelse af den samlede  

 lægemiddelstatistik, herunder opgørelsen af omsætningen af  

 de enkelte lægemidler.
 Til § 61 e.
Efter den gældende apotekerlovs § 15,  

 stk. 2, nr. 3, (der bliver stk. 3, nr. 3) skal en privat apoteker og en  

 amtskommunalt udpeget sygehusapoteker have bestået dansk farmaceutisk  

 kandidateksamen eller en nærmere fastsat tilsvarende udenlandsk  

 eksamen.
Det foreslås med bestemmelsen i § 61 e, stk. 1, at  

 også den ansvarlige for driften af et privat sygehusapotek skal opfylde  

 kravet om bestået farmaceutisk kandidateksamen.
Før der træffes beslutning om  

 ansættelse af en sygehusapoteker for et offentligt sygehusapotek, skal  

 ejeren af sygehusapoteket efter den gældende apotekerlovs § 59,  

 stk. 1, forelægge sin indstilling om ansættelse i stillingen  

 for Lægemiddelstyrelsen.
Lægemiddelstyrelsen afgiver inden 14  

 dage en vejledende faglig vurdering af ansøgerens egnethed.
Med den foreslåede bestemmelse i § 61 e,  

 stk. 2, gives der ejeren af et privat sygehusapotek mulighed for fra  

 Lægemiddelstyrelsen at indhente en vejledende faglig vurdering af den  

 person, ejeren påtænker at ansætte som leder af det private  

 sygehusapotek.
Ejeren af det private sygehusapotek er ikke efter bestemmelsen  

 forpligtet til at forelægge sagen for Lægemiddelstyrelsen,  

 ligesom der ikke er pligt til at følge Lægemiddelstyrelsens  

 eventuelle vurdering.
 Til § 61 f.
 Efter den foreslåede bestemmelse omfattes private  

 sygehusapoteker af lovens bestemmelser om apotekspersonale, apotekers  

 indretning og drift, receptekspedition og om tilsyn m.v.
 Til § 61 g.
Efter den gældende apotekerlovs § 71 b  

 indbetaler de private apoteker en procentsats af apotekets omsætning  

 til dækning af Lægemiddelstyrelsens omkostninger ved varetagelsen  

 af myndighedsopgaverne efter loven.
Ejeren af et offentligt sygehusapotek  

 eller en offentlig sygehusapoteksfilial indbetaler et fast årligt  

 beløb.
Med den foreslåede bestemmelse i § 61 g,  

 stk. 1, tilvejebringes der hjemmel for sundhedsministeren til at  

 pålægge ejerne af et privat sygehusapotek og en privat  

 sygehusapoteksfilial at indbetale et gebyr til Lægemiddelstyrelsen til  

 dækning af styrelsens omkostninger ved godkendelse af oprettelsen af  

 privat sygehusapotek og privat sygehusapoteksfilial samt ved  

 udførelsen af kontrollen med de nævnte enheder.
Gebyret vil  

 blive fastsat således, at den dækker Lægemiddelstyrelsens  

 omkostninger ved varetagelsen af myndighedsopgaverne.
Til nr. 22 Som det fremgår af de almindelige bemærkninger  

 under afsnit 2.1, skal der betales samme gebyrer til  

 Lægemiddelstyrelsen for håndkøbsudsalg som for  

 salgssteder, der godkendes efter lægemiddellovens § 8, stk. 1. Derfor  

 foreslås der i § 71 b indsat et nyt stk. 2, hvorefter  

 sundhedsministeren kan fastsætte de nødvendige  

 gebyrbestemmelser.
 Bestemmelsens stk. 1 er uændret, og det  

 hidtidige stk. 2 ændres til stk. 3. Samtidig konsekvensrettes  

 stk. 3 som følge af indsættelsen af det nye  

 stk. 2.
Til nr. 23 Apotekerlovens straffebestemmelser findes i lovens kapitel  

 15. Med den foreslåede ændring tilrettes apotekerlovens § 72  

 således, at de foreslåede bestemmelser i nærværende  

 lovforslag i relevant omfang strafbelægges.
Samtidig foreslås  

 det, at eksisterende bestemmelser i apotekerlovens kapitel 11  

 vedrørende sygehusapoteker strafbelægges.
Til § 3 Til nr. 1 Sygesikringslovens § 7 e, stk. 1,  

 fastlægger reglerne for referenceprissystemet, der danner grundlag for  

 beregning af medicintilskud til lægemidler, som anvendes på samme  

 indikationer, og som har en behandlingsmæssigt set sammenlignelig  

 virkning (på nuværende tidspunkt synonympræparater).
 Referenceprisen beregnes efter § 7 e, stk. 1, ud  

 fra et gennemsnit af udgiften til de to billigste lægemidler.
 Med forslaget indføres der en særlig  

 bestemmelse om beregning af referencepris som grundlag for fastsættelse  

 af medicintilskud til dosisdispenserede lægemidler til patienter i  

 primærsektoren.
 Forslaget indebærer, at der anvendes en særlig  

 enhedsreferencepris, der beregnes ud fra et gennemsnit af udgiften til de to  

 billigste lægemidler uanset pakningsstørrelse.
 Den foreslåede bestemmelse omfatter  

 dosisdispensering til patienter i primærsektoren, både hvor  

 dosisdispenseringen er lægeordineret, jf. apotekerlovens § 11,  

 stk. 1, nr. 8, og hvor den er bestilt af patienten på egen  

 foranledning, jf. apotekerlovens § 12, stk. 1, nr. 2. Det er i  

 begge tilfælde en forudsætning for at opnå tilskud, at der  

 foreligger recept på de tilskudsberettigede lægemidler, herunder  

 også håndkøbslægemidler med tilskud.
 Enhedsreferenceprissystemet indebærer, at samtlige  

 pakningsstørrelser inkluderes i referenceprissystemet, herunder store  

 pakninger, der i dag ikke er inkluderet, fordi de ikke kan grupperes med  

 andre pakninger.
Forslaget indeholder endvidere en bestemmelse om, at i  

 tilfælde, hvor udgiften til et lægemiddel er lavere end  

 enhedsreferenceprisen, beregnes tilskuddet til dette lægemiddel af  

 udgiften til lægemidlet.
Bestemmelsen skal sikre, at der ikke kan ydes  

 tilskud til mere end lægemidlets fulde pris.
 Lægemiddelstyrelsen bemyndiges til at  

 fastsætte nærmere regler om ydelse af tilskud til  

 dosisdispenserede lægemidler, herunder om beregning af  

 enhedsreferenceprisen.
 Bemyndigelsen vil bl.a. blive anvendt til at  

 fastsætte regler om ydelse af tilskud til dosisdispenseringsgebyr.  

 Reglerne fastsættes således, at dosisdispenseringsgebyret  

 indregnes i lægemiddelprisen, således at der ydes  

 sygesikringstilskud til gebyret med den aktuelle tilskudssats for patienten,  

 forudsat at dosisdispensering er lægeordineret, og der indgår  

 mindst ét tilskudsberettiget lægemiddel i doseringen.
 Der ydes ikke sygesikringstilskud til gebyret ved  

 dosisdispensering, som bestilles af den enkelte patient uden  

 lægeordination.
 Der henvises i øvrigt til de almindelige  

 bemærkninger under afsnit 3.6 vedrørende finansiering af  

 omkostninger ved dosisdispensering, herunder beskrivelsen af de særlige  

 forhold vedrørende ydelse af tilskud til  

 håndkøbslægemidler, der efter forslaget undtages fra  

 apoteksforbeholdet, og til bemærkningerne til lovforslagets § 2,  

 nr. 16.
Til § 4 Til stk. 1 Ved lov nr. 1031 af 23. november 2000 om ændring af  

 lov om offentlig sygesikring blev bestemmelserne i sygesikringslovens  

 § 7 g, stk. 4-6, midlertidigt suspenderet som led i en midlertidig  

 ophævelse af reglerne om ydelse af medicintilskud til patienter efter  

 europæiske gennemsnitspriser.
Samtidig blev det i loven fastlagt, at  

 bestemmelserne træder i kraft igen med virkning fra 25. juni 2001.
 Med den foreslåede ændring i  

 nærværende lovforslags § 4, stk. 1, er der tale om en  

 redaktionel konsekvensændring, der skal skabe hjemmel til, at  

 europæiske gennemsnitspriser kan optages i Specialitetstaksten med  

 virkning fra 25. juni 2001.
Til § 5 Det foreslås, at lovforslaget træder i kraft  

 den 1. juli 2001. Der er fastsat en særlig ikrafttrædelsesdato  

 for bestemmelsen i lovforslagets § 4, stk. 1, der efter sin ordlyd skal  

 have virkning fra 25. juni 2001.
 I stk. 2 er fastsat et særligt  

 ikrafttrædelsestidspunkt for de foreslåede ændringer af  

 lægemiddellovens § 5, stk. 1-2, som affattet ved lovforslagets § 1, nr.  

 1-3. Den foreslåede bestemmelse indebærer, at  

 Lægemiddelstyrelsens adgang til at undtage  

 håndkøbslægemidler fra apoteksforbeholdet, når dette  

 skønnes sundhedsmæssigt forsvarligt, først træder i  

 kraft den 1. oktober 2001, samtidig med at en ny Specialitetstakst udsendes.  

 Lovens øvrige bestemmelser vedrørende frigivelse af en del af  

 håndkøbslægemiddelsortimentet til salg uden for apotekerne  

 træder i kraft den 1. juli 2001.
 Disse ikrafttrædelsestidspunkter indebærer, at  

 Lægemiddelstyrelsens godkendelse af salgssteder for ikke  

 apoteksforbeholdte håndkøbslægemidler i medfør af  

 lægemiddellovens § 8, stk. 1, først vil kunne få virkning  

 fra 1. oktober 2001, idet Lægemiddelstyrelsens beslutning om fritagelse  

 af en del af håndkøbslægemiddelsortimentet fra  

 apoteksforbehold, som anført ovenfor, først kan ske med  

 virkning fra 1. oktober 2001.
I tidsrummet fra 1. juli til 1. oktober 2001 vil  

 Lægemiddelstyrelsen imidlertid kunne udstede de nødvendige  

 administrative forskrifter vedrørende forhandling af  

 håndkøbslægemidler uden for apotek og på  

 håndkøbsudsalg, herunder udarbejde ansøgningsskema samt  

 vejledning til brug for detailhandlens indretning og ansøgning om  

 godkendelse af salgssteder, samt tekniske krav til salgsstedernes  

 indberetning til lægemiddelstatistik m.v.
Lægemiddelstyrelsen vil  

 endvidere kunne påbegynde afvikling af kontrolbesøg og  

 udstedelse af godkendelse af salgssteder for de ansøgninger, der  

 indsendes fra lovens ikrafttræden den 1. juli 2001.
I forbindelse med lovens ikrafttræden må der  

 forventes en meget stort antal ansøgninger om godkendelse af  

 salgssteder.
Gennemførelse af kontrolbesøg og udstedelse af  

 godkendelser vil derfor skulle ske successivt over en periode, der vil  

 afhænge såvel af antallet af ansøgninger som tidspunktet  

 for disses indsendelse.
Det forventes ikke, at Lægemiddelstyrelsens  

 godkendelsesprocedure vil kunne være fuldt afsluttet inden 1. oktober  

 2001. For at skabe rimeligt hensyn til ligebehandling og konkurrenceforhold  

 ved gennemførelse af kontrolbesøg og udstedelse af godkendelse  

 for de ansøgninger, der indsendes i forbindelse med lovens  

 ikrafttræden, kan der om nødvendigt blive tale om godkendelse  

 område for område, f.eks. amt for amt.
 Lægemiddelstyrelsen vil snarest muligt efter 1. juli  

 2001 orientere lægemiddelproducenterne om de påtænkte  

 beslutninger om undtagelse af håndkøbslægemidler fra  

 apoteksforbehold, herunder om fastlæggelse af begrænsninger i  

 lægemiddelformer og  styrker samt maksimalt tilladte  

 pakningsstørrelser m.v., med henblik på, at  

 lægemiddelindustrien får tid til at indrette deres produktion i  

 forhold hertil.
I stk. 3 er fastsat et særligt  

 ikrafttrædelsestidspunkt for den foreslåede udvidelse af adgangen  

 til at fremskaffe, forhandle og samhandle dosisdispenserede lægemidler  

 til forbrugerne.
Den foreslåede bestemmelse indebærer, at  

 apotekernes pligter og rettigheder efter de foreslåede nye bestemmelser  

 i apotekerlovens § 11, stk. 1, nr. 8, og § 12, stk. 1,  

 nr. 2, først træder i kraft den 1. oktober 2001. På samme  

 tidspunkt træder den foreslåede nye bestemmelse i  

 sygesikringslovens § 7 e, stk. 2, om beregning af  

 enhedsreferencepris for dosisdispenserede lægemidler i kraft.  

 Lovforslagets øvrige bestemmelser vedrørende dosisdispensering  

 træder i kraft samtidig med resten af lovforslaget den 1. juli 2001,  

 men finder ikke anvendelse før ikrafttrædelsestidspunktet for de  

 ovenfor nævnte bestemmelser, der fastlægger det materielle  

 indhold af ordningen med dosisdispensering af lægemidler til  

 forbrugerne.
 Tidspunktet for ikrafttrædelse af  

 dosisdispenseringsordningen er fastsat under hensyn til, at der sikres  

 fornøden tid til implementering og organisering af den nye funktion i  

 apotekervæsenet.
Til § 6 Til stk. 1 Der forslås fastsat en overgangsbestemmelse, der  

 indebærer, at de håndkøbsudsalg, som allerede findes ved  

 lovens ikrafttræden, kan opretholdes, indtil Lægemiddelstyrelsen  

 har haft adgang til at vurdere, om de kan opnå tilladelse efter den  

 foreslåede nye § 7 a, stk. 1, i lov om apoteksvirksomhed.
Det  

 er dog en forudsætning, at den enkelte apoteker senest 1. august 2001  

 har indsendt ansøgning til Lægemiddelstyrelsen om godkendelse af  

 sine håndkøbsudsalg.
Hvis en sådan ansøgning ikke  

 fremsendes til Lægemiddelstyrelsen, bortfalder tilladelsen umiddelbart,  

 hvorefter håndkøbsudsalget skal nedlægges.
I tiden fra 1. juli 2001 til 31. marts 2002 behandler  

 Lægemiddelstyrelsen de indkomne ansøgninger.
For så vidt  

 angår ansøgninger, som Lægemiddelstyrelsen ikke kan  

 imødekomme, fastsættes en frist for, hvornår de  

 pågældende håndkøbsudsalg skal være nedlagt.  

 Håndkøbsudsalg uden tilladelse forudsættes nedlagt senest  

 1. april 2002.
Der kan ikke drives håndkøbsudsalg og  

 salgssted efter lægemiddellovens § 8, stk. 1, fra samme  

 forretningssted.
Hvis et forretningssted, hvor der drives  

 håndkøbsudsalg, opnår selvstændig tilladelse efter  

 lægsmiddellovens § 8, stk. 1, til at oprette salgssted, skal  

 håndkøbsudsalget derfor straks nedlægges.
Til stk. 2 Sundhedsministeren fastsætter i henhold til den  

 foreslåede § 71 b, stk. 2, det gebyr, som skal betales for en  

 ansøgning om tilladelse til at oprette håndkøbsudsalg.  

 Håndkøbsudsalg, der ved lovens ikrafttræden er oprettet i  

 henhold til de nugældende regler, skal vurderes og kontrolleres af  

 Lægemiddelstyrelsen efter samme retningslinier som nye  

 håndkøbsudsalg.
Derfor skal der betales samme gebyr for en  

 ansøgning om videreførelse af et eksisterende  

 håndkøbsudsalg som for ansøgning om oprettelse af et  

 nyt.
Til stk. 3 I konsekvens af de foreslåede nye bestemmelser i  

 lægemiddellovens § 22, stk. 6-8, ophæves den kongelige  

 anordning om, at fastsættelse af faste kronetilskud efter  

 sygesikringslovens § 7, stk. 6, og § 7 a, stk. 2, ikke  

 optages i Lovtidende.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om lægemidler, jf. lovbekendtgørelse nr. 656 af 28.  

 juli 1995, som ændret ved lov nr. 1228 af 27. december 1996 og lov nr.  

 1043 af 23. december 1998, foretages følgende ændringer:
 § 5. Forhandling af lægemidler til forbrugerne må kun  

 ske gennem apoteker, medmindre andet er fastsat i lovgivningen eller i regler  

 fastsat af sundhedsministeren.
 1. I § 5, stk. 1, ændres »forbrugerne« til:  

 »brugerne«.
 2. I § 5, stk. 1, indsættes efter  

 »sundhedsministeren«: », jf. dog stk. 2«.
 3. I § 5 indsættes efter stk. 1 som nyt  

 stykke:
 Stk. 2. I det omfang, forhandlingen ikke er omfattet af  

 stk. 1, kan Lægemiddelstyrelsen fastsætte regler om, hvilke  

 lægemidler, der kun må udleveres efter udleveringsforskrifter fra  

 læger, tandlæger eller dyrlæger, og om forskrifternes  

 affattelse m. v. samt regler for udlevering.
»Stk. 2. Lægemiddelstyrelsen kan, når det er  

 sundhedsmæssigt forsvarligt, bestemme, at et ikke receptpligtigt  

 lægemiddel, herunder bestemte pakningsstørrelser,  

 lægemiddelformer eller styrker af lægemidlet, kan forhandles til  

 brugerne uden for apotekerne.
Lægemiddelstyrelsen kan fastsætte  

 begrænsninger for antallet af pakninger af et lægemiddel, der kan  

 udleveres til en bruger.« Stk. 2 bliver herefter stk. 3.
Stk. 3. Veterinær- og Fødevaredirektoratets  

 repræsentanter har mod behørig dokumentation og uden  

 retskendelse adgang til virksomheder, der har Lægemiddelstyrelsens  

 tilladelse efter § 8 til at forhandle foderlægemidler til dyr eller  

 fisk.
Veterinær- og Fødevaredirektoratets repræsentanter  

 kan kræve at få fremvist og udleveret kopi af bestillingssedler  

 på foderlægemidler, der er ordineret af en dyrlæge.
 4. I § 5, stk. 3, der bliver stk. 4, ændres to  

 steder »Veterinær- og Fødevaredirektoratets« til:  

 »Fødevaredirektoratets«.
 § 9. Lægemiddelstyrelsen kontrollerer virksomheder, der har  

 tilladelse efter § 8, stk. 1. Kontrollen omfatter lægemidlernes  

 indhold, sammensætning, kvalitet, opbevaring og den måde,  

 hvorpå lægemidlerne fremstilles, forhandles og udleveres.
Stk. 2. Lægemiddelstyrelsens repræsentanter  

 har mod behørig legitimation og uden retskendelse adgang til  

 virksomhederne.
Lægemiddelstyrelsen kan udtage eller kræve  

 udleveret prøver af lægemidler og stoffer, der er anvendt til  

 disses fremstilling.
Den kan kræve alle oplysninger, som er  

 nødvendige for kontrolvirksomheden.
Stk. 3. Virksomheder, der fremstiller, indfører,  

 udfører, oplagrer, forhandler, udleverer, fordeler eller emballerer  

 lægemidler, og disse virksomheders foreninger og brancheorganisationer  

 skal efter regler fastsat af sundhedsministeren give sundhedsministeren eller  

 den myndighed, som sundhedsministeren udpeger til at modtage oplysningerne,  

 oplysninger i maskinlæsbar stand om omsætning m.v. af  

 lægemidler.
Sundhedsministeren eller den myndighed, som  

 sundhedsministeren udpeger til at modtage oplysningerne, kan videregive  

 oplysninger om omsætningen m.v. af lægemidler til offentligheden,  

 herunder offentliggøre statistikker over omsætningen af alle  

 lægemidler og lægemiddelpakninger.
Sundhedsministeren kan fra den  

 myndighed, som sundhedsministeren udpeger til at modtage oplysningerne,  

 modtage samme oplysninger og videregive disse i samme omfang som den  

 nævnte myndighed.
Stk. 4. De virksomheder og foreninger m.v., der er  

 nævnt i stk. 3, skal endvidere efter anmodning fra  

 Lægemiddelstyrelsen give Lægemiddelstyrelsen oplysninger i  

 maskinlæsbar stand om omsætning m.v. af lægemidler.
De  

 pågældende oplysninger kan videregives i overensstemmelse med  

 stk. 3, 2. pkt.
 Stk. 5. Virksomheder, der har tilladelse til fremstilling  

 og udførsel af lægemidler, skal efter anmodning give  

 Lægemiddelstyrelsen oplysning om årsagen til, at der ikke er  

 ansøgt om markedsføringstilladelse til et  

 lægemiddel.
Stk. 6. Virksomheder, der har tilladelse efter § 8, stk.  

 1, samt apoteker er forpligtet til at føre optegnelser over omgang  

 m.v. med lægemidler.
Lægemiddelstyrelsen fastsætter  

 nærmere regler herfor.
 5. I § 9 indsættes som stk. 7:
»Stk. 7. Sundhedsministeren eller den myndighed, sundhedsministeren  

 udpeger til at modtage de i stk. 3 nævnte oplysninger, kan  

 pålægge virksomheden en afgift, hvis oplysningerne indsendes for  

 sent eller på anden måde i strid med de i medfør af stk. 3  

 fastsatte bestemmelser.
Afgiften udgør 500 kr. pr. påbegyndt  

 uge, indtil oplysningerne er korrekt indberettet.
Afgiften, der tilfalder  

 statskassen, tillægges udpantningsret.« § 22. Lægemiddelstyrelsen skal underrettes om priser på  

 apoteksforbeholdte farmaceutiske specialiteter og ændringer heri,  

 senest 14 dage før de skal træde i kraft.
Sundhedsministeren kan  

 bestemme, at Lægemiddelstyrelsen skal underrette apotekerne om  

 forbrugerprisen på farmaceutiske specialiteter.
Sundhedsministeren kan  

 endvidere fastsætte regler om, at Lægemiddelstyrelsen skal  

 underrettes om prisen på visse grupper af farmaceutiske specialiteter,  

 der er undtaget fra apoteksforbehold.
 6. I § 22 indsættes efter stk. 1 som nyt  

 stykke:
»Stk. 2. Sundhedsministeren kan fastsætte regler om, at den,  

 der bringer et ikke apoteksforbeholdt lægemiddel på markedet,  

 skal underrette Lægemiddelstyrelsen om, hvilke  

 pakningsstørrelser lægemidlet markedsføres i, herunder om  

 enhver ændring i sortimentet.
Underretning skal være  

 Lægemiddelstyrelsen i hænde senest 14 dage før en pakning  

 bringes på markedet, ændres eller trækkes ud af  

 markedet.« Stk. 2. Sundhedsministeren kan fastsætte regler om,  

 at apotekerne ikke underrettes om priserne på farmaceutiske  

 specialiteter, der ikke kan leveres, og kan herunder fastsætte pligt  

 for den, der bringer lægemidlet på markedet i Danmark, og for  

 lægemiddelgrossister til at underrette Lægemiddelstyrelsen,  

 såfremt en farmaceutisk specialitet ikke kan leveres.
I de regler, der  

 er nævnt i 1. pkt., kan sundhedsministeren fastsætte bestemmelser  

 om Lægemiddelstyrelsens underretning af apotekerne om ændring af  

 referenceprisen for beregning af medicintilskud efter sygesikringsloven,  

 såfremt et af de to billigste lægemidler i en referenceprisgruppe  

 ikke kan leveres.
 Stk. 2-4 bliver herefter stk. 3-5.
 Stk. 3. Lægemiddelstyrelsens anvendelse af de i  

 stk. 1 nævnte oplysninger indebærer ikke nogen godkendelse af  

 priserne.
 Stk. 4. Sundhedsministeren kan fastsætte regler om  

 gebyr for anmeldelse af priser efter stk. 1, 1. pkt., og for  

 Lægemiddelstyrelsens underretning til apotekerne om forbrugerpriser  

 efter stk. 1, 2. pkt.
 7. § 22, stk. 4, der bliver stk. 5, affattes  

 således:
»Stk. 5. Sundhedsministeren kan fastsætte regler om gebyr for  

 anmeldelse af priser efter stk. 1, 1. pkt., for Lægemiddelstyrelsens  

 underretning til apotekerne om forbrugerpriser efter stk. 1, 2. pkt., og for  

 anmeldelse af pakninger efter stk. 2.« 8. I § 22 indsættes som stk. 6-8:
 »Stk. 6. Lægemiddelstyrelsens underretning af apotekerne om  

 priser på lægemidler sker i Specialitetstaksten.
Stk. 7. I Specialitetstaksten kan  

 Lægemiddelstyrelsen for konkrete lægemidler fastsætte 1)	udleveringsgruppe, 2)	begrænsning i antal pakninger, der kan udleveres pr.  

 ekspedition uden for apotek, 3)	lægelige specialer, der er beføjet til at ordinere  

 lægemidlet, 4)	referencepris, 5)	fast kronetilskud og 6)	suspension af medicintilskud.
 Stk. 8. Specialitetstaksten optages ikke i  

 Lovtidende«.
§ 2 I lov om apoteksvirksomhed, jf. lovbekendtgørelse nr. 657 af 28.  

 juli 1995, som ændret senest ved lov nr. 472 af 31. maj 2000, foretages  

 følgende ændringer:
 1. § 1, stk. 1, affattes således:
 § 1. Apoteksvirksomhed må kun udøves i  

 henhold til:
 »Apoteksvirksomhed må kun udøves i henhold  

 til:
1)	apotekerbevilling, jf. kapitel 4, 1)	apotekerbevilling, jf. kapitel 4, 2)	bestemmelse om midlertidig drift, jf. § 19, eller 2)	bestemmelse om midlertidig drift, jf. § 19, 3)	beslutning om oprettelse af sygehusapotek, jf. kapitel 11.
 3)	beslutning om oprettelse af sygehusapotek, jf. kapitel 11,  

 eller.
4)	tilladelse til oprettelse af privat sygehusapotek, jf. kapitel  

 11a.« Stk. 2. Apoteksvirksomhed må kun udøves fra  

 apoteker og dertil knyttede apoteksfilialer, apoteksudsalg,  

 håndkøbsudsalg og medicinudleveringssteder.
 § 2. Kun den, der har apotekerbevilling eller er ansat som leder af  

 et sygehusapotek, er berettiget til at betegne sig som apoteker.
 2. I § 2, stk. 1, indsættes efter  

 »sygehusapotek«: »eller et privat sygehusapotek«.
 Stk. 2. Betegnelsen apotek eller betegnelser, hvori  

 apotek indgår, er forbeholdt de enheder, der er nævnt i § 1, stk.  

 2.
 Stk. 3. Apoteker og apoteksfilialer skal betegnes med et  

 navn, der er godkendt af Lægemiddelstyrelsen.
§ 4. Sundhedsministeren træffer bestemmelse om oprettelse,  

 nedlæggelse og flytning af apoteker og apoteksfilialer.
Apoteksfilialer  

 kan, såfremt sygehusejeren samtykker heri, med sundhedsministerens  

 tilladelse oprettes på sygehuse og institutioner, der er omfattet af  

 sygehuslovens § 3, med henblik på sygehusets eller institutionens  

 forsyning med lægemidler og andre varer.
Stk. 2. Et apotek kan nedlægges, hvis 1)	apotekerbevillingen udløber, bortfalder eller tilbagekaldes,  

 jf. §§ 22 og 24-26, 2)	apotekeren samtykker i nedlæggelsen, eller 3)	apotekeren tilbydes bevilling til et andet apotek inden for samme  

 region, jf. bilag A.
 3. I § 4 indsættes som stk. 3:
»Stk. 3. Et apotek, der drives af en apoteker i henhold til § 15,  

 stk. 2, kan endvidere nedlægges, hvis væsentlige  

 strukturmæssige hensyn taler for det, og der er forløbet mindst  

 5 år fra apotekeren fik tildelt bevillingen.« 4.  § 7 affattes således:
 § 7. Lægemiddelstyrelsen meddeler tilladelse  

 til og giver påbud om oprettelse, nedlæggelse og flytning af  

 apoteksudsalg.
 »§ 7. Oprettelse, nedlæggelse og flytning af  

 apoteksudsalg må kun ske med Lægemiddelstyrelsens tilladelse.  

 Lægemiddelstyrelsen kan påbyde en apoteker at oprette,  

 nedlægge eller flytte et apoteksudsalg.
Stk. 2. En apoteker kan oprette og nedlægge  

 håndkøbsudsalg og medicinudleveringssteder inden for apotekets  

 naturlige forsyningsområde.
Apotekeren underretter  

 Lægemiddelstyrelsen om sådanne oprettelser og  

 nedlæggelser.
Stk. 2. Når særlige forhold taler for det,  

 kan Lægemiddelstyrelsen påbyde, at et apoteksudsalg  

 overføres fra et apotek til et andet.« Stk. 3. Lægemiddelstyrelsen kan give påbud om  

 oprettelse, flytning eller nedlæggelse af et  

 håndkøbsudsalg eller et medicinudleveringssted, hvis  

 strukturmæssige eller lægemiddelforsyningsmæssige hensyn  

 taler derfor.
 Stk. 4. Når særlige forhold taler derfor, kan  

 Lægemiddelstyrelsen påbyde, at et apoteksudsalg eller et  

 håndkøbsudsalg overføres fra et apotek til et andet.
 Stk. 5. Apoteksudsalgs beliggenhed godkendes af  

 Lægemiddelstyrelsen.
 5.  Efter § 7 indsættes:
»§ 7 a.
Oprettelse af håndkøbsudsalg  

 må kun ske med Lægemiddelstyrelsens tilladelse.
 Stk. 2. Lægemiddelstyrelsen kan påbyde en  

 apoteker at nedlægge et håndkøbsudsalg, hvis det er  

 beliggende uden for apotekets naturlige forsyningsområde.
 Stk. 3. Apotekeren skal underrette  

 Lægemiddelstyrelsen om nedlæggelse af et  

 håndkøbsudsalg.
 Stk. 4. Lægemiddelstyrelsen kan betinge og  

 tidsbegrænse tilladelser efter stk. 1. Lægemiddelstyrelsen kan  

 tilbagekalde en tilladelse, hvis betingelserne for tilladelsen ikke opfyldes,  

 eller hvis håndkøbsudsalget ikke indrettes og drives i  

 overensstemmelse med de regler, som er udstedt i medfør af § 38 eller  

 § 43.
§ 7 b.
En apoteker kan oprette og nedlægge  

 medicinudleveringssteder inden for apotekets naturlige  

 forsyningsområde.
Apotekeren skal underrette Lægemiddelstyrelsen  

 om oprettelse og nedlæggelse af medicinudleveringssteder.
Stk. 2. Lægemiddelstyrelsen kan give påbud om  

 oprettelse, flytning eller nedlæggelse af et medicinudleveringssted,  

 hvis strukturmæssige eller lægemiddelforsyningsmæssige  

 hensyn taler for det.« § 11. Bevilling til at drive apotek indebærer pligt til:
 1)	Forhandling af apoteksforbeholdte lægemidler til  

 forbrugerne.
 2)	Forhandling af ikkeapoteksforbeholdte lægemidler ordineret  

 efter recept til forbrugerne.
 3)	Fremskaffelse og forhandling af magistrelle lægemidler, dvs.  

 lægemidler fremstillet på apotek til den enkelte patient under  

 angivelse af deklaration og uden anden form for navneangivelse, jf. dog § 13,  

 stk. 2.
 4)	Information om lægemidler, lægemiddelanvendelse og  

 opbevaring af lægemidler til forbrugere, medicinalpersoner og  

 myndigheder.
 5)	Indsamling af medicinrester fra forbrugere og medicinalpersoner med  

 henblik på destruktion.
 6)	Levering af oplysninger i maskinlæsbar stand om  

 omsætning m. v. af lægemidler m. v. efter nærmere af  

 sundhedsministeren fastsatte bestemmelser til Den Offentlige Sygesikring samt  

 til sundhedsministeren eller til en anden myndighed efter sundhedsministerens  

 nærmere bestemmelse.
 7)	Modtagelse af farmaceutstuderende, apoteksassistentelever og  

 eventuelt andre uddannelssøgende, jf. § 34, stk. 2 og 3, hvis  

 uddannelse giver adgang til senere beskæftigelse med  

 lægemiddelforsyning, til praktisk oplæring og undervisning.
 6. I § 11, stk. 1, indsættes som nr. 8:
»8)	Fremskaffelse og forhandling til forbrugerne af dosisdispenserede  

 lægemidler, når dosisdispensering er foreskrevet af en  

 læge.
Pligten gælder ikke i tilfælde, hvor  

 dosisdispensering af ganske særlige grunde ikke kan ske  

 maskinelt.« Stk. 2. Sundhedsministeren eller den myndighed, som  

 sundhedsministeren udpeger til at modtage de oplysninger, der er nævnt  

 i stk. 1, nr. 6, kan videregive oplysninger om omsætningen m.v. af  

 lægemidler m.v. til offentligheden, herunder offentliggøre  

 statistikker over omsætningen af alle lægemidler og  

 lægemiddelpakninger.
Stk. 3. Sundhedsministeren kan fastsætte regler om,  

 at den myndighed, som sundhedsministeren udpeger til at modtage de  

 oplysninger, der er nævnt i stk. 1, nr. 6, til andre offentlige  

 myndigheder, kan videregive oplysninger om receptudstederens ordination af  

 lægemidler.
Der kan i denne forbindelse videregives oplysninger, der  

 identificerer den enkelte receptudsteder ved personnummer, ydernummer eller  

 lignende.
 Stk. 4. Den myndighed, som sundhedsministeren udpeger til  

 at modtage de oplysninger, der er nævnt i stk. 1, nr. 6, kan til  

 Sundhedsstyrelsen videregive alle oplysninger om ordination af  

 afhængighedsskabende lægemidler, herunder oplysninger, der  

 identificerer receptudstederen ved personnummer, ydernummer eller lignende,  

 og oplysninger, der identificerer patienten ved personnummer.
 Stk. 5. Sundhedsministeren kan fra den myndighed, som  

 sundhedsministeren udpeger til at modtage de oplysninger, der er nævnt  

 i stk. 1, nr. 6, modtage samme oplysninger og videregive disse i samme omfang  

 som den nævnte myndighed.
 7. I § 11 indsættes som stk. 6:
»Stk. 6. Sundhedsministeren eller den myndighed, sundhedsministeren  

 udpeger til at modtage de i stk. 1, nr. 6, nævnte oplysninger, kan  

 pålægge apotekeren en afgift, hvis oplysningerne indsendes for  

 sent eller på anden måde i strid med de i medfør af stk.  

 1, nr. 6, fastsatte bestemmelser.
Afgiften udgør 500 kr. pr.  

 påbegyndt uge, indtil oplysningerne er korrekt indberettet.
Afgiften,  

 der tilfalder statskassen, tillægges udpantningsret.« § 12. Bevilling til at drive apotek indebærer ret til:
 1)	Fremstilling af magistrelle lægemidler, jf. dog § 13, stk.  

 2.
 2)	Udøvelse af servicevirksomhed og afholdelse af  

 sundhedsfremmende aktiviteter, som naturligt knytter sig til et apoteks  

 øvrige opgaver.
 8. § 12, stk. 1, nr. 2, affattes således:
»2)	Udøvelse af servicevirksomhed og afholdelse af  

 sundhedsfremmende og sygdomsforebyggende aktiviteter, som naturligt knytter  

 sig til et apoteks øvrige opgaver, herunder dosisdispensering af  

 lægemidler og forhandling af dosisdispenserede lægemidler til  

 forbrugerne samt til andre apoteker og sygehusapoteker.« 3)	Forhandling af ikkeapoteksforbeholdte lægemidler til  

 forbrugerne.
 4)	Fremstilling og forhandling til forbrugerne af andre varer end  

 lægemidler, som naturligt og hensigtsmæssigt forhandles på  

 apoteket.
Stk. 2. Medmindre der foreligger særlige grunde,  

 skal et apotek opkræve betaling for at udføre de i stk. 1, nr.  

 2, nævnte opgaver.
Betalingen skal mindst dække omkostningerne  

 ved at udføre opgaven.
 9. I § 12 indsættes efter stk. 2:
»Stk. 3. Etablering af pakkefunktion med henblik på samhandel  

 med dosisdispenserede lægemidler til andre apoteker, jf. stk. 1, nr. 2,  

 må kun ske med Lægemiddelstyrelsens godkendelse.« Stk. 3. Lægemiddelstyrelsen kan fastsætte  

 regler om, at særlige kategorier af de varer, der er nævnt i §  

 12, stk. 1, nr. 4, kan fremstilles og videresælges til andre  

 apoteker.
 Stk. 3 bliver herefter stk. 4.
 § 15. Bevilling til at drive et apotek meddeles af  

 sundhedsministeren.
 10. § 15, stk. 1 affattes således:
»Bevilling til at drive apotek meddeles af sundhedsministeren.
En person  

 kan kun meddeles bevilling til at drive ét apotek, jf. dog stk.  

 2.« 11. I § 15 indsættes efter stk. 1:
»Stk. 2. Efter indstilling fra Lægemiddelstyrelsen kan  

 sundhedsministeren i særlige tilfælde efter ansøgning  

 meddele en apoteker bevilling til at drive mere end ét apotek, dog  

 maksimalt fire apoteker.« Stk. 2. Apotekerbevilling kan kun meddeles til en person,  

 der 1)	er myndig og ikke er under værgemål efter  

 værgemålslovens § 5 eller under samværgemål efter  

 værgemålslovens § 7, Stk. 2 bliver herefter stk. 3. I stk. 3, der bliver stk.  

 4, ændres »stk. 2« til: »stk. 3«.
2)	ikke er under konkurs, 3)	har bestået dansk farmaceutisk kandidateksamen eller en  

 tilsvarende udenlandsk eksamen, som er godkendt af sundhedsministeren til  

 opfyldelse af overenskomster med andre lande eller direktiver vedtaget af De  

 Europæiske Fællesskaber, og 4)	gennem forudgående beskæftigelse har gjort sig egnet til  

 at lede driften af et apotek.
 Stk. 3. Sundhedsministeren kan fastsætte regler om,  

 at den i stk. 2, nr. 3, krævede uddannelse skal være suppleret  

 med efter- eller videreuddannelse.
 § 22. Apotekerbevilling bortfalder:
1)	med udgangen af den måned, hvori indehaveren fylder 70  

 år, 2)	når indehaveren dør, jf. dog § 23, 3)	når indehaveren får anden bevilling eller får  

 ansættelse som sygehusapoteker, 12. § 22, stk. 1, nr. 3, affattes således:
»3)	når indehaveren får anden bevilling, medmindre  

 bevillingen er meddelt efter § 15, stk. 2, eller når indehaveren  

 får ansættelse som sygehusapoteker eller privat  

 sygehusapoteker,« 4)	når indehaveren ikke længere opfylder betingelserne i §  

 15, stk. 2, nr. 1 og 2, 13. I § 22, stk. 1, nr. 4, ændres », stk. 2« til: »,  

 stk. 3«.
5)	når indehaveren efter § 5 i lov om sundhedsvæsenets  

 centralstyrelse, der finder tilsvarende anvendelse på udøvelse  

 af apoteksvirksomhed, eller § 79 i borgerlig straffelov mister retten til at  

 drive apotek, og 6)	når indehaveren har været fraværende fra apoteket  

 i et år og fraværet ikke skyldes sygdom, jf. § 31, stk. 4.
 Stk. 2. En apoteker kan til enhver tid efter  

 ansøgning fritages for bevillingen.
 § 38. Lægemiddelstyrelsen fastsætter regler om de  

 forskellige apoteksenheders opgaver og kan fastsætte regler om de  

 forskellige enheders drift.
 14. I § 38, stk. 1, indsættes efter 1.  

 pkt.:
»Lægemiddelstyrelsen fastsætter regler om  

 kvalitet, servicekrav og leveringsvilkår for dosisdispenserede  

 lægemidler, jf. § 11, stk. 1, nr. 8, og § 12, stk. 1, nr. 2, og kan  

 herunder fastsætte regler om hvilke lægemidler, der kan  

 dosisdispenseres til enkeltpersoner i primærsektoren.« Stk. 2. Lægemiddelstyrelsen kan fastsætte  

 regler om indretning og udstyr af lokaler, hvorfra der drives  

 apoteksvirksomhed.
§ 42. Lægemiddelstyrelsen fastsætter regler om, hvilke  

 lægemidler der 1)	kun må udleveres efter udleveringsforskrifter fra læger,  

 tandlæger og dyrlæger (recepter), om forskrifternes affattelse m.  

 v. samt om apotekers udlevering af sådanne lægemidler, herunder  

 om udlevering i særlige tilfælde uden sikkerhed for  

 betaling.
 2)	For lægemidler, der ikke er omfattet af 1. pkt., og som  

 ordineres ved recept, fastsætter Lægemiddelstyrelsen regler om  

 recepternes affattelse m. v. samt om apotekeres udlevering af sådanne  

 lægemidler.
 15. I § 42, stk. 1, indsættes som nr.  

 3:
»3)	For dosisdispenserede lægemidler, der forhandles til  

 forbrugerne, jf. § 11, stk. 1, nr. 8, og § 12, stk. 1, nr. 2,  

 fastsætter Lægemiddelstyrelsen regler om udformning og anvendelse  

 af doseringskort.« Stk. 2. Lægemiddelstyrelsen kan fastsætte  

 regler om apotekernes videregivelse af oplysninger om 1)	ekspeditionen af en recept til receptudstederen og 2)	receptekspedition til andre receptudstedere, der har ordineret  

 receptmedicin til samme patient.
 Stk. 3. Lægemiddelstyrelsen kan fastsætte  

 regler, hvorefter også andre personer er berettiget til at udstede  

 forskrifter om udlevering af lægemidler fra apoteker.
 Stk. 4. Sundhedsministeren kan til gennemførelse  

 af overenskomster med andre lande og direktiver vedtaget af De  

 Europæiske Fællesskaber fastsætte bestemmelse om, at  

 udleveringsforskrifter udstedt af personer, der er berettiget hertil  

 ifølge andre landes regler herom, også må ekspederes her i  

 landet.
 16. § 44 affattes således:
§ 44. Sundhedsministeren fastsætter regler  

 for beregning af apotekernes priser ved salg til forbrugerne af  

 lægemidler, hvis forhandling er forbeholdt apoteker.
Reglerne  

 fastsættes efter indhentet udtalelse fra Lægemiddelstyrelsen, jf.  

 § 66.
 »§ 44. Sundhedsministeren fastsætter regler  

 om beregning af apotekernes priser ved salg til forbrugerne af  

 lægemidler, hvis forhandling er forbeholdt apoteker eller som  

 sælges efter recept.
 Stk. 2. Sundhedsministeren fastsætter regler om  

 beregning af apotekernes priser ved salg til forbrugerne af dosisdispenserede  

 lægemidler, jf. § 11, stk. 1, nr. 8, og § 12, stk. 1, nr. 2, samt  

 regler om afregning ved samhandel med dosisdispenserede lægemidler, jf.  

 § 12, stk. 1, nr. 2.
 Stk. 3. Fastsættelse af regler efter stk. 1-2 sker  

 efter indhentet udtalelse fra Lægemiddelstyrelsen, jf. § 66.
Stk. 4. Ved salg af  

 håndkøbslægemidler, der i henhold til § 5, stk. 2, i lov  

 om lægemidler er undtaget fra apoteksforbehold, skal apoteket efter  

 nærmere af sundhedsministeren fastsatte regler tage samme pris for  

 lægemidlet, uanset om lægemidlet sælges med eller uden  

 tilskud efter § 7, stk. 1-2, i lov om offentlig sygesikring, og uanset  

 hvilken apoteksenhed, lægemidlet sælges på.« § 54. Sygehusapoteker og sygehusapoteksfilialer kan oprettes af  

 staten, en amtskommune og Hovedstadens Sygehusfællesskab.
 17. I § 54 indsættes efter stk. 1 som nyt  

 stykke:
»Stk. 2. Ved sygehusapotek og ved sygehusapoteksfilial  

 forstås i denne lov, medmindre andet fremgår, en apoteksenhed,  

 der er oprettet af enten staten, en amtskommune eller Hovedstadens  

 Sygehusfællesskab.« § 56. Sygehusapoteker kan fremstille:
1)	magistrelle lægemidler, 2)	de i § 57, stk. 1, nævnte lægemidler, såfremt  

 disse af registreringsindehaveren er anmeldt til Lægemiddelstyrelsen  

 inden den 1. januar 1987 til fortsat fremstilling på  

 sygehusapotek, 3)	farmaceutiske specialiteter, der inden den 1. januar 1985 er  

 registreret i henhold til § 15 i lov om lægemidler til fremstilling  

 på sygehusapotek, 4)	farmaceutiske specialiteter, der efter den 1. januar 1985 godkendes  

 til fremstilling på sygehusapotek, såfremt de  

 pågældende lægemidler helt eller fortrinsvis er bestemt til  

 at anvendes til sygdomsbehandling på sygehuse, og 5)	andre varer, der anvendes i sundheds- og sygeplejen på  

 sygehusene.
 18. I § 56 indsættes efter stk. 1 som nyt  

 stykke:
»Stk. 2. Ud over de i stk. 1, nr. 4, nævnte lægemidler  

 kan et sygehusapotek fremstille en farmaceutisk specialitet, der godkendes  

 til fremstilling på sygehusapotek, såfremt en tilsvarende  

 specialitet ikke markedsføres af andre, og ingen privat virksomhed har  

 ønsket at erhverve tilladelsen på et forretningsmæssigt  

 grundlag.« Stk. 2. De i stk. 1 nævnte lægemidler og  

 andre varer kan forhandles til andre sygehusapoteker.
 Stk. 3. De i stk. 1 nævnte lægemidler kan  

 forhandles til apoteker, medmindre tilsvarende farmaceutiske specialiteter  

 fremstilles og markedsføres af andre end sygehusapoteker.
 19. I § 56, stk. 2 og 3, der herefter bliver stk. 3 og 4,  

 indsættes efter »De i stk. 1«: »og  2«.
§ 56 a.
Sygehusapoteker kan for offentlige og private virksomheder  

 og institutioner udføre opgaver, der naturligt og  

 hensigtsmæssigt knytter sig til et sygehusapoteks virksomhed.
 20. I § 56 a, stk. 1, indsættes efter 1. pkt.:
»Sygehusapoteker kan dog ikke forhandle dosisdispenserede  

 lægemidler til private apoteker beregnet til navngivne forbrugere, jf.  

 § 11, stk. 1, nr. 8, og § 12, stk. 1, nr. 2.« Stk. 2. Sygehusapoteket skal opkræve betaling for  

 at udføre de i stk. 1 nævnte opgaver.
Betalingen skal mindst  

 dække omkostningerne ved at udføre den enkelte opgave.  

 Sundhedsministeren kan fastsætte nærmere regler herom, herunder  

 regler om omkostningskalkulationen i forbindelse med udførelse af den  

 enkelte opgave.
 Stk. 3. Lægemiddelstyrelsen kan i særlige  

 tilfælde fritage et sygehusapotek for pligten til at opkræve  

 betaling efter stk. 2.
 21. Efter § 61 indsættes:
»Kapitel 11a Private sygehusapoteker.
§ 61 a.
Private sygehusapoteker og private sygehusapoteksfilialer  

 kan med Lægemiddelstyrelsens tilladelse oprettes af ejere af private  

 sygehuse, jf. stk. 2.
Stk. 2. Ved et privat sygehus forstås i denne lov  

 en privat sygdomsbehandlende institution, hvor behandlingen sker under  

 lægeligt ansvar, og som ud over eventuel ambulant behandling varetager  

 behandling under indlæggelse.
Sygehuset skal være indrettet med  

 henblik på behandling af indlagte patienter og bemandet med som minimum  

 plejepersonale i vagt mindst fem døgn om ugen.
§ 61 b.
Et privat sygehusapotek og en privat sygehusapoteksfilial  

 kan levere lægemidler og andre varer til private sygehuse, jf. § 61 a,  

 stk. 2.
§ 61 c.
Private sygehusapoteker kan fremstille 1)	magistrelle lægemidler, 2)	farmaceutiske specialiteter, som sygehusapoteket har  

 markedsføringstilladelse til efter lov om lægemidler, og 3)	andre varer, der anvendes i sundheds- og sygeplejen på  

 sygehuse.
 Stk. 2. De lægemidler, der er nævnt i stk. 1,  

 kan forhandles til apoteker, sygehusapoteker og private sygehusapoteker.
§ 61 d.
Ejere af private sygehusapoteker skal efter anmodning give  

 Lægemiddelstyrelsen oplysninger om apotekets forhold.
Stk. 2. Private sygehusapoteker skal efter regler  

 fastsat af sundhedsministeren give sundhedsministeren oplysninger i  

 maskinlæsbar stand om omsætning m.v. af lægemidler m.v.  

 Sundhedsministeren kan bestemme, at de pågældende oplysninger  

 skal gives til en anden myndighed.
Sundhedsministeren eller den myndighed,  

 som sundhedsministeren udpeger til at modtage oplysningerne, kan  

 offentliggøre oplysningerne.
§ 61 e.
Private sygehusapotekere skal opfylde betingelsen i § 15,  

 stk. 3, nr. 3.
 Stk. 2. Før der træffes beslutning om  

 ansættelse af en privat sygehusapoteker, kan ejeren af det private  

 sygehusapotek efter samtykke fra ansøgeren forelægge den  

 påtænkte ansættelse i stillingen for  

 Lægemiddelstyrelsen, der inden 14 dage afgiver en vejledende faglig  

 vurdering af ansøgerens egnethed, jf. § 67.
§ 61 f.
Private sygehusapoteker er omfattet af bestemmelserne i §  

 3, § 34, stk. 1, § 36, § 38, §  39, § 42, § 43 og § 65.
§ 61 g.
Sundhedsministeren kan fastsætte regler om betaling  

 af en afgift for Lægemiddelstyrelsens behandling af en ansøgning  

 om oprettelse af privat sygehusapotek eller privat sygehusapoteksfilial efter  

 § 61 a og for Lægemiddelstyrelsens kontrol efter § 65.
Stk. 2. Afgifter efter stk. 1, der ikke indbetales  

 rettidigt, tillægges rente på 1,3 pct. månedlig for hver  

 påbegyndt måned fra forfaldsdagen at regne.« 22. § 71 b affattes således:
§ 71 b.
Sundhedsministeren fastsætter regler  

 om apotekers indbetaling af bidrag til dækning af  

 Lægemiddelstyrelsens omkostninger ved varetagelsen af myndighedsopgaver  

 efter loven.
De private apotekers bidrag fastsættes som en procentsats  

 af apotekets omsætning.
Sygehusapotekernes bidrag fastsættes til  

 et fast årligt beløb for hvert sygehusapotek og  

 sygehusapoteksfilial.
»§ 71 b.
Sundhedsministeren fastsætter regler  

 om apotekers indbetaling af bidrag til dækning af  

 Lægemiddelstyrelsens omkostninger ved varetagelsen af myndighedsopgaver  

 efter loven.
De private apotekers bidrag fastsættes som en procentsats  

 af apotekets omsætning.
Sygehusapotekernes bidrag fastsættes til  

 et fast årligt beløb for hvert sygehusapotek og  

 sygehusapoteksfilial.
 Stk. 2. Afgifter efter stk. 1, der ikke indbetales  

 rettidigt, tillægges rente på 1,3 pct. månedlig for hver  

 påbegyndt måned fra forfaldsdagen at regne.
 Stk. 2. Sundhedsministeren kan fastsætte regler om  

 afgift for behandlingen af ansøgning efter § 7 a, stk. 1, og for  

 Lægemiddelstyrelsens kontrol med håndkøbsudsalg efter §  

 65, stk. 2.
Stk. 3. Afgifter efter stk. 1 og 2, der ikke indbetales  

 rettidigt, tillægges rente på 1,3 pct. månedlig for hver  

 påbegyndt måned fra forfaldsdagen at regne.« § 72. Medmindre højere straf er forskyldt efter den  

 øvrige lovgivning, straffes med bøde den, der:
 23. § 72, stk. 1, nr. 1 og 2, affattes således:
1)	overtræder §§ 1-3, § 3 a, stk. 1, § 11, § 12, stk. 2, § 13, §  

 14, § 31, stk. 1, 2 og 3, 1. pkt., § 41, stk. 1 og 2, eller § 56 a, stk. 1 og  

 2, »1)	overtræder §§ 1-3, § 3 a, stk. 1, § 7, stk. 1, 1. pkt., § 7  

 a, stk. 1, § 7 b, stk. 1, 1. pkt., § 11, § 12, stk. 2, § 13, § 14, § 31, stk.  

 1, 2 og 3, 1. pkt., § 41, stk. 1 og 2, § 55, stk. 1, § 56, § 56 a, stk. 1 og  

 2, § 59, stk. 2, § 61 a, stk. 1, § 61 b, § 61 c, eller § 61 e, stk. 1, 2)	undlader at efterkomme et påbud eller en oplysningspligt, der  

 har hjemmel i § 4, stk. 1, § 7, stk. 1, 3 og 4, § 23, stk. 2, § 28, stk. 1,  

 2. pkt., § 39, § 41, stk. 3, § 47, stk. 2, § 48 eller § 65, stk. 3, 4 og 5,  

 2. pkt., 2)	undlader at efterkomme et påbud eller en oplysningspligt, der  

 har hjemmel i § 4, stk. 1, § 7, stk. 1 og 2, § 7 a, stk. 2 og 3, § 7 b, stk.  

 1, 2. pkt., og stk. 2, § 23, stk. 2, § 28, stk. 1, 2. pkt., § 39, § 41, stk.  

 3, § 47, stk. 2, § 48, § 58, stk. 2, § 61 d, stk. 1, eller § 65, stk. 3, 4 og  

 5, 2. pkt.« 3)	tilsidesætter vilkår, som er fastsat i tilladelse eller  

 godkendelse i henhold til loven, forskrifter, der er udstedt i medfør  

 af loven, eller 4)	afgiver urigtige eller vildledende oplysninger, til brug ved  

 afgørelser om afgift eller tilskud i henhold til kapitel 10.
 Stk. 2. I forskrifter, der udstedes i medfør af  

 loven, kan fastsættes straf af bøde for overtrædelse af  

 bestemmelser i forskrifterne.
 Stk. 3. Der kan pålægges selskaber m.v.  

 (juridiske personer) strafansvar efter reglerne i straffelovens 5.  

 kapitel.
§ 3 I lov om offentlig sygesikring, jf. lovbekendtgørelse nr. 509 af 1.  

 juli 1998, som ændret ved lov nr. 1045 af 23. december 1998, lov nr.  

 1118 af 29. december 2000, lov nr. 467 af 31. maj 2000, lov nr. 469 af 31.  

 maj 2000 og lov nr. 1031 af 23. november 2000, foretages følgende  

 ændringer:
§ 7. Den offentlige sygesikring yder tilskud til køb af  

 receptpligtige lægemidler, som efter ansøgning fra den  

 virksomhed, der har bragt lægemidlet på markedet i Danmark, er  

 meddelt tilskud af Lægemiddelstyrelsen.
Lægemiddelstyrelsen kan  

 bestemme, at den offentlige sygesikrings tilskud er betinget af, at  

 lægemidlet ordineres med henblik på behandling af bestemte  

 sygdomme.
Den offentlige sygesikring yder tilskud til køb af  

 håndkøbslægemidler, som efter ansøgning fra den  

 virksomhed, der har bragt lægemidlet på markedet i Danmark, er  

 meddelt tilskud af Lægemiddelstyrelsen, hvis lægemidlerne er  

 ordineret af en læge eller tandlæge til personer, der modtager  

 pension efter lov om social pension, eller personer, der lider af en varig  

 lidelse, der kræver fortsat behandling med lægemidlet.
 Stk. 2. Lægemiddelstyrelsen kan i særlige  

 tilfælde meddele tilskud til et lægemiddel uden ansøgning  

 fra den virksomhed, der har bragt lægemidlet på markedet i  

 Danmark.
 Stk. 3. Lægemiddelstyrelsen offentliggør  

 meddelelser om tilskud.
 Stk. 4. I særlige tilfælde kan  

 Lægemiddelstyrelsen efter ansøgning fra den behandlende  

 læge eller tandlæge bestemme, at den offentlige sygesikring yder  

 tilskud til køb af et lægemiddel, der er ordineret til en  

 bestemt patient, uanset at lægemidlet ikke er meddelt tilskud efter  

 stk. 1 eller 2. Lægemiddelstyrelsens afgørelse kan ikke  

 indbringes for anden administrativ myndighed.
§ 7 a.
Sundhedsministeren fastsætter nærmere  

 regler for meddelelse af tilskud og for tilbagekaldelse af meddelt  

 tilskud.
 Stk. 2. Lægemiddelstyrelsen fastsætter  

 nærmere regler om, hvilke oplysninger en ansøgning om tilskud  

 til et lægemiddel skal indeholde.
§ 7 b.
Tilskud til køb af lægemidler med tilskud  

 i henhold til § 7 ydes til personer (den sikrede), der er omfattet af kapitel  

 1 og 4.
Stk. 2. Tilskuddets størrelse afhænger af  

 den samlede udgift opgjort i referencepriser, jf. § 7 e, til lægemidler  

 med tilskud i henhold til § 7, som den sikrede har købt inden for en  

 periode på et år, der regnes fra første  

 indkøbsdato.
En ny periode på et år indledes,  

 første gang den sikrede køber lægemidler med tilskud i  

 henhold til § 7 efter udløbet af foregående periode.
Stk. 3. Overstiger den samlede udgift inden for en  

 periode på et år ikke 500 kr., ydes ikke tilskud til personer  

 over 18 år.
Overstiger den samlede udgift inden for en periode på  

 et år 500 kr., udgør tilskuddet til personer over 18  

 år:
 1)	50 pct. af den del, som overstiger 500 kr., men ikke 1.200 kr.
 2)	75 pct. af den del, som overstiger 1.200 kr., men ikke 2.800  

 kr.
 3)	85 pct. af den del, som overstiger 2.800 kr.
Stk. 4. Overstiger den samlede udgift inden for en  

 periode på et år ikke 1.200 kr., udgør tilskuddet til  

 personer under 18 år 50 pct.
Overstiger den samlede udgift inden for en  

 periode på et år 1.200 kr., udgør tilskuddet til personer  

 under 18 år:
 1)	75 pct. af den del, som overstiger 1.200 kr., men ikke 2.800  

 kr.
 2)	85 pct. af den del, som overstiger 2.800 kr.
 Stk. 5. Fylder en person 18 år i en allerede  

 indledt periode på et år, beregnes tilskud efter stk. 4, indtil  

 denne periode udløber.
 Stk. 6. Sundhedsministeren fastsætter regler om  

 regulering af udgiftsgrænserne i stk. 3 og 4 og egenbetalingsloftet i §  

 7 c, stk. 1.
 Stk. 7. Afviger de tilskud, der er ydet til en person i  

 løbet af en periode på ét år fra de tilskud, som  

 retmæssigt skulle have været ydet i medfør af § 7 b og  §  

 7 c, reguleres der herfor i den følgende periode.
§ 7 c.
Lægemiddelstyrelsen kan efter ansøgning  

 fra den behandlende læge bestemme, at for sikrede med et stort, varigt  

 og fagligt veldokumenteret behov for lægemidler kan tilskuddet til  

 køb af lægemidler med tilskud i henhold til § 7 udgøre  

 100 pct. af den del af den samlede egenbetaling, som udgør mere end  

 3.600 kr. årligt.
 Stk. 2. Lægemiddelstyrelsen bevilger efter  

 ansøgning fra den behandlende læge 100 pct. tilskud til  

 lægeordinerede lægemidler til sikrede, der er døende,  

 når en læge har fastslået, at prognosen er kort levetid, og  

 at hospitalsbehandling må anses for udsigtsløs.
 Stk. 3. Lægemiddelstyrelsen kan fastsætte  

 nærmere regler for, hvilke oplysninger ansøgning efter stk. 1 og  

 2 skal indeholde.
 § 7 d. (Ophævet).
§ 7 e.
For lægemidler, som anvendes på samme  

 indikationer, og som har en behandlingsmæssigt set sammenlignelig  

 virkning, kan Lægemiddelstyrelsen fastsætte tilskuddet efter § 7  

 b til et fast beløb svarende til henholdsvis 50 pct., 75 pct.
Eller 85  

 pct. af et gennemsnit af udgiften til de to billigste lægemidler  

 (referenceprisen). Tilskud efter § 7 c, stk. 1, beregnes ligeledes af  

 referenceprisen.
Hvis udgiften til et lægemiddel er lavere end  

 gennemsnittet af udgiften til de to billigste lægemidler, beregnes  

 tilskuddet til dette lægemiddel af udgiften til lægemidlet.
 1. I § 7 e indsættes som nyt stk. 2:
»Stk. 2. I tilfælde, hvor patienter får udleveret en  

 del af en pakning med lægemidler omfattet af stk. 1  

 (dosisdispensering), anvendes en referencepris pr. lægemiddelenhed  

 beregnet ud fra et gennemsnit af udgiften til de to billigste  

 lægemidler uanset pakningsstørrelse (enhedsreferencepris). Hvis  

 udgiften til et lægemiddel er lavere end enhedsreferenceprisen,  

 beregnes tilskuddet til dette lægemiddel af udgiften til  

 lægemidlet, jf. også stk. 1. Lægemiddelstyrelsen kan  

 fastsætte nærmere regler om ydelse af tilskud til  

 dosisdispenserede lægemidler, herunder om beregning af  

 enhedsreferenceprisen.« Stk. 2. Lægemiddelstyrelsen kan i ganske  

 særlige tilfælde bestemme, at tilskuddet til et lægemiddel,  

 der er ordineret til en bestemt patient, skal beregnes af udgiften til  

 lægemidlet, selv om tilskuddet derved overstiger referenceprisen.  

 Lægemiddelstyrelsens afgørelse træffes senest 14 dage  

 efter, at ansøgning om forhøjet tilskud er modtaget fra den  

 ordinerende læge.
 Stk. 2 bliver herefter stk. 3.
§ 7 f.
Medicintilskudsnævnet, der består af  

 højst 7 medlemmer, rådgiver Lægemiddelstyrelsen i sager om  

 de i §§ 7 og 7 c nævnte forhold.
Et medlem beskikkes af  

 sundhedsministeren efter indstilling fra Sygesikringens Forhandlingsudvalg.  

 De øvrige medlemmer, hvoraf 2 skal være alment praktiserende  

 læger, beskikkes af sundhedsministeren efter indstilling fra  

 Lægemiddelstyrelsen.
Beskikkelsen gælder for 4 år ad  

 gangen.
Ministeren udpeger en formand blandt nævnets medlemmer.
Stk. 2. Sundhedsministeren kan fastsætte en  

 forretningsorden for Medicintilskudsnævnet.
Medlemmerne af  

 Medicintilskudsnævnet må ikke være økonomisk  

 interesserede i nogen virksomhed, som fremstiller, importerer eller  

 forhandler lægemidler.
§ 7 g.
Den virksomhed, der markedsfører et  

 lægemiddel, skal i forbindelse med ansøgning om generelt tilskud  

 til lægemidlet underrette Lægemiddelstyrelsen om den pris,  

 hvortil lægemidlet bliver solgt af virksomheden eller en virksomhed i  

 samme koncern til apotekerne i de øvrige lande, som har ratificeret  

 eller tiltrådt aftalen om Det Europæiske Økonomiske  

 Samarbejdsområde, bortset fra Island, Liechtenstein og Luxembourg.
 Stk. 2. Den virksomhed, der markedsfører et  

 generelt tilskudsberettiget lægemiddel, skal hver sjette måned  

 underrette Lægemiddelstyrelsen om den pris, hvortil lægemidlet  

 den sidste hverdag i den forløbne seksmånedersperiode blev solgt  

 af virksomheden eller en virksomhed i samme koncern til apotekerne i de i  

 stk. 1 nævnte lande.
 Stk. 3. Ved omregning af udenlandske priser til danske  

 kroner skal Danmarks Nationalbanks officielle notering den  

 pågældende dag anvendes.
 Stk. 4. Lægemiddelstyrelsen fastsætter regler  

 om virksomheders indberetning efter stk. 1 og 2, herunder om at indberetning  

 skal ske elektronisk.
§ 7 h.
Lægemiddelstyrelsen fører et elektronisk  

 register over de oplysninger, der er nødvendige for beregning af  

 tilskud efter §§ 7-7 e samt § 7 g.
Stk. 2. Sundhedsministeren fastsætter nærmere  

 regler om driften af det register, der er nævnt i stk. 1, og  

 fastsætter herunder nærmere regler om, 1)	hvilke oplysninger der må registreres i registeret, 2)	pligt til sletning af registrerede oplysninger, 3)	apotekeres, lægers og andres adgang til oplysningerne i  

 registeret, 4)	apotekeres pligt til at etablere forbindelse til registeret og til  

 at benytte registerets oplysninger ved beregning af sygesikringstilskud  

 og 5)	apotekeres pligt til elektronisk at indberette oplysninger til  

 registeret.
§ 7 i. (Ophævet) § 7 j.
Lægemiddelstyrelsen kan i tiden indtil den 25.  

 juni 2001 ikke underrette apotekerne om forbrugerpriser på  

 lægemidler, der har tilskud efter § 7, stk. 1-2, beregnet på  

 baggrund af anmeldte apoteksindkøbspriser (AIP), der overstiger de pr.  

 17. november 2000 anmeldte apoteksindkøbspriser, jf. dog stk. 3.
 Stk. 2. For tilskudsberettigede lægemidler, hvor  

 der ikke den 17. november 2000 er anmeldt en apoteksindkøbspris, kan  

 Lægemiddelstyrelsen i tiden indtil den 25. juni 2001 ikke underrette  

 apotekerne om forbrugerpriser, der er beregnet på grundlag af anmeldte  

 apoteksindkøbspriser, der overstiger den apoteksindkøbspris,  

 der er anmeldt første gang efter 17. november 2000, jf. dog stk.  

 3.
 Stk. 3. De i stk. 1 og 2 omhandlede forbrugerpriser kan  

 ikke beregnes på grundlag af apoteksindkøbspriser, der  

 overstiger gennemsnittet af de efter § 7 g, stk. 1-2, indberettede  

 europæiske priser.
 Stk. 4. Den apoteksindkøbspris, der danner  

 grundlag for forbrugerprisen efter stk. 1-3, udgør  

 indkøbsprisen for apoteket.
Stk. 5. Indehaveren af en markedsføringstilladelse  

 til et lægemiddel kan undtagelsesvis ansøge  

 Lægemiddelstyrelsen om at få ændret den  

 apoteksindkøbspris, der danner grundlag for Lægemiddelstyrelsens  

 beregning af forbrugerpriser, jf. stk. 1-3, hvis særlige grunde taler  

 derfor.
Ansøgningen skal angive de særlige grunde, hvorpå  

 den indgives.
Stk. 6. Lægemiddelstyrelsen behandler en  

 ansøgning efter stk. 5 inden 30 dage efter indgivelse af  

 ansøgningen.
Lægemiddelstyrelsen kan kræve, at  

 ansøgeren supplerer ansøgningen med yderligere oplysninger.
I  

 så tilfælde suspenderes fristen i 1. pkt., indtil de  

 krævede oplysninger er modtaget.
Stk. 7. Lægemiddelstyrelsens afgørelse efter  

 stk. 5 kan indbringes for sundhedsministeren.
Klagen har ikke  

 opsættende virkning.
§ 4 Stk. 1. § 22, stk. 7, i lov om lægemidler, som  

 affattet ved denne lovs § 1, nr. 8, affattes med virkning fra den 25. juni  

 2001 således:
»Stk. 7. I Specialitetstaksten kan Lægemiddelstyrelsen for  

 konkrete lægemidler fastsætte 1)	udleveringsgruppe, 2)	begrænsning i antal pakninger, der kan udleveres pr.  

 ekspedition uden for apotek, 3)	lægelige specialer, der er beføjet til at ordinere  

 lægemidlet, 4)	referencepris, 5)	fast kronetilskud, 6)	suspension af medicintilskud og 7)	europæisk gennemsnitspris.« § 5 Loven træder i kraft den 1. juli 2001, dog træder § 4 i  

 kraft den 25. juni 2001.
 Stk. 2. Bestemmelserne i § 5, stk. 1-2, i lov om  

 lægemidler, som affattet ved denne lovs § 1, nr. 1-3, træder  

 i kraft den 1. oktober 2001.
 Stk. 3. Bestemmelserne i § 11, stk. 1, nr. 8, og § 12,  

 stk. 1, nr. 2, i lov om apoteksvirksomhed, som affattet ved denne lovs § 2,  

 nr. 6 og 8, om fremskaffelse, forhandling og samhandel med dosisdispenserede  

 lægemidler til forbrugerne, og bestemmelsen i § 7 e, stk. 2, i lov om  

 offentlig sygesikring, som affattet ved denne lovs § 3, nr. 1, træder i  

 kraft den 1. oktober 2001.
§ 6 Et håndkøbsudsalg, der er oprettet inden 1. juli 2001, kan  

 opretholdes uden Lægemiddelstyrelsens tilladelse indtil 31. marts 2002.  

 Det gælder dog kun, hvis der senest 1. august 2001 er indsendt en  

 ansøgning til Lægemiddelstyrelsen i henhold til § 7 a, stk. 1, i  

 lov om apoteksvirksomhed.
Hvis ansøgningen bliver afslået,  

 fastsætter Lægemiddelstyrelsen en frist for nedlæggelse af  

 håndkøbsudsalget.
Hvis det forretningssted, hvor  

 håndkøbsudsalget er beliggende, har eller opnår tilladelse  

 til at forhandle lægemidler efter § 8, stk. 1, i lov om  

 lægemidler, skal håndkøbsudsalget straks  

 nedlægges.
 Stk. 2. Der skal betales samme gebyr for  

 ansøgninger efter stk. 1, som for ansøgninger om nye  

 håndkøbsudsalg.
 Stk. 3. Anordning nr. 982 af 15. december 1997 om, at  

 fastsættelse af faste kronetilskud efter sygesikringslovens § 7, stk.  

 6, og § 7 a, stk. 2, ikke optages i Lovtidende, ophæves.
