Nr LSF 87 Forslag til Skovlov Fremsat af miljøministeren (Lone Dybkjær) den 17. november 1988 Vedtaget ved tredjebehandling den 26. maj 1989 Lov nr. 383 af 07/06/1989 Kapitel 1 Formål § 1. Lovens formål er 1) at bevare og værne de danske skove, 2) at forbedre skovbrugets stabilitet, ejendomsstruktur og produktivitet, 3) at medvirke til at forøge skovarealet og 4) at styrke rådgivning og information om god og flersidig skovdrift.
 Stk. 2. Ved lovens administration skal der lægges vægt på at sikre, at  

 skovene dyrkes med henblik på både at forøge og forbedre træproduktionen og  

 varetage landskabelige, naturhistoriske, kulturhistoriske og miljøbeskyttende  

 hensyn samt hensyn til friluftslivet.
 § 2. I offentligt ejede skove skal landskabelige, naturhistoriske,  

 kulturhistoriske og miljøbeskyttende hensyn samt hensyn til friluftslivet  

 tillægges særlig vægt.
 Stk. 2. I statsskovene skal der desuden lægges vægt på udviklingsopgaver  

 og forsøgsvirksomhed.
Kapitel 2 Fredskov § 3. Følgende arealer er fredskovspligtige:
 1) Skove, der tilhører staten, kommunerne eller folkekirken, jf. dog stk.  

 4.
 2) Skove, der i tingbogen er noteret som fredskovspligtige.
 3) Skove, der er pålagt fredskovspligt ved tinglyste deklarationer.
 4) Skove på mindst 21/2 ha, der er oprettet ved Hedeselskabets medvirken  

 (fredskovsplantager).
 5) Skove, der fandtes i 1805, i de sønderjyske landsdele i 1784, jf. dog  

 stk. 5.
 6) Skove, der den 14. maj 1935 tilhørte en offentlig stiftelse.
 7) Skove, der hører til eller har hørt til de tidligere majorater.
 8) Egekrat.
 Stk. 2. Reglen i stk. 1, nr. 4, gælder uanset omfanget af tildelt  

 statstilskud og uanset deklarationens bestemmelse om betinget fredskovspligt.
 Stk. 3. Utilplantede arealer, der hører til fredskov, jf. stk. 1, er  

 fredskovspligtige.
 Stk. 4. Skove, der i forbindelse med en jordfordeling midlertidigt  

 tilhører staten, og som ved erhvervelsen ikke er fredskovspligtige, er ikke  

 omfattet af reglen i stk. 1, nr. 1.
 Stk. 5. Arealer i de sønderjyske landsdele, der af en tidligere ejer er  

 ryddet inden den 15. juni 1920, er ikke omfattet af reglen i stk. 1, nr. 5.
 § 4. Fredskovspligtige arealer skal anvendes til skovbrugsformål og dyrkes  

 efter reglerne i kapitel 3.
 Stk. 2. Fredskovspligtige arealer skal holdes bevokset med træer, der  

 danner, eller som inden for et rimeligt tidsrum vil danne sluttet skov af  

 højstammede træer.
Stk. 3. Fredskovspligtige arealer kan holdes utilplantede, når det er  

 nødvendigt for skovdriften.
De kan desuden holdes utilplantede eller i anden  

 særlig drift efter reglerne i dette kapitel og i kapitel 3.
 § 5. Inden et skovareal overgår til anden anvendelse, skal ejeren godtgøre  

 over for miljøministeren, at det ikke er fredskovspligtigt efter § 3 og ikke  

 omfattet af reglen i § 24, stk. 1.
 § 6. Fredskovspligt er bindende for ejere og indehavere af rettigheder  

 over ejendommen uden hensyn til, hvornår retten er stiftet.
 § 7. Miljøministeren kan beslutte, om et areal er fredskovspligtigt efter  

 reglerne i § 3.
 Stk. 2. Ministeren kan beslutte, at skovstykker, der arronderer fredskov,  

 og som er af væsentlig betydning for driften heraf, er fredskovspligtige.
 Stk. 3. Ministeren underretter ejere, visse brugere m.v. om beslutninger  

 efter stk. 1 og 2 og drager omsorg for, at fredskovspligten bliver noteret i  

 tingbogen og i matriklen.
§ 8. Med miljøministerens godkendelse kan en ejer lægge fredskovspligt på  

 et areal, der findes egnet til skovdrift.
Fredskovspligten pålægges ved en  

 fredskovsdeklaration, der indeholder bestemmelser, som sikrer, at arealet  

 inden for en rimelig tid opfylder lovens regler.
Deklarationen oprettes og  

 tinglyses for ejerens regning.
 Stk. 2. Ministeren kan bestemme, at der stilles sikkerhed for arealets  

 tilplantning.
§ 9. Miljøministeren kan bestemme, at et areal, der i regionplanlægningen  

 er udpeget som skovrejsningsområde, skal pålægges fredskovspligt i  

 forbindelse med statstilskud til skovtilplantning.
Ministeren underretter  

 ejeren herom og drager omsorg for, at fredskovspligten bliver noteret i  

 tingbogen og i matriklen.
 § 10. Miljøministeren kan tillade, at fredskovspligten ophæves på et  

 areal, der ikke er egnet til skovdrift, eller som ønskes anvendt til andet.
 Stk. 2. Ministeren kan tillade, at et fredskovspligtigt areal midlertidigt  

 anvendes til andet end skovdrift.
 § 11. På fredskovspligtigt areal må der ikke opføres bygninger, etableres  

 anlæg eller gennemføres terrænændringer, medmindre det er nødvendigt for  

 skovdriften.
 § 12. Samlede fredskovsstrækninger må ikke udstykkes.
 § 13. Hvis særlige grunde taler derfor, kan miljøministeren tillade, at  

 reglerne i § 11 og § 12 fraviges.
 § 14. Som vilkår for tilladelser efter § 10 og § 13 kan miljøministeren  

 bestemme, at der lægges fredskovspligt på et andet areal (vederlagsareal)  

 efter reglerne i § 8.
Stk. 2. Ministeren bestemmer vederlagsarealets størrelse.
Vederlagsareal  

 på under 10 ha skal normalt grænse op til fredskov.
 Stk. 3. Ministeren kan fastsætte nærmere regler om vederlagsareal.
Kapitel 3 God og flersidig skovdrift § 15. Ved god og flersidig skovdrift tilstræbes, at skovene dyrkes med  

 henblik på både at forøge og forbedre træproduktionen og varetage  

 landskabelige, naturhistoriske og miljøbeskyttende hensyn samt hensyn til  

 friluftslivet.
God skovdrift indebærer blandt andet:
 1) Arealet skal snarest tilplantes med egnet plantemateriale, hvis  

 selvforyngelse eller tilsåning ikke anvendes.
 2) Den nye bevoksning skal plejes sådan, at væksten sikres.
 3) Under bevoksningens udvikling til højstammede træer skal der  

 gennemføres udtyndinger af hensyn til skovens sundhed, produktion og  

 stabilitet.
 4) Foryngelseshugst må ikke finde sted, før bevoksningen er hugstmoden.
 5) Foryngelseshugst skal udføres under hensyntagen til opbygning af en  

 stabil og varieret skov.
 6) Af hensyn til skovens sundhed skal salgsprodukterne fjernes snarest.
 7) Skovdriften skal tilrettelægges, så dyrkningsgrundlaget vedligeholdes  

 eller forbedres.
 Stk. 2. Der må dyrkes juletræer og pyntegrønt i kort omdrift på op til 10  

 pct. af skovens areal.
 Stk. 3. Bjergfyr kan anvendes, indtil vækstbetingelserne er tilstrækkeligt  

 gode til dyrkning af højstammede træer.
§ 16. Hvis de hensyn, der er nævnt i § 1, stk. 2, taler derfor, kan  

 miljøministeren efter aftale med ejeren oprette en deklaration, hvorved  

 enkelte træer eller grupper af træer i en skov bevares.
Deklarationen  

 tinglyses på ejendommen.
 Stk. 2. Ministeren kan bestemme, at deklarationen oprettes og tinglyses  

 for ejerens regning.
 § 17. På fredskovspligtigt areal skal ydre skovbryn af løvtræer og buske  

 bevares.
 Stk. 2. Egekrat skal bevares.
 Stk. 3. Søer, vandløb, moser, heder, strandenge eller strandsumpe, der  

 hører til fredskov, og som ikke er omfattet af reglerne i  

 naturfredningslovens kapitel V, må ikke dyrkes, afvandes, tilplantes eller på  

 anden måde ændres.
 Stk. 4. Marker, enge og klitter, der hører til fredskov, er ikke omfattet  

 af reglerne i § 15, så længe anvendelsen ikke ændres.
 Stk. 5. Der må ikke være dyrehold på træbevoksede arealer i fredskov.
 Stk. 6. Der må ikke henkastes affald i fredskov.
 § 18. Hvis særlige grunde taler derfor, kan miljøministeren tillade, at  

 reglerne i § 15 og § 17 fraviges.
Kapitel 4 Fremme af løvskov m.v.
§ 19. Miljøministeren kan yde statstilskud til fremme af løvskov, herunder  

 til etablering af skovbryn af løvtræer og buske.
Tilskud kan blandt andet  

 gives for at sikre, at bøge- og egearealet bevares eller forøges, især i  

 områder, hvor bøgen eller egen er egnskarakteristisk.
 Stk. 2. Tilskud kan ydes til:
1) tilplantning, tilsåning eller selvforyngelse af fredskovspligtige  

 arealer, 2) frembringelse af egnede frø eller planter af løvtræarter og 3) forsknings- eller udviklingsopgaver til fremme af løvskovsdyrkning.
Stk. 3. Midlerne til tilskud afsættes på hvert års finanslov.
Beløb, der  

 er bevilget, men ikke anvendt i et finansår, overføres til følgende finansår.
§ 20. Miljøministeren kan fastsætte nærmere regler om tilskudsordningens  

 gennemførelse og administration.
Der kan herunder fastsættes regler om,  

 hvilke oplysninger en ansøgning om tilskud skal indeholde, og om, at  

 ansøgning skal indgives på et særligt skema.
 § 21. Miljøministeren kan indgå aftale med ejeren om at overtage driften  

 af særlige bevoksninger i skoven eller af hele skoven.
Kapitel 5 Ejerskifte m.m.
 § 22. En ny ejer af en skov eller et fredskovspligtigt areal skal senest 3  

 måneder efter ejerskiftet regnet fra overtagelsesdagen give miljøministeren  

 besked derom.
 Stk. 2. Ministeren skal oplyse den nye ejer om lovens regler og om de  

 statsanerkendte konsulentorganisationer på skovbrugsområdet.
 § 23. Overdrageren af en skov må ikke forbeholde sig træer på roden.
 § 24. Skov på mindst 21/2 ha, der ikke er fredskovspligtig, skal i de  

 første 10 år efter et ejerskifte regnet fra overtagelsesdagen drives efter  

 reglerne i § 15.
 Stk. 2. Hvis særlige grunde taler derfor, kan miljøministeren tillade, at  

 reglen i stk. 1 fraviges.
§ 25. Miljøministeren kan beslutte eller fastsætte regler om, at der i de  

 første 10 år efter et ejerskifte regnet fra overtagelsesdagen kun på nærmere  

 angivne vilkår må foretages erhvervsmæssig hugst i skoven.
Reglerne kan  

 begrænses til kun at gælde for særlige områder.
 Stk. 2. For fredskov, der ejes af et aktieselskab, et anpartsselskab, et  

 andelsselskab eller lignende, kan ministeren beslutte eller fastsætte regler  

 om, at der i en periode på indtil 10 år kun på nærmere angivne vilkår må  

 foretages erhvervsmæssig hugst.
 § 26. Til fremme af god skovdrift i skov, der er delt mellem flere ejere,  

 søger miljøministeren i samarbejde med de statsanerkendte  

 konsulentorganisationer på skovbrugsområdet at formidle sammenlægning eller  

 samdrift af skovparceller.
Kapitel 6 Andre bestemmelser § 27. Miljøministeren påser, at loven og regler, der er udstedt efter  

 loven, overholdes.
 Stk. 2. Ministeren påser, at påbud efterkommes, og at vilkår, der er  

 fastsat i tilladelser, overholdes.
 § 28. En tilladelse, der er meddelt efter loven eller efter regler, der er  

 udstedt efter loven, bortfalder, hvis den ikke er udnyttet senest 3 år efter,  

 at den er meddelt.
 § 29. Det påhviler ejeren at berigtige et ulovligt forhold på ejendommen.  

 Består forholdet i en ulovlig brug af ejendommen, påhviler pligten tillige  

 brugeren.
 § 30. Ejeren eller brugeren af en ejendom, hvorpå der er skov eller  

 fredskovspligtigt areal, skal efter anmodning fra miljøministeren give de  

 oplysninger om forholdene på ejendommen, herunder om økonomiske og  

 regnskabsmæssige forhold, der har betydning for lovens administration.
 § 31. Miljøministeren kan give påbud om at berigtige forholdet, når der  

 konstateres overtrædelse af loven eller af regler, der er udstedt efter  

 loven.
Stk. 2. Hvis ejeren eller brugeren ikke driver skoven i overensstemmelse  

 med reglerne i § 15, kan ministeren give påbud om, hvordan arbejdet skal  

 gennemføres, herunder om, hvilke træarter og dyrkningsmetoder der skal  

 anvendes.
Påbudet kan desuden indeholde bestemmelse om tidsfølgen for  

 arbejdets gennemførelse.
Stk. 3. Ministeren kan lade et påbud tinglyse.
Når forholdet er  

 berigtiget, skal ministeren lade påbudet aflyse.
 § 32. Hvis ejeren eller brugeren ikke efterkommer et påbud om at berigtige  

 et ulovligt forhold, kan det ved dom pålægges den pågældende inden en fastsat  

 frist og under tvang af fortløbende bøder at berigtige forholdet.
 Stk. 2. Når et påbud, der er meddelt ved dom, ikke efterkommes rettidigt  

 og inddrivelse af tvangsbøder ikke antages at føre til, at påbudet  

 efterkommes, kan miljøministeren for ejerens regning foretage det nødvendige  

 for at berigtige forholdet.
§ 33. Hvis undladelse af at efterkomme et påbud efter § 31 er af særlig  

 alvorlig karakter, kan det ved dom bestemmes, 1) at der i et nærmere fastsat tidsrum kun må foretages hugst, efter at  

 statsskovdistriktet har udpeget de træer, der må fældes, eller 2) at skoven for ejerens regning tages i drift af statsskovdistriktet i et  

 nærmere fastsat tidsrum.
 Stk. 2. Til dækning af udgifterne til de foranstaltninger, der er nævnt i  

 stk. 1, nr. 2, er der pante- og fortrinsret i ejendommen som for  

 ejendomsskatter.
§ 34. Miljøministeren kan bestemme, at tilskud efter § 19 eller efter  

 regler, der er udstedt efter § 20, helt eller delvis skal tilbagebetales,  

 eller at tilsagn om tilskud helt eller delvis bortfalder, hvis 1) ansøgeren har givet urigtige eller vildledende oplysninger eller  

 fortiet oplysninger af betydning for afgørelsen, 2) vilkår, der er fastsat for at yde tilskuddet, ikke opfyldes eller 3) projektet ikke gennemføres i overensstemmelse med ansøgningen.
Kapitel 7 Myndigheder § 35. Miljøministeren kan henlægge sine opgaver og beføjelser efter loven  

 til Skov- og Naturstyrelsen eller andre institutioner under Miljøministeriet.  

 Ministeren kan fastsætte regler om adgangen til at klage over disse  

 myndigheders afgørelser, herunder at disse myndigheder har den endelige  

 administrative afgørelse.
 § 36. Skov- og Naturstyrelsen yder faglig bistand til miljøministeren og  

 andre myndigheder i skovbrugsfaglige og andre spørgsmål, der har betydning  

 for lovens administration.
 Stk. 2. Skov- og Naturstyrelsen iværksætter forsknings- og  

 udviklingsarbejder, der støtter de formål og hensyn, som er nævnt i § 1.
 Stk. 3. Skov- og Naturstyrelsen udøver vejlednings- og  

 informationsvirksomhed om skove og skovbrugserhvervet over for andre  

 myndigheder og private.
 Stk. 4. Skov- og Naturstyrelsen drager omsorg for, at der mindst hvert 10.  

 år udarbejdes en landsdækkende skovstatistik.
 § 37. Miljøministeren skal, hvis ejeren anmoder om det, afgive en  

 erklæring om skovens tilstand, herunder om, hvorvidt der er forhold, som kan  

 begrunde et påbud efter § 31, stk. 1 eller stk. 2. Miljøministeren skal  

 afgive erklæringen senest 8 uger efter, at anmodningen er modtaget.
 Stk. 2. Miljøministeren kan fastsætte regler om, at der skal betales gebyr  

 for erklæringen.
§ 38. Til kontrol med overholdelse af loven og af regler, der er udstedt  

 efter loven, kan miljøministeren besigtige ejendomme, hvorpå der er skov  

 eller fredskovspligtigt areal.
Besigtigelsen kan gennemføres uden  

 retskendelse, men mod legitimation og så vidt muligt efter forudgående  

 meddelelse til ejeren eller brugeren.
Kapitel 8 Klage § 39. Afgørelser i henhold til loven eller til regler, der er udstedt  

 efter loven, kan påklages af 1) den, som afgørelsen retter sig mod, 2) den, som i øvrigt har en individuel, væsentlig interesse i sagen.
 § 40. Klagefristen er 4 uger fra den dag, afgørelsen er meddelt den  

 pågældende.
 Stk. 2. Tilladelse efter § 10, § 13, § 18 eller § 24, stk. 2, må ikke  

 udnyttes, før klagefristen er udløbet.
 Stk. 3. Klage over en tilladelse efter § 10, § 13, § 18 eller § 24, stk.  

 2, har opsættende virkning, indtil klagemyndigheden har truffet afgørelse  

 eller bestemmer andet.
 Stk. 4. Klage over et påbud har opsættende virkning, indtil  

 klagemyndigheden har truffet afgørelse eller bestemmer andet.
Kapitel 9 Skovrådet § 41. Miljøministeren nedsætter et rådgivende udvalg (Skovrådet), der  

 rådgiver ministeren i skovbrugsfaglige og andre spørgsmål vedrørende skove.
 Stk. 2. Rådets formand udnævnes af ministeren.
 Stk. 3. Rådet består af 12 medlemmer ud over formanden. 8 medlemmer  

 udnævnes af ministeren efter indstilling fra Landbrugsministeriet, Dansk  

 Skovforening (2 medlemmer), De Danske Skovdyrkerforeninger, Hedeselskabet,  

 Danmarks Naturfredningsforening (2 medlemmer), Naturfredningsrådet og  

 Friluftsrådet. 3 medlemmer udnævnes af ministeren som repræsentanter for det  

 skovbrugsvidenskabelige område, Skov- og Naturstyrelsen og  

 statsskovdistrikterne.
 Stk. 4. Udnævnelserne gælder for 4 år.
 § 42. Skovrådet har følgende opgaver:
 1) Rådet drøfter på eget initiativ spørgsmål, det finder af betydning for  

 skovene, og udtaler sig herom til miljøministeren.
 2) Rådet afgiver udtalelse til brug for de regler, ministeren udarbejder  

 med hjemmel i loven.
 3) Rådet udtaler sig om de spørgsmål, ministeren forelægger.
 4) Rådet afgiver udtalelse til brug for retningslinier for administration  

 af loven, herunder vejledninger, som ministeren udarbejder til opfølgning af  

 loven.
 5) Rådet afgiver udtalelse til brug for afgørelse i de sager, der i medfør  

 af regler efter § 35 er påklaget til ministeren, jf. dog stk. 2.
 6) Rådet kan afgive redegørelse til ministeren om udviklingen inden for  

 skovbrugsområdet og om de ændringer, rådet finder ønskelige.
Stk. 2. Ministeren fastsætter en forretningsorden for rådet.
Der kan heri  

 fastsættes regler om, at visse nærmere bestemte sager, som er påklaget til  

 ministeren, ikke skal forelægges for rådet.
Kapitel 10 Straf, ikrafttræden og overgangsbestemmelser § 43. Med bøde straffes den, der 1) overtræder § 5, § 11, § 17, § 22, stk. 1, eller § 23, 2) tilsidesætter vilkår, der er knyttet til en tilladelse efter § 10, §  

 13, § 18, § 24, stk. 2, eller § 25, 3) undlader at efterkomme en beslutning efter § 25 om, at der kun på  

 nærmere angivne vilkår må foretages erhvervsmæssig hugst, 4) undlader at give oplysninger efter § 30 eller 5) undlader at efterkomme et påbud efter § 31, stk. 1 eller 2.
 Stk. 2. I regler, der er udstedt efter loven, kan der fastsættes straf af  

 bøde for overtrædelse af bestemmelser i forskrifterne.
 Stk. 3. Forældelsesfristen for strafansvaret er 5 år.
§ 44. For overtrædelser, der er begået af et aktieselskab, et  

 anpartsselskab, et andelsselskab eller lignende, kan der pålægges  

 virksomheden bødeansvar.
Er overtrædelsen begået af en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab bødeansvar.
 § 45. Loven træder i kraft den 1. juli 1989.
 Stk. 2. Følgende lovbestemmelser ophæves:
 1) Lov om skove, jf. lovbekendtgørelse nr. 231 af 4. maj 1979.
 2) § 3 i lov om udstykning og sammenlægning m.m. af faste  

 ejendomme, jf. lovbekendtgørelse nr. 6 af 7. januar 1977.
 3) § 10 i lov nr. 250 af 23. maj 1984 om ændring af forskellige  

 miljø- og planlægningslove. (Håndhævelse).
 Stk. 3. Denne lovs § 22, stk. 1, ophæves efter miljøministerens  

 bestemmelse.
§ 46. Tilladelser og vilkår for tilladelser, der er meddelt efter den  

 tidligere lovgivning, bevarer deres gyldighed.
Tilladelser bortfalder dog,  

 hvis de ikke er udnyttet senest den 1. juli 1991.
 Stk. 2. Bygninger, anlæg, lystskove, dyrehaver og andre indretninger fra  

 før den 14. maj 1935, der ikke opfylder lovens regler, kan bevares, så længe  

 anvendelsen ikke ændres.
 Stk. 3. Tinglyste deklarationer, der er oprettet af ejeren for at frede  

 enkelte træer eller partier af en skov af hensyn til bevaring af  

 naturskønheden, bevarer deres gyldighed, medmindre miljøministeren bestemmer  

 andet.
 Stk. 4. Fredskove, der har et større juletræs- og pyntegrøntareal i kort  

 omdrift end nævnt i § 15, stk. 2, skal senest den 1. juli 1999 opfylde denne  

 bestemmelse.
 § 47. Loven gælder ikke for Færøerne og Grønland.
Oprindeligt fremsat forslag Kapitel 1 Formål § 1. Lovens formål er 1) at bevare og værne de danske skove, 2) at forbedre skovbrugets stabilitet, ejendomsstruktur og produktivitet, 3) at medvirke til at forøge skovarealet, og 4) at styrke rådgivning og information om god skovdrift.
 Stk. 2. Ved lovens administration skal der lægges vægt på at sikre, at  

 skovene dyrkes med henblik på både at forøge og forbedre træproduktionen og  

 varetage landskabelige, naturhistoriske, kulturhistoriske og miljøbeskyttende  

 hensyn samt hensyn til friluftslivet.
 § 2. I offentligt ejede skove skal landskabelige, naturhistoriske,  

 kulturhistoriske og miljøbeskyttende hensyn samt hensyn til friluftslivet  

 tillægges særlig vægt.
 Stk. 2. I statsskovene skal der desuden lægges vægt på udviklingsopgaver  

 og forsøgsvirksomhed.
Kapitel 2 Fredskov § 3. Følgende arealer er fredskovspligtige:
 1) Skove, der tilhører staten, kommunerne eller folkekirken, jf. dog stk.  

 4.
 2) Skove, der i tingbogen er noteret som fredskovspligtige.
 3) Skove, der er pålagt fredskovspligt ved tinglyste deklarationer.
 4) Skove på mindst 21/2 ha, der er oprettet ved Hedeselskabets medvirken  

 (fredskovsplantager).
 5) Skove, der fandtes i 1805, i de sønderjyske landsdele i 1784, jf. dog  

 stk. 5.
 6) Skove, der den 14. maj 1935 tilhørte en offentlig stiftelse.
 7) Skove, der hører til, eller har hørt til de tidligere majorater.
 8) Egekrat.
 Stk. 2. Reglen i stk. 1, nr. 4, gælder uanset omfanget af tildelt  

 statstilskud og uanset deklarationens bestemmelse om betinget fredskovspligt.
 Stk. 3. Utilplantede arealer, der hører til fredskov, jf. stk. 1, er  

 fredskovspligtige.
 Stk. 4. Skove, der i forbindelse med en jordfordeling midlertidigt  

 tilhører staten, og som ved erhvervelsen ikke er fredskovspligtige, er ikke  

 omfattet af reglen i stk. 1, nr. 1.
 Stk. 5. Arealer i de sønderjyske landsdele, der af en tidligere ejer er  

 ryddet inden den 15. juni 1920, er ikke omfattet af reglen i stk. 1, nr. 5.
 § 4. Fredskovspligtige arealer skal anvendes til skovbrugsformål og dyrkes  

 efter reglerne i kapitel 3.
 Stk. 2. Fredskovspligtige arealer skal holdes bevokset med træer, der  

 danner, eller som inden for et rimeligt tidsrum vil danne sluttet skov af  

 højstammede træer.
Stk. 3. Fredskovspligtige arealer kan holdes utilplantede, når det er  

 nødvendigt for skovdriften.
De kan desuden holdes utilplantede eller i anden  

 særlig drift efter reglerne i kapitel 2 og 3.
 § 5. Inden et skovareal overgår til anden anvendelse, skal ejeren godtgøre  

 over for miljøministeren, at det ikke er fredskovspligtigt efter § 3 og ikke  

 omfattet af reglen i § 24, stk. 1.
 § 6. Fredskovspligt er bindende for ejere og indehavere af rettigheder  

 over ejendommen uden hensyn til, hvornår retten er stiftet.
 § 7. Miljøministeren kan beslutte, om et areal er fredskovspligtigt efter  

 reglerne i § 3.
 Stk. 2. Ministeren kan beslutte, at skovstykker, der arronderer fredskov,  

 og som er af væsentlig betydning for driften heraf, er fredskovspligtige.
 Stk. 3. Ministeren underretter ejere, visse brugere m.v. om beslutninger  

 efter stk. 1 og 2 og drager omsorg for, at fredskovspligten bliver noteret i  

 tingbogen og i matriklen.
§ 8. Med miljøministerens godkendelse kan en ejer lægge fredskovspligt på  

 et areal, der findes egnet til skovdrift.
Fredskovspligten pålægges ved en  

 fredskovsdeklaration, der indeholder bestemmelser, som sikrer, at arealet  

 inden for en rimelig tid opfylder lovens regler.
Deklarationen oprettes og  

 tinglyses for ejerens regning.
 Stk. 2. Ministeren kan bestemme, at der stilles sikkerhed for arealets  

 tilplantning.
§ 9. Miljøministeren kan bestemme, at et areal, der i regionplanlægningen  

 er udpeget som skovrejsningsområde, skal pålægges fredskovspligt i  

 forbindelse med statstilskud til skovtilplantning.
Ministeren underretter  

 ejeren herom og drager omsorg for, at fredskovspligten bliver noteret i  

 tingbogen og i matriklen.
 § 10. Miljøministeren kan tillade, at fredskovspligten ophæves på et  

 areal, der ikke er egnet til skovdrift, eller som ønskes anvendt til andet.
 Stk. 2. Ministeren kan tillade, at et fredskovspligtigt areal midlertidigt  

 anvendes til andet end skovdrift.
 § 11. På fredskovspligtigt areal må der ikke opføres bygninger, etableres  

 anlæg eller gennemføres terrænændringer, medmindre det er nødvendigt for  

 skovdriften.
 § 12. Samlede fredskovsstrækninger må ikke udstykkes.
 § 13. Hvis særlige grunde taler derfor, kan miljøministeren tillade, at  

 reglerne i § 11 og § 12 fraviges.
 § 14. Som vilkår for tilladelser efter § 10 og § 13 kan miljøministeren  

 bestemme, at der lægges fredskovspligt på et andet areal (vederlagsareal)  

 efter reglerne i § 8.
Stk. 2. Ministeren bestemmer vederlagsarealets størrelse.
Vederlagsareal  

 på under 10 ha skal normalt grænse op til fredskov.
 Stk. 3. Ministeren kan fastsætte nærmere regler om vederlagsareal.
Kapitel 3 God skovdrift § 15. Ved god skovdrift tilstræbes en stor og værdifuld træproduktion ud  

 fra de hensyn, der er nævnt i § 1, stk. 2. God skovdrift indebærer blandt  

 andet:
 1) Arealet skal snarest tilplantes med egnet plantemateriale, hvis  

 selvforyngelse eller tilsåning ikke anvendes.
 2) Den nye bevoksning skal plejes sådan, at væksten sikres.
 3) Under bevoksningens udvikling til højstammede træer skal der  

 gennemføres udtyndinger af hensyn til skovens sundhed, produktion og  

 stabilitet.
 4) Foryngelseshugst må ikke finde sted, før bevoksningen er hugstmoden.
 5) Foryngelseshugst skal udføres under hensyntagen til opbygning af en  

 stabil og varieret skov.
 6) Af hensyn til skovens sundhed skal salgsprodukterne fjernes snarest.
 7) Skovdriften skal tilrettelægges, så dyrkningsgrundlaget vedligeholdes  

 eller forbedres.
 Stk. 2. Der må dyrkes juletræer og pyntegrønt i kort omdrift på op til 10  

 pct. af skovens areal.
 Stk. 3. Bjergfyr kan anvendes, indtil vækstbetingelserne er tilstrækkeligt  

 gode til dyrkning af højstammede træer.
§ 16. Hvis de hensyn, der er nævnt i § 1, stk. 2, taler derfor, kan  

 miljøministeren efter aftale med ejeren oprette en deklaration, hvorved  

 enkelte træer eller grupper af træer i en skov bevares.
Deklarationen  

 tinglyses på ejendommen.
 Stk. 2. Ministeren kan bestemme, at deklarationen oprettes og tinglyses  

 for ejerens regning.
 § 17. På fredskovspligtigt areal skal ydre skovbryn af løvtræer og buske  

 bevares.
 Stk. 2. Egekrat skal bevares.
 Stk. 3. Søer, vandløb, moser, heder, strandenge eller strandsumpe, der  

 hører til fredskov, og som ikke er omfattet af reglerne i  

 naturfredningslovens kapitel V, må ikke dyrkes, afvandes, tilplantes eller på  

 anden måde ændres.
 Stk. 4. Marker, enge og klitter, der hører til fredskov, er ikke omfattet  

 af reglerne i § 15, så længe anvendelsen ikke ændres.
 Stk. 5. Der må ikke være dyrehold på træbevoksede arealer i fredskov.
 Stk. 6. Der må ikke henkastes affald i fredskov.
 § 18. Hvis særlige grunde taler derfor, kan miljøministeren tillade, at  

 reglerne i § 15 og § 17 fraviges.
Kapitel 4 Fremme af løvskov m.v.
§ 19. Miljøministeren kan yde statstilskud til fremme af løvskov, herunder  

 til etablering af skovbryn af løvtræer og buske.
Tilskud kan blandt andet  

 gives for at sikre, at bøge- og egearealet bevares eller forøges, især i  

 områder hvor bøgen eller egen er egnskarakteristisk.
 Stk. 2. Tilskud kan ydes til:
1) tilplantning, tilsåning eller selvforyngelse af fredskovspligtige  

 arealer, 2) frembringelse af egnede frø eller planter af løvtræarter, og 3) forsknings- eller udviklingsopgaver til fremme af løvskovsdyrkning.
Stk. 3. Midlerne til tilskud afsættes på hvert års finanslov.
Beløb, der  

 er bevilget men ikke anvendt i et finansår, overføres til følgende finansår.
§ 20. Miljøministeren kan fastsætte nærmere regler om tilskudsordningens  

 gennemførelse og administration.
Der kan herunder fastsættes regler om,  

 hvilke oplysninger en ansøgning om tilskud skal indeholde og om, at ansøgning  

 skal indgives på et særligt skema.
 § 21. Miljøministeren kan indgå aftale med ejeren om at overtage driften  

 af særlige bevoksninger i skoven eller af hele skoven.
Kapitel 5 Ejerskifte m.m.
 § 22. En ny ejer af en skov eller et fredskovspligtigt areal skal senest 3  

 måneder efter ejerskiftet regnet fra overtagelsesdagen give miljøministeren  

 besked derom.
 Stk. 2. Ministeren skal oplyse den nye ejer om lovens regler og om de  

 statsanerkendte konsulentorganisationer på skovbrugsområdet.
 § 23. Overdrageren af en skov må ikke forbeholde sig træer på roden.
 § 24. Skov på mindst 21/2 ha, der ikke er fredskovspligtig, skal i de  

 første 10 år efter et ejerskifte regnet fra overtagelsesdagen drives efter  

 reglerne i § 15.
 Stk. 2. Hvis særlige grunde taler derfor, kan miljøministeren tillade, at  

 reglen i stk. 1 fraviges.
§ 25. Miljøministeren kan beslutte eller fastsætte regler om, at der i de  

 første 10 år efter et ejerskifte regnet fra overtagelsesdagen kun på nærmere  

 angivne vilkår må foretages erhvervsmæssig hugst i skoven.
Reglerne kan  

 begrænses til kun at gælde for særlige områder.
 Stk. 2. For fredskov, der ejes af et aktieselskab, et anpartsselskab, et  

 andelsselskab eller lignende, kan ministeren beslutte eller fastsætte regler  

 om, at der i en periode på indtil 10 år kun på nærmere angivne vilkår må  

 foretages erhvervsmæssig hugst.
 § 26. Til fremme af god skovdrift i skov, der er delt mellem flere ejere,  

 søger miljøministeren i samarbejde med de statsanerkendte  

 konsulentorganisationer på skovbrugsområdet at formidle sammenlægning eller  

 samdrift af skovparceller.
Kapitel 6 Andre bestemmelser § 27. Miljøministeren påser, at loven og regler, der er udstedt efter  

 loven, overholdes.
 Stk. 2. Ministeren påser, at påbud efterkommes, og at vilkår, der er  

 fastsat i tilladelser, overholdes.
 § 28. En tilladelse, der er meddelt efter loven eller efter regler, der er  

 udstedt efter loven, bortfalder, hvis den ikke er udnyttet senest 3 år efter,  

 den er meddelt.
 § 29. Det påhviler ejeren at berigtige et ulovligt forhold på ejendommen.  

 Består forholdet i en ulovlig brug af ejendommen, påhviler pligten tillige  

 brugeren.
 § 30. Ejeren eller brugeren af en ejendom, hvorpå der er skov eller  

 fredskovspligtigt areal, skal efter anmodning fra miljøministeren give de  

 oplysninger om forholdene på ejendommen, herunder om økonomiske og  

 regnskabsmæssige forhold, der har betydning for lovens administration.
 § 31. Miljøministeren kan give påbud om at berigtige forholdet, når der  

 konstateres overtrædelse af loven eller af regler, der er udstedt efter  

 loven.
Stk. 2. Hvis ejeren eller brugeren ikke driver skoven i overensstemmelse  

 med reglerne i § 15, kan ministeren give påbud om, hvordan arbejdet skal  

 gennemføres, herunder om hvilke træarter og dyrkningsmetoder der skal  

 anvendes.
Påbuddet kan desuden indeholde bestemmelse om tidsfølgen for  

 arbejdets gennemførelse.
Stk. 3. Ministeren kan lade et påbud tinglyse.
Når forholdet er  

 berigtiget, skal ministeren lade påbuddet aflyse.
 § 32. Hvis ejeren eller brugeren ikke efterkommer et påbud om at berigtige  

 et ulovligt forhold, kan det ved dom pålægges den pågældende inden en fastsat  

 frist, og under tvang af fortløbende bøder, at berigtige forholdet.
 Stk. 2. Når et påbud, der er meddelt ved dom, ikke efterkommes rettidigt,  

 og inddrivelse af tvangsbøder ikke antages at føre til, at påbuddet  

 efterkommes, kan miljøministeren for ejerens regning foretage det nødvendige  

 for at berigtige forholdet.
§ 33. Hvis undladelse af at efterkomme et påbud efter § 31 er af særlig  

 alvorlig karakter, kan det ved dom bestemmes, 1) at der i et nærmere fastsat tidsrum kun må foretages hugst, efter at  

 statsskovdistriktet har udpeget de træer, der må fældes, eller 2) at skoven for ejerens regning tages i drift af statsskovdistriktet i et  

 nærmere fastsat tidsrum.
 Stk. 2. Til dækning af udgifterne til de foranstaltninger, der er nævnt i  

 stk. 1, nr. 2, er der pante- og fortrinsret i ejendommen som for  

 ejendomsskatter.
34. Miljøministeren kan bestemme, at tilskud efter § 19 eller efter  

 regler, der er udstedt efter § 20, helt eller delvist skal tilbagebetales,  

 eller at tilsagn om tilskud helt eller delvist bortfalder, hvis 1) ansøgeren har givet urigtige eller vildledende oplysninger eller  

 fortiet oplysninger af betydning for afgørelsen, 2) vilkår, der er fastsat for at yde tilskuddet, ikke opfyldes, eller 3) projektet ikke gennemføres i overensstemmelse med ansøgningen.
Kapitel 7 Myndigheder § 35. Miljøministeren kan henlægge sine opgaver og beføjelser efter loven  

 til Skov- og Naturstyrelsen eller andre institutioner under Miljøministeriet.  

 Ministeren kan fastsætte regler om adgangen til at klage over disse  

 myndigheders afgørelser, herunder at disse myndigheder har den endelige  

 administrative afgørelse.
 § 36. Skov- og Naturstyrelsen yder faglig bistand til miljøministeren og  

 andre myndigheder i skovbrugsfaglige og andre spørgsmål, der har betydning  

 for lovens administration.
 Stk. 2. Skov- og Naturstyrelsen iværksætter forsknings- og  

 udviklingsarbejder, der støtter de formål og hensyn, som er nævnt i § 1.
 Stk. 3. Skov- og Naturstyrelsen udøver vejlednings- og  

 informationsvirksomhed om skove og skovbrugserhvervet over for andre  

 myndigheder og private.
 Stk. 4. Skov- og Naturstyrelsen drager omsorg for, at der mindst hvert 10.  

 år udarbejdes en landsdækkende skovstatistik.
 § 37. Miljøministeren skal, hvis ejeren anmoder om det, afgive en  

 erklæring om skovens tilstand, herunder om der er forhold, som kan begrunde  

 et påbud efter § 31, stk. 1 eller stk. 2. Miljøministeren skal afgive  

 erklæringen senest 8 uger efter, at anmodningen er modtaget.
 Stk. 2. Miljøministeren kan fastsætte regler om, at der skal betales gebyr  

 for erklæringen.
§ 38. Til kontrol med overholdelse af loven og af regler, der er udstedt  

 efter loven, kan miljøministeren besigtige ejendomme, hvorpå der er skov  

 eller fredskovspligtigt areal.
Besigtigelsen kan gennemføres uden  

 retskendelse men mod legitimation og så vidt muligt efter forudgående  

 meddelelse til ejeren eller brugeren.
Kapitel 8 Klage § 39. Afgørelser i henhold til loven eller til regler, der er udstedt  

 efter loven, kan påklages af 1) den, som afgørelsen retter sig mod, 2) den, som i øvrigt har en individuel, væsentlig interesse i sagen.
 § 40. Klagefristen er 4 uger fra den dag, afgørelsen er meddelt den  

 pågældende.
 Stk. 2. Tilladelse efter § 10, § 13, § 18 eller § 24, stk. 2, må ikke  

 udnyttes, før klagefristen er udløbet.
 Stk. 3. Klage over en tilladelse efter § 10, § 13, § 18 eller § 24, stk.  

 2, har opsættende virkning, indtil klagemyndigheden har truffet afgørelse  

 eller bestemmer andet.
 Stk. 4. Klage over et påbud har opsættende virkning, indtil  

 klagemyndigheden har truffet afgørelse eller bestemmer andet.
Kapitel 9 Skovrådet § 41. Miljøministeren nedsætter et rådgivende udvalg (Skovrådet), der  

 rådgiver ministeren i skovbrugsfaglige og andre spørgsmål vedrørende skove.
 Stk. 2. Rådets formand udnævnes af ministeren.
 Stk. 3. Rådet består af 11 medlemmer udover formanden. 8 medlemmer  

 udnævnes af ministeren efter indstilling fra Landbrugsministeriet, Dansk  

 Skovforening (2 medlemmer), De Danske Skovdyrkerforeninger, Hedeselskabet,  

 Danmarks Naturfredningsforening, Naturfredningsrådet og Friluftsrådet. 3  

 medlemmer udnævnes af ministeren som repræsentanter for det  

 skovbrugsvidenskabelige område, Skov- og Naturstyrelsen og  

 statsskovdistrikterne.
 Stk. 4. Udnævnelserne gælder for 4 år.
 § 42. Skovrådet har følgende opgaver:
 1) Rådet drøfter på eget initiativ spørgsmål, det finder af betydning for  

 skovene, og udtaler sig herom til miljøministeren.
 2) Rådet afgiver udtalelse til brug for de regler, ministeren udarbejder  

 med hjemmel i loven.
 3) Rådet udtaler sig om de spørgsmål, ministeren forelægger.
 4) Rådet afgiver udtalelse til brug for retningslinier for administration  

 af loven, herunder vejledninger som ministeren udarbejder til opfølgning af  

 loven.
 5) Rådet afgiver udtalelse til brug for afgørelse i de sager, der i medfør  

 af regler efter § 35 er påklaget til ministeren, jf. dog stk. 2.
 6) Rådet kan afgive redegørelse til ministeren om udviklingen inden for  

 skovbrugsområdet og om de ændringer, rådet finder ønskelige.
Stk. 2. Ministeren fastsætter en forretningsorden for rådet.
Der kan heri  

 fastsættes regler om, at visse nærmere bestemte sager, som er påklaget til  

 ministeren, ikke skal forelægges for rådet.
Kapitel 10 Straf, ikrafttræden og overgangsbestemmelser § 43. Med bøde straffes den, der 1) overtræder § 5, § 11, § 17, § 22, stk. 1, eller § 23, 2) tilsidesætter vilkår, der er knyttet til en tilladelse efter § 10, §  

 13, § 18, § 24, stk. 2, eller § 25, 3) undlader at efterkomme en beslutning efter § 25 om, at der kun på  

 nærmere angivne vilkår må foretages erhvervsmæssig hugst, 4) undlader at give oplysninger efter § 30 eller 5) undlader at efterkomme et påbud efter § 31, stk. 1 eller 2.
 Stk. 2. I regler, der er udstedt efter loven, kan der fastsættes straf af  

 bøde for overtrædelse af bestemmelser i forskrifterne.
 Stk. 3. Forældelsesfristen for strafansvaret er 5 år.
§ 44. For overtrædelser, der er begået af et aktieselskab, et  

 anpartsselskab, et andelsselskab eller lignende, kan der pålægges  

 virksomheden bødeansvar.
Er overtrædelsen begået af en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab bødeansvar.
 § 45. Loven træder i kraft den 1. juli 1989.
 Stk. 2. Følgende lovbestemmelser ophæves:
 1) Lov om skove, jf. lovbekendtgørelse nr. 231 af 4. maj 1979.
 2) § 3 i lov om udstykning og sammenlægning m.m. af faste ejendomme, jf.  

 lov nr. 6 af 7. januar 1977.
 3) § 10 i lov om ændring af forskellige miljø- og planlægningslove  

 (håndhævelse), jf. lovbekendtgørelse nr. 250 af 23. maj 1984.
 Stk. 3. Denne lovs § 22, stk. 1, ophæves efter miljøministerens  

 bestemmelse.
§ 46. Tilladelser og vilkår for tilladelser, der er meddelt efter den  

 tidligere lovgivning, bevarer deres gyldighed.
Tilladelser bortfalder dog,  

 hvis de ikke er udnyttet senest den 1. juli 1991.
 Stk. 2. Bygninger, anlæg, lystskove, dyrehaver og andre indretninger fra  

 før den 14. maj 1935, der ikke opfylder lovens regler, kan bevares, så længe  

 anvendelsen ikke ændres.
 Stk. 3. Tinglyste deklarationer, der er oprettet af ejeren for at frede  

 enkelte træer eller partier af en skov af hensyn til bevaring af  

 naturskønheden, bevarer deres gyldighed, medmindre miljøministeren bestemmer  

 andet.
 Stk. 4. Fredskove, der har et større juletræs- og pyntegrøntareal i kort  

 omdrift end nævnt i § 15, stk. 2, skal senest den 1. juli 1999 opfylde denne  

 bestemmelse.
 § 47. Loven gælder ikke for Færøerne og Grønland.
Bemærkninger til lovforslaget + + jhs stat lovf - side 0. Indledning Forslag til skovlov blev fremsat første gang den 28. januar 1988,  

 lovforslag nr.
L 194, folketingsåret 1987-88, 1. samling.
Forslaget kom til  

 1. behandling den 17. februar 1988 (Folketingstidende 1987/88, spalte 6715  

 ff.). Lovforslaget bortfaldt som følge af udskrivelsen af folketingsvalget,  

 som blev afholdt den 10. maj 1988. Dette forslag vil i det følgende blive  

 benævnt »forslag I«.
 Det nu foreliggende lovforslag er i princippet en genfremsættelse af  

 forslag I, men adskiller sig dog herfra på enkelte punkter.
Den væsentligste ændring er en følge af indstillingen i 2. delbetænkning  

 fra Landbrugsministeriets Struktur- og Planudvalg (betænkning nr. 1145 af  

 august 1988). Det anbefales i denne delbetænkning, at planlægningen for  

 skovrejsning gennemføres i regionplanlægningen, og ikke som en særlig  

 sektorplanlægning.
Konsekvensen heraf er, at det ikke er nødvendigt med en  

 regel herom hverken i skovloven eller i loven om støtte til forbedring af  

 strukturen og effektiviteten i jordbruget (socio-strukturelle  

 foranstaltninger m.v.).
I stedet vil der blive fremsat forslag til ændring af lov om lands- og  

 regionplanlægning og til ændring af lov om regionplanlægning i  

 hovedstadsområdet.
Denne ændring vil sigte mod at fastsætte regler om  

 planlægning for skovrejsning, svarende til hensigten med de kortlægnings- og  

 planlægningsregler, der var i forslag I.
 Om de øvrige mindre ændringer i forhold til forslag I henvises til  

 bemærkninger til forslagets enkelte bestemmelser.
1. Baggrund Folketinget har flere gange inden for de senere år drøftet emner af  

 betydning for skovpolitikken.
I folketingsåret 1981/82 fremsatte Det radikale Venstre således et forslag  

 til folketingsbeslutning om sikring af bøgeskov og anden løvskov  

 (beslutningsforslag B61 i folketingsåret 1981/82). Førstebehandlingen er  

 gengivet i Folketingstidende 1981/82, spalte 7878 ff.
Forslaget kom ikke til  

 afstemning og blev i uændret form genfremsat i det følgende folketingsår  

 (beslutningsforslag B62 i folketingsåret 1982/83). Førstebehandlingen er  

 gengivet i Folketingstidende 1982/83, spalte 7824 ff.
Heller ikke dette  

 forslag kom til afstemning.
Debatten om disse to beslutningsforslag førte til, at miljøministeren i  

 1983 fremlagde en redegørelse om bøgens fremtid for Folketinget.
I  

 redegørelsen pegedes der på forskellige virkemidler til bevaring af bøgen, og  

 der redegjordes for fordele og ulemper ved dem.
Redegørelsen førte ikke til  

 politiske beslutninger.
I folketingsåret 1985/86 fremsatte Socialistisk Folkeparti et forslag til  

 folketingsbeslutning om en ny skovlov (beslutningsforslag B115 i  

 folketingsåret 1985/86). Førstebehandlingen er gengivet i Folketingstidende  

 1985/86, spalte 9281 ff.
Forslaget kom ikke til afstemning.
I det følgende folketingsår fremsatte Socialistisk Folkeparti påny et  

 forslag til folketingsbeslutning om en ny skovlov (beslutningsforslag B39 i  

 folketingsåret 1986/87). Med enkelte ændringer var dette forslag identisk med  

 det tidligere.
Førstebehandlingen er gengivet i Folketingstidende 1986/87,  

 spalte 3854 ff.
Forslaget kom ikke til afstemning.
Den daværende miljøminister gav den 14. maj 1986 Folketingets miljø- og  

 planlægningsudvalg »tilsagn om, at skovloven vil blive revideret i  

 folketingsåret 1987/88 med det hovedsigte at præcisere balancen mellem  

 skovenes økonomiske afkast (vedproduktionen) og den rekreative udnyttelse.  

 Ved revisionen er det hensigten at modernisere og effektivisere skovtilsynet  

 bl.a. således, at der sikres en øget vedproduktion under hensyntagen til  

 Danmarks nuværende underskud i træproduktionen.
En sådan indsats vil kunne  

 iværksættes, uden at balancen mellem vedproduktion og skovenes rekreative  

 udnyttelse forrykkes«.
Til forberedelse af lovforslaget nedsatte Miljøministeriet et  

 kontaktudvalg vedrørende revision af skovloven.
I kontaktudvalget var flg.  

 organisationer m.v. repræsenteret: Dansk Skovforening, De Danske  

 Skovdyrkerforeninger, Hedeselskabet, Danmarks Naturfredningsforening,  

 Friluftsrådet, De Danske Landboforeninger, Centralforeningen af  

 Tolvmandsforeninger og Større Landbrugere i Danmark, Danske  

 Husmandsforeninger, Foreningen Danske Træindustrier, Specialarbejderforbundet  

 i Danmark, Danske Skovteknikeres Landsforening, Danske Forstkandidaters  

 Forening, Amtsrådsforeningen i Danmark, Kommunernes Landsforening,  

 Naturfredningsrådet, Skovbrugsinstituttet ved Den Kongelige Veterinær- og  

 Landbohøjskole, Statens Forstlige Forsøgsvæsen, Finansministeriet  

 (Budgetdepartementet og Administrationsdepartementet), Landbrugsministeriet,  

 Planstyrelsen, Skov- og Naturstyrelsen og Miljøministeriet.
 Lovforslaget har desuden været sendt til udtalelse hos Energiministeriet,  

 Forsvarsministeriet, Indenrigsministeriet, Industriministeriet,  

 Justitsministeriet, Kirkeministeriet, Ministeriet for Offentlige Arbejder,  

 Ministeriet for Skatter og Afgifter, Undervisningsministeriet,  

 Økonomiministeriet, Danmarks Geologiske Undersøgelse, Levnedsmiddelstyrelsen,  

 Miljøstyrelsen, Hovedstadsrådet, Stiftelsen Sorø Akademi, Skovteknisk  

 Institut, Skovhistorisk Selskab, Dansk Jagtforening, Landsjagtforeningen af  

 1923, Forbrugerrådet, Arbejderbevægelsens Erhvervsråd, Industrirådet,  

 Majoratsforeningen og Dansk Botanisk Forening.
2. Skovlovgivningen gennem tiderne Fra oldtiden og frem gennem tiderne blev det danske skovareal mindre.  

 Skovene blev borthugget som følge af befolkningens vækst for at skaffe plads  

 til boliger og agerjord og for at få brændsel og materiale til husholdning,  

 husbygning, industri, skibe m.v.
I slutningen af 1700-tallet var skovarealet således reduceret til nogle få  

 procent af landet.
Samtidig var skovene forhuggede og i meget ringe  

 dyrkningstilstand.
Omfattende husdyrhold i skovene havde en ødelæggende  

 virkning på foryngelserne.
Der var igennem lang tid mangel på træprodukter,  

 og landet blev afhængig af udlandet, især af staterne langs Østersøkysten,  

 som følge af nødvendige, omfattende træimporter.
Med en række forordninger om skovenes forhold m.v. søgte staten at vende  

 denne udvikling.
Forordningerne af 20. oktober 1670, 31. august 1680, 29.  

 december 1681, 13. september 1687, 21. januar 1710, 26. januar 1733 og 18.  

 april 1781 fik dog alle trods pompøse formålserklæringer kun en beskeden  

 indflydelse.
Det var først skovforordningen af 27. september 1805, der medførte, at  

 udviklingen vendte.
I henhold til denne forordning skulle  

 »overskov«, der var ejet i fællesskab af flere ejere, udskiftes.  

 Forordningen forbød desuden rydning af »overskov«, krævede den  

 indhegnet og fredet mod kreaturgræsning og høslæt, og begrænsede købernes  

 adgang til at hugge i skoven i 10 år efter købet.
Endelig etablerede  

 forordningen et forstligt tilsyn med de private skove.
1805-forordningen var i nogen grad inspireret af en forordning af 2. juli  

 1784 for Hertugdømmerne, som man havde gode erfaringer med.
Denne indeholder  

 tillige en bestemmelse om, at skovtilsynet skal være særligt intensivt og  

 aktivt over for små private skove.
 »Overskov« i 1805-forordningens forstand er træarter, der kan  

 udvikle sig til højstammet skov, dvs. dem der i dag betegnes som  

 »skovtræarterne«.
1805-forordningen blev fulgt op af flere forskellige foranstaltninger.  

 Således forestod staten en række skovtilplantningsopgaver på heder og på  

 sandflugtsplagede arealer.
Skovdriften blev forbedret, bl.a. ved at staten  

 opkøbte en del godsskove og satte dem i stand for derefter at bortsælge dem  

 igen.
Der blev etableret undervisning af forstkandidater og skovfogeder.
Man  

 oprettede »Statens Forstlige Forsøgsvæsen«, der først var en del af  

 statens skovadministration, men som sidenhen blev en selvstændig institution  

 under Landbrugsministeriet.
I 1885 blev der indført en ordning med Hedeselskabet om statstilskud til  

 privat tilplantning på hederne.
Med ordningen blev der i de efterfølgende ca.  

 80 år tilplantet et par tusinde (større) private plantager, især i Midt- og  

 Vestjylland.
Med lov nr. 111 af 1. marts 1919 blev der indført en ordning om  

 statstilskud til aflønning af småskovsforeningernes skovbrugskonsulenter.  

 Disse foreninger blev dannet af ejere af mindre skove for at opnå det  

 nødvendige økonomiske grundlag for at få forstlig bistand.
Der er nu dannet  

 16 skovdyrkerforeninger, der dækker hele landet.
Landbrugsministeriet nedsatte i 1920 en skovlovskommission, der afgav  

 betænkning i 1929. Der blev herefter fremsat et forslag til en skovlov i  

 rigsdagssamlingen 1933/34, som med visse ændringer blev vedtaget i 1935 og  

 trådte i kraft den 14. maj 1935. 1805-forordningen blev dog ikke ophævet.
I  

 1949 blev skovloven ændret med det sigte at bringe noteringen af fredskov i  

 tingbogen til ende, hvilket dog ikke lykkedes fuldt ud.
I 1984 gennemførtes  

 en harmonisering på håndhævelsesområdet med en række andre af  

 Miljøministeriets love.
1805-forordningen, 1935-loven og den øvrige skovbrugsmæssige udvikling i  

 landet har tilsammen bevirket, at skovarealet er forøget mere end 4 gange på  

 ca. 180 år.
Samtidig er træproduktionen forøget og forbedret, ligesom  

 skovenes miljømæssige betydning tillægges stadig større vægt.
3. Skovbruget i Danmark 3.1. Skovarealet Skovene, der helt overvejende er kulturskove, dækker ca. 12 pct. af  

 landets areal, svarende til knap 500.000 ha.
Af skovarealet er omkring en  

 trediedel i offentlig eje og to trediedele i privat eje.
Ca. 270.000 ha  

 består af nåletræbevoksninger med gran som dominerende træart.
Af  

 løvtræsarealet på 137.000 ha udgør bøg godt halvdelen.
De ubevoksede arealer  

 i skovene, f.eks. heder, enge, søer, vandløb og lignende, udgør næsten  

 100.000 ha, og vigtige naturinteresser er knyttet til disse arealer, hvoraf  

 godt halvdelen ligger i statsskovene.
Størstedelen af den forøgelse af skovarealet, der er sket i dette  

 århundrede, består af tilplantning med nåletræ, især rødgran.
Løvtræsarealet  

 har i den samme periode været nogenlunde konstant.
Der er imidlertid sket  

 visse forskydninger mellem de enkelte løvtræarter, således at bøgearealet er  

 gået noget tilbage samtidig med, at især ege- og askearealet er blevet  

 større.
På grund af metodiske vanskeligheder med at sammenligne de 6  

 skovtællinger, der er udarbejdet i dette århundrede, kan det ikke lade sig  

 gøre at opgøre disse forskydninger eksakt.
Der regnes imidlertid med, at  

 bøgearealet er formindsket med 15-25 pct., og at de øvrige løvtræarter er  

 forøget med et tilsvarende areal.
3.2. Strukturforholdene Det danske skovbrug er karakteriseret ved et meget stort antal små  

 ejendomme.
Omkring 25.000 af landets ca. 26.000 skovejendomme er mindre end  

 50 ha.
Disse ejendomme, der har en gennemsnitsstørrelse på kun 4,5 ha, udgør  

 ca. en fjerdedel af landets skovareal.
 3.3. Træforsyning m.v.
Hugsten i Danmark svinger en del fra år til år, dels på grund af  

 stormfald, dels på grund af markedsmæssige forhold.
Hugsten udgør normalt  

 godt 2 mill m3 pr. år, hvoraf ca. en fjerdedel er hugst i statsskovene.
Den  

 samlede hugst udgør dog kun ca. en trediedel af det danske forbrug af træ, og  

 en stor del af forbruget må derfor dækkes ved import.
Der er i overvejende  

 grad tale om import af forarbejdet træ, herunder papir, og importværdien  

 overstiger 10 mia. kr. om året.
Pyntegrønt og navnlig juletræer produceres ikke kun i skov men også på  

 agerjord.
Statistisk er det vanskeligt at fordele produktionen på de to  

 jordbrugsformer.
Det må dog antages, at pyntegrønt i det store og hele  

 produceres i skov, mens juletræerne er mere ligeligt fordelt på skov- og  

 landbrugsarealer.
Produktionen varierer en del år for år.
Der produceres i  

 størrelsesordenen 23.000 t klippegrønt og 3 mill. stk. juletræer.  

 Størstedelen af begge produktkategorier eksporteres.
3.4. Skovbruget i samfundsøkonomien Produktionsværdien i skovbruget udgør mere end 1 mia. kr. årligt, og i den  

 primære sektor og forarbejdningssektoren tilsammen er værdien ca. 20 mia.  

 kr., som dog i et vist omfang også omfatter videreforarbejdning af importeret  

 træ.
Det primære skovbrug beskæftiger ca. 5.000 personer.
Skovbruget danner  

 grundlag for størstedelen af beskæftigelsen for ca. 30.000 personer i den  

 øvrige skovsektor, den træforarbejdende industri m.m.
Skovbrug kan være  

 velegnet til beskæftigelsesarbejde og har flere gange været benyttet dertil i  

 arbejdsløshedssituationer.
Skovbrugets forbrug af rå- og hjælpestoffer fra andre sektorer er lille  

 sammenlignet med landbrugets og industriens.
Det betyder, at skovbruget ikke  

 er ret meget afhængig af leverancer udefra.
Endelig giver skovene en række  

 miljømæssige fordele.
Det gælder både varetagelse af landskabelige,  

 kulturhistoriske, naturhistoriske og miljøbeskyttende hensyn og hensyn til  

 friluftslivet.
 3.5. Myndigheder og institutioner m.v.
Administrationen af statsskovene og skovlovgivningen forestås af Skov- og  

 Naturstyrelsen under Miljøministeriet.
Skov- og Naturstyrelsen er således  

 landets største skovbrugsinstitution.
Styrelsen varetager på en lang række  

 områder opgaver af generel betydning for det samlede danske skovbrug.
Administrationen af skovstøtteloven og af skovbrugets konsulentordninger  

 forestås af Landbrugsministeriet, herunder af Jordbrugsdirektoratet.  

 Skovstøtteloven hjemler støtte til produktions-, beskæftigelses- og  

 miljøfremmende foranstaltninger i private skove, der er mindre end 50 ha.
I  

 finansåret 1988 er der afsat ca. 14 mill. kr. til skovstøtte.
Støtten  

 udbetales i den rækkefølge, ansøgningerne modtages i Jordbrugsdirektoratet,  

 og uden en skovbrugs- eller miljøfaglig prioritering.
Landbrugsministeriets støtte til konsulentordningerne går dels til Dansk  

 Skovforening, dels til De Danske Skovdyrkerforeninger.
Som led i  

 konsulentordningen ved Dansk Skovforening udarbejdes der driftsplaner for  

 private skovejendomme, og der gennemføres generelle driftsøkonomiske,  

 edb-mæssige, regnskabsmæssige og ledelsesmæssige vejledningsopgaver.
Der  

 findes 16 lokale skovdyrkerforeninger, der dækker hele landet.
I finansåret  

 1988 er der afsat ca. 4 mill. kr. til skovbrugets konsulentordninger,  

 herunder til Dansk Skovforening.
Landbrugsministeriet overfører desuden årligt et beløb til Hedeselskabet  

 til billiggørelse af selskabets konsulent- og vejledningstjeneste på  

 skovområdet.
Overførslen er en del af et programtilskud til billiggørelse af  

 opgaver på land- og skovbrugsområdet i Hedeselskabets regie.
I 1988 udgjorde  

 programtilskuddet ialt 23,7 mill. kr.
 Det forslag om en tilskudsordning til løvskov, som er en del af  

 lovforslaget, skal administreres af Skov- og Naturstyrelsen som en integreret  

 del af den samlede skovlovsadministation (dvs. som et vigtigt middel til  

 opfyldelse af mål i loven) og som et supplement til Landbrugsministeriets  

 ordninger.
 Skovskolen og Statens Forstlige Forsøgsvæsen er begge institutioner under  

 Landbrugsministeriet.
Ved Skovskolen undervises ufaglærte og faglærte skovarbejdere samt  

 skovteknikere.
Skolen afholder desuden kurser for andre, herunder for  

 skovbrugsstuderende og skovejere.
Statens Forstlige Forsøgsvæsen gennemfører forskning på  

 skovdyrkningsområdet og af befolkningens anvendelse af skovene til  

 friluftsliv.
En betydelig del af forsøgene gennemføres i statsskovene.
Målet med forsøgsvæsenets forskningsarbejde er at klarlægge forhold, som  

 har betydning for skovenes udvikling, stabilitet og produktion under  

 forskellige naturgivne forhold i Danmark.
Ved de ofte langvarige forsøg med  

 forskellige former for etablering af bevoksninger, skovbehandling, valg af  

 træarter og racer m.v. bidrager forsøgsvæsenet til at løse biologiske,  

 tekniske, økonomiske og samfundsmæssige problemer med relation til  

 skovbruget.
Hovedparten af forsøgsvæsenets aktiviteter er knyttet til ca. 500  

 forsøgsarealer.
Hertil kommer laboratorieundersøgelser vedrørende  

 jordbundsforhold, plantefysiologiske forhold og skovtræernes sygdomme.
Forsøgsvæsenet har samarbejdsrelationer til bl.a.
Skovbrugsinstituttet,  

 Zoologisk Institut, Arboretet og andre institutter på Den Kgl.
Veterinær- og  

 Landbohøjskole, til Miljøstyrelsens Luftforureningslaboratorium,  

 Hedeselskabet og Skov- og Naturstyrelsen.
 Under Landbrugsministeriet er desuden Jagt- og Skovbrugsmuseet,  

 Vildtforvaltningen og andre institutioner af betydning for  

 skovbrugserhvervet.
I Undervisningsministeriets regi forskes i skovbrugsspørgsmål bl.a. ved  

 Skovbrugsinstituttet under Den Kgl.
Veterinær- og Landbohøjskole, hvor der  

 desuden uddannes forstkandidater.
Ved Arboretet under Landbohøjskolen forskes  

 i skovbrugsgenetik, dendrologi (dvs. læren om træer og buske) og  

 skovhistorie.
 Endelig udfører de 2 teknologiske institutter og Skovteknisk Institut  

 (ATV) udviklingsopgaver på skovbrugsområdet.
3.6. Udviklingsperspektiver i skovbruget Dansk skovbrug er inde i en hastig udvikling, der forventes fortsat i de  

 kommende årtier.
Der er således stadig mulighed for at øge mængden og  

 kvaliteten af træproduktionen.
Forøgelse af træproduktionen sker ikke blot som følge af en forøgelse af  

 skovarealet ved tilplantning af marginaljord.
Der kan også høstes betydelige  

 gevinster ved f.eks. skovtræforædling, bedre skovdyrkning samt øget  

 udnyttelse af råtræet.
 Skovenes betydning for de miljømæssige forhold forventes også fortsat  

 forøget, dels som følge af et større skovareal, dels på grund af den større  

 variation og stabilitet i skovene, der kan opnås som følge af god skovdrift.
Der består usikkerhed om eventuelle skader på danske bevoksninger som  

 følge af forøget luftforurening.
Skov- og Naturstyrelsens  

 overvågningsaktiviteter på dette område søges fortsat i de kommende år med  

 øget intensitet.
4. Statsskovbrugets opgaver Det er af væsentlig samfundsmæssig betydning, at skovenes produktion er  

 flersidig og omfatter såvel træ og træprodukter som en bred vifte af miljø-  

 og fritidsgoder.
Derfor, og fordi produktionstiden i skovene overstiger det  

 enkelte menneskes levetid, er offentlig skovdrift overalt i verden et  

 anerkendt og udbredt middel i den nationale skovpolitik.
I EF-landene udgør  

 de offentligt ejede skove med tilhørende ubevoksede arealer store andele af  

 det samlede skovareal: I Grækenland 93 pct., i Irland 78 pct., i Vesttyskland  

 56 pct., i Holland 48 pct., i Luxembourg 46 pct., i Storbritannien 43 pct., i  

 Belgien 42 pct., i Italien 40 pct., i Danmark 39 pct., i Spanien 34 pct., i  

 Frankrig 26 pct. og i Portugal 24 pct.
 De miljø- og friluftsinteresser, der knytter sig til skovene, kan være en  

 belastning for ejerne, hvilket medfører, at det kan være ønskeligt at  

 tilgodese disse interesser gennem statsdrift.
 Endelig må der peges på, at der gennem et statsligt skovbrugsapparat  

 hurtigere og mere direkte kan nås skovpolitiske mål.
4.1. Langsigtede produktionsformål Staten anlægger i sin drift af skovene en samfundsmæssig  

 ressourcebetragtning.
Man opbygger vedmassereserver med en høj værdi til  

 indsats i forsyningsmæssige krisesituationer, hvilket kan lade sig gøre, da  

 man ikke er underlagt privatøkonomiske forretnings- og likviditetshensyn.
Staten kan lettere end private forfølge langsigtede produktionsmål på  

 bekostning af kortsigtede.
Statsskovene har bl.a. fungeret som  

 »træbank« under de to verdenskrige, og gør det stadig med  

 mellemrum, f.eks. gennem hugststop og etablering af trælagre i forbindelse  

 med stormfald.
Staten har i de sidste 100-200 år forestået store  

 tilplantninger på heden med det primære formål at øge træproduktionen og de  

 indenlandske træressourcer og herudover at øge beskæftigelsen i tider med  

 stor arbejdsløshed.
Der har oftest været tale om nyttiggørelse af magre  

 hedejorder og lignende, der dyrkningsmæssigt er meget ringere end nutidens  

 marginaljorder.
4.2. Miljø- og fritidsgoder I statsskovene er en del arealer fredet efter naturfredningsloven.  

 Derudover har Statsskovbruget administrativt fredet mange arealer af  

 landskabelige og videnskabelige grunde.
Lyngheder og -bakker, grupper af  

 enebuske, enge, moser, strandvolde, trægrupper, særlige løvtræbevoksninger  

 m.v. bevares.
Løvtræbevoksningers levetid forlænges, og der stiles mod en  

 vedvarende forøgelse af løvtræarealet, ikke mindst i Vestjylland.
 Jagten i statsskovene drives ud fra reservatsynspunkter, dvs. at der  

 tilstræbes en afbalanceret opretholdelse af det naturlige dyreliv.
Statsplantager er undertiden anlagt med naturbeskyttelses- og  

 naturgenopretningsformål, der rækker ud over den enkelte ejendoms areal.
Det  

 gælder f.eks. klitplantagerne i Vestjylland, Nordsjælland og på Bornholm, der  

 sikrer de bagvedliggende landbrugsarealer mod sandflugt.
Det samme gælder de  

 jyske hedeplantager, der langsomt men sikkert forvandler disse karske områder  

 til en rig og varieret skovnatur.
Tilplantningerne har betydet, at den  

 tusindårige udpining af de magre hedejorder er ophørt, og at jordens  

 frugtbarhed nu igen langsomt opbygges, hvorved plantagerne bliver til skov.
I statsskovene kan befolkningen færdes døgnet rundt, og statsskovene har  

 en meget lang tradition for at tilgodese forskellige former for friluftsliv -  

 fra den fredfyldte oplevelse af skovensomheden til de bynære skoves stærkere  

 udbygning med anlæg af forskellig art.
Der er ligefrem rejst skove med det  

 formål at tilgodese behovet for friluftsliv, bl.a.
Vestskoven ved København.
4.3. Samspil med den private skovsektor I et lille skovbrugsområde som det danske er tilstedeværelsen af et  

 velfungerende offentligt skovbrug et stabiliserende element for hele  

 sektoren, og Statsskovbruget har ofte bevist sin nødvendighed for sektorens  

 fortsatte trivsel og udvikling.
 Den statslige skovadministration er en både igangsættende og  

 stabiliserende faktor for sektorens forsknings- og udviklingsaktiviteter i et  

 omfang, som private skovbrugsvirksomheder ikke kan magte.
 Det er Skov- og Naturstyrelsens mål gennem stadig forbedring af den  

 statslige skovforvaltning og gennem statslig skovtilplantning at sikre den  

 fortsatte varetagelse af de nævnte materielle og immaterielle mål med  

 statsskovene og at sikre den gunstige vekselvirkning mellem offentlig og  

 privat aktivitet i skovsektoren.
5. Skovene og friluftslivet Næsten al friluftsliv her i landet foregår enten i skoven eller ved  

 stranden.
Man regner med, at disse to naturtyper er nogenlunde lige  

 væsentlige for befolkningens friluftsliv.
 Skovene tiltrækker en betydelig større andel af den voksne befolkning end  

 biblioteker, sportspladser, kunstudstillinger, teatre, voksenundervisning og  

 koncertsale.
 Der er en betydelig variation i omfanget og karakteren af skovenes  

 anvendelse til friluftsliv, både fra skov til skov, fra den ene person til  

 den anden, fra det ene tidspunkt til det andet, og inden for det enkelte  

 skovområde.
Undersøgelser af befolkningens ønsker til skovenes og det åbne lands  

 udformning har bl.a. klarlagt, at det især er stilhed og varierende  

 naturoplevelser, som folk gerne vil have, når de færdes i skovene.
Der tages  

 afstand fra larmende udfoldelser som bil- og knallertkørsel, brug af  

 transistorradioer og lignende.
Befolkningen værdsætter ifølge disse undersøgelser skov af enhver art.
Men  

 visse skovtyper foretrækkes mere end andre.
Således foretrækkes løvskov i  

 nogen grad fremfor nåleskov og bøgeskov fremfor anden løvskov; men  

 forskellige former for nåleskov og anden løvskov vurderes også højt.
Behovet  

 for publikumsfaciliteter i form af borde, bænke, affaldskurve og lignende  

 regnes som behersket, idet der dog er en betydelig variation i ønskerne til  

 skovenes udformning fra person til person og fra område til område.
6. Den skovpolitiske redegørelse Den skovpolitiske redegørelse, som regeringen i april 1987 afgav til  

 Folketinget, afstikker især fire hovedmål for skovpolitikken:
- at sikre en øget produktion i skovbruget og træindustrien og mindre  

 afhængighed af import, - at sikre eksistensen af en privat skovsektor med lønsomme virksomheder, - at øge skovenes miljømæssige og friluftsmæssige værdier og - at forbedre ressourceudnyttelsen og forøge rentabiliteten.
 Forøgelsen af træproduktionen søges gennemført på tre måder, nemlig ved  

 bedre udnyttelse af de eksisterende skove, rejsning af nye skove og  

 anvendelse af et bedre plantemateriale.
Samtidig med, at træproduktionen ønskes forøget, vil regeringen fortsat  

 søge at integrere hensynet til miljø og friluftsliv i skovdriften.
Dette skal  

 bl.a. ske ved rådgivning og information og ved at udforme støtteordninger på  

 en sådan måde, at det flersidige skovbrug fremmes.
Bedre udnyttelse af eksisterende skove vil bl.a. ske ved at samordne de  

 eksisterende konsulentordninger inden for skovbruget, således at der laves en  

 enstrenget ordning med ensartede regler.
Ordningen vil blive udformet sådan,  

 at den nuværende 50 ha-grænse bortfalder.
 Samtidig lægger den skovpolitiske redegørelse vægt på at lette  

 mulighederne for tilplantning af landbrugspligtig jord gennem tilskud, ved  

 lempelser og justeringer i landbrugsloven og jordfordelingsloven samt ved  

 justeringer i administrationen af disse love.
Et væsentligt element i den skovpolitiske redegørelse er endelig, at der  

 bør etableres en mere tæt koordination mellem de forskellige forsknings- og  

 uddannelsesinstitutioner på skovbrugsområdet.
Derfor har landbrugsministeren  

 nedsat en arbejdsgruppe vedrørende skovforskningens struktur og formidlingen  

 af forskningens resultater.
7. Hovedtræk i lovforslaget I lovforslaget er indarbejdet regler fra skovloven (lovbekendtgørelse nr.  

 231 af 4. maj 1979 som ændret ved § 10 i lov nr. 250 af 23. maj 1984) og  

udstykningslovens § 3 (lovbekendtgørelse nr. 6 af 7. januar 1977).  

 Forslaget indeholder dog en række nye principper i forhold til disse regler,  

 ligesom der i stor udstrækning er gennemført en sproglig og retsteknisk  

 modernisering.
Der har i årenes løb udviklet sig en righoldig praksis ved  

 administrationen af den gældende lov.
Denne praksis er beskrevet i  

 bemærkninger til lovforslagets enkelte bestemmelser.
Den nævnte praksis er i vidt omfang opstået ved fortolkning af enkelte  

 nøglebestemmelser i den gældende lov.
I lovforslaget er den formuleret i  

 forskellige regler, især i kapitel 2 og kapitel 3.
Lovforslaget er i det store og hele udtryk for en videreførsel af linien i  

 1935-loven, uden at der på væsentlige områder er tale om hverken lempelser  

 eller skærpelser.
Lovforslaget betoner dog i højere grad end den gældende lov  

 de miljømæssige forhold ved skovene.
 I det efterfølgende er kort angivet hovedindholdet af lovforslagets  

 enkelte kapitler:
I Kapitel 1 er der som noget nyt angivet en formålsbestemmelse,  

 hvori det præciseres, at skovene har både en produktionsmæssig og en  

 miljømæssig funktion.
I Statsskovbruget skal der lægges særlig vægt på  

 udvikling og gennemførelse af en god og miljøvenlig skovdrift, der kan danne  

 forbillede.
Kapitel 2 beskriver fredskovspligtige arealer, dvs. de arealer som primært  

 er reguleret ved loven.
Endvidere indeholder kapitlet bestemmelser om  

 fredskovspligtens indhold, om de undtagelser, der kan gøres herfra og om  

 byggeri og udstykning.
 I Kapitel 3 er der som noget nyt præciseret rammerne for god  

 skovdrift, der sammen med fredskovsbegrebet er et bærende element i  

 lovforslaget.
 Desuden legaliseres adgangen til at dyrke juletræer og pyntegrønt i kort  

 omdrift.
 Reglerne i Kapitel 4 tilsigter ved tilskud at fremme og forøge  

 løvskovarealerne, især bøg og eg.
Kapitel 5 beskriver situationen ved ejerskifte.
For så vidt angår det  

 særlige 10 årige-tilsyn med skove, der har været handlet, er der sket den  

 ændring, at ordningen er sat i bero, men kan sættes i kraft igen, hvis der  

 bliver behov derfor.
Samtidig er ordningen udvidet til også at omfatte skove  

 i selskabseje, uanset tidspunktet for ejerskifte.
 Reglerne i Kapitel 6 omhandler de pligter, skovejerne har, og de  

 administrative sanktionsmuligheder, myndighederne har.
 Kapitel 7 omhandler myndighederne i henhold til loven og angiver bl.a.,  

 hvilke pligter myndighederne har som formidler af viden om skovdrift.
 I Kapitel 8 er der fastsat regler om klageadgang, -frister, m.v.
 Ifølge Kapitel 9 skal der nedsættes et rådgivende udvalg  

 (Skovrådet), der afløser det nuværende Statens Skovnævn.
 Kapitel 10 indeholder straffe-, ikrafttrædelses- og overgangsbestemmelser.
8. Den gældende skovlov Flere af bestemmelserne i den gældende skovlov fra 1935 fandtes også i  

 skovforordningen fra 1805. Skovlovgivningen er således en meget gammel del af  

 landskabsforvaltningen.
Dette er medvirkende til, at mange af de danske skove  

 er af høj kvalitet, både hvad angår træproduktion og miljømæssige forhold.
Den gældende skovlov varetager både landskabelige og produktionsmæssige  

 hensyn.
Dens regler tilsigter, at landets skovareal ikke formindskes.
 Skovarealet fastholdes ved, at størstedelen af skovene er pålagt  

 fredskovspligt.
Fredskovspligt er en arealreservation til skovdrift.
Begrebet var ikke  

 nævnt i 1805-forordningen, men det blev benyttet allerede i forbindelse med  

 udskiftningerne og matrikuleringen i slutningen af 1700-tallet.  

 Fredskovsbegrebet har betydet, at landets skovareal i de sidste par hundrede  

 år er forøget fra 2-3 pct. til nu ca. 12 pct.
 Loven bestemmer, at fredskovspligtig grund skal drives på en måde, så der  

 dannes sluttet skov af højstammede træer.
Denne bestemmelse tjener flere formål.
Højstammede træer er velegnede til  

 træindustriel udnyttelse pga. deres dimensioner, og da de kun har få knaster.  

 En skov af højstammede træer udgør tillige befolkningens billede af,  

 hvorledes en skov skal se ud.
Poeter har kaldt dette billede for  

 »skovenes søjlehal«.
Endelig er en skov med højstammede træer en  

 biotop, der indeholder levesteder for en række dyre- og plantearter, der ikke  

 kan trives andre steder.
Det er grunden til, at der i skov er flere arter end  

 i andre af landets mere betydende biotoper.
 Loven indeholder tillige en række detaljerede regler om  

 fredskovskonstatering, som ikke er gentaget i lovforslaget.
Derimod er loven meget ordknap hvad angår de forskellige bestemmelser om  

 f.eks. forbud mod byggeri i fredskov.
Der er dog i årenes løb udviklet en  

 righoldig praksis, som har været grundlag for udformningen af visse af  

 lovforslagets regler, navnlig i kapitel 2 og 3.
9. Konsekvenser for anden lovgivning Lovforslaget medfører, at § 3 i udstykningsloven ophæves.
Denne regel, der  

 omhandler udstykning af samlede fredskovsstrækninger, er indarbejdet i  

 lovforslaget.
Desuden medfører lovforslaget, at § 5, stk. 1 og 3, i lov om lens,  

 stamhuses og fideikommisgodsers samt de derhen hørende fideikommiskapitalers  

 overgang til fri ejendom (»lensafløsningsloven«) skal ændres.
Det  

 skyldes, at Statens Skovnævn nedlægges med lovforslaget, hvorefter Skovnævnet  

 ikke længere kan foretage det skovkyndige skøn efter lensafløsningsloven.
Med  

 et særligt fremsat forslag til ændring af lensafløsningsloven foreslås dette  

 skovsagkyndige skøn henlagt til miljøministeren.
Dette ændringslovforslag  

 fremsættes samtidigt med skovlovforslaget.
Endelig medfører lovforslaget sammenholdt med det forslag til ny  

 udstykningslov, som boligministeren senere fremsætter, at skovforordningen af  

 27. september 1805 og forordningen af 2. juli 1784 for Hertugdømmerne kan  

 ophæves.
Dette vil blive indarbejdet i forslaget til ny udstykningslov.  

 1784-forordningen er hjemlet med lov nr. 351 af 9. juli 1920 om indlemmelse  

 af de sønderjydske landsdele i kongeriget, som ændret ved lov nr. 123 af 1.  

 juni 1929. Når forordningerne ophæves kan deling af uudskiftede skove  

 fremover ske ved udstykning.
Ved lovens administration vil regler efter en række andre love også komme  

 i betragtning.
Det gælder f.eks. landbrugsloven, skovstøtteloven, loven om  

 støtte til forbedring af strukturen og effektiviteten i jordbruget,  

 zoneloven, råstofloven, naturfredningsloven, lands- og regionplanlovene,  

 kommuneplanloven og ekspropriationsprocesloven.
Forholdet til disse og andre  

 love er beskrevet i bemærkningerne til visse af lovforslagets enkelte  

 bestemmelser.
10. Administrative og økonomiske konsekvenser af lovforslaget 10.1. Administration af den gældende lov 10.1.1. Skov- og Naturstyrelsen m. fl.
Ifølge Miljøministeriets bekendtgørelse nr. 815 af 3. december 1987 om  

 henlæggelse af opgaver og beføjelser til Skov- og Naturstyrelsen varetager  

 denne styrelse administrationen af skovloven.
Tilsynet med de private skove  

 er ved Miljøministeriets bekendtgørelse nr. 57 af 20. februar 1978 henlagt  

 til 31 statsskovdistrikter.
 I Skov- og Naturstyrelsens skovdyrkningskontor er der beskæftiget ca. 4  

 1/2 medarbejdere med administrationen af loven.
 På statsskovdistrikterne er der beskæftiget, hvad der ialt svarer til ca.  

 10 medarbejdere - regnet på heltidsbasis - med tilsynet med de private skove  

 og forberedelse af de skovlovsager, der afgøres af Skov- og Naturstyrelsen.
Miljøministeriets departement er klagemyndighed over de afgørelser, der  

 træffes af Skov- og Naturstyrelsen.
Antallet af klager i skovlovsager er dog  

 beskedent.
Det antages, at der i departementet er beskæftiget, hvad der  

 svarer til ca. 1/2 medarbejder hermed.
 Der er således ialt beskæftiget ca. 15 personer med administrationen af  

 skovloven.
10.1.2. Andre myndigheder Der er ikke andre myndigheder, der har opgaver med administrationen af  

 skovloven, bortset fra Statens Skovnævn, der nedlægges med lovforslaget.
10.2. Administrative og økonomiske konsekvenser af lovforslaget I forbindelse med Skov- og Naturstyrelsens oprettelse er der ved en  

 strukturændring og omlægning af de eksisterende ressourcer oprettet et  

 skovdyrkningskontor.
Kontorets opgaver er administration af skovloven,  

 varetagelse af opgaver om skovdyrkning, herunder at understøtte og formidle  

 forsknings- og udviklingsopgaver, overvågning af skovenes sundhedstilstand  

 samt visse opgaver vedrørende skovdyrkning i U-lande.
 Med oprettelsen af skovdyrkningskontoret søger Skov- og Naturstyrelsen at  

 forbedre og koordinere indsatsen for en større og mere værdifuld  

 træproduktion og et godt miljø i skovene, både i Miljøministeriets skove, i  

 andre offentlige skove og i de private skove.
 En gennemførelse af lovforslaget vil medføre øgede opgaver for Skov- og  

 Naturstyrelsen, både centralt og decentralt på statsskovdistrikterne.
10.2.1. Staten (Skov- og Naturstyrelsen) Lovforslagets administrative og økonomiske konsekvenser kan opdeles på  

 følgende hovedområder:
1) Lovopfølgende arbejde 2) Fredskovsnotering 3) Almindelig sagsbehandling 4) Information/udvikling/forskning 5) Tilskudsordningen vedrørende løvskov 6) Plejeordningen 7) Skovstatistik.
Ad 1. Arbejdet i forbindelse med lovens ikrafttræden omfatter udarbejdelse  

 af bekendtgørelser, cirkulærer, instrukser, vejledninger m.v.
Lovforslaget  

 indeholder visse bestemmelser, hvorefter miljøministeren kan fastsætte  

 nærmere regler.
Det forberedende arbejde i den forbindelse forventes udført i  

 Skov- og Naturstyrelsen.
 Derudover skal der udarbejdes en ny skovlovinstruks for  

 statsskovdistrikterne og en ny bemyndigelsesbekendtgørelse, der henlægger en  

 række af opgaverne til distrikterne.
 Det skønnes, at ca. 2 medarbejdere vil blive beskæftiget i 2 år hermed.
 Ad 2. Notering af fredskovspligt i tingbog og matrikel er en  

 engangsopgave.
Noteringen af fredskovspligten er søgt gennemført flere gange, men ikke  

 afsluttet, da den gældende lovs regler herfor er for omstændelige.
Med  

 lovforslaget forudsættes, at notering af fredskovspligten afsluttes på  

 relativ kort tid.
Dette vil medføre lettelser i arealforvaltningen, både i  

 den offentlige og i den private sektor.
 Skov- og Naturstyrelsens arkiver er det væsentligste grundlag for  

 gennemførelse af denne opgave.
 Det skønnes, at der medgår 4 medarbejdere i 3 år til afslutning af  

 noteringen af fredskovspligten i tingbog og matrikel.
Ad 3. Den almindelige sagsbehandling efter loven omfatter foruden konkrete  

 sager en løbende ajourføring af fredskovsnoteringerne.
Opgaverne skal fortsat  

 løses i samarbejde med de statsanerkendte konsulentorganisationer på  

 skovbrugsområdet.
Det antages, at en vedtagelse af lovforslaget vil medføre flere  

 enkeltsager, især i forbindelse med varetagelsen af de miljømæssige hensyn i  

 skovene.
I Skov- og Naturstyrelsen skønnes disse opgaver at beskæftige 2  

 ekstra medarbejdere.
 Ad 4. Lovforslagets konsekvenser for Skov- og Naturstyrelsens arbejde med  

 information, udvikling og understøttelse af forskningsopgaver vedrørende  

 skovdyrknings- og miljøforhold i skove bliver bl.a.:
 - Udarbejdelse af informationsmateriale.
 - Vejledning til skovejere om generelle spørgsmål om skovdyrkning,  

 herunder om de statsanerkendte konsulentorganisationer, støtteordninger m.v.
 - Samarbejde med forskningsinstitutioner og skovdistrikter m.fl. om  

 skovbrugsmæssige forsøgs- og udviklingsopgaver.
 - Medvirken ved formulering af mål for landets skovbrugsforskning og  

 -udvikling.
 Disse opgaver skønnes at ville beskæftige ialt 6 medarbejdere.
Ad 5. Tilskudsordningen til fremme af løvskov er ny.
Der forventes at  

 blive behov for tilskud til etablering af op til 1.000-1.200 ha om året, dog  

 med store variationer år for år som følge af bøgens og egens ujævne  

 frøsætning og svingningerne på træmarkedet.
Af denne grund foreslås ordningen  

 etableret med ret til akkumuleret overførsel af midler, der ikke er brugt i  

 et finansår.
 Opgaverne består i at give skovejere forhåndstilsagn om støtte, tilse de  

 nyetablerede løvtræbevoksninger, udbetale støttebeløb m.v.
 Der vil også komme opgaver, der indirekte virker til fremme af løvskoven.
 Det skønnes, at ordningen i alt vil beskæftige 3 medarbejdere i Skov- og  

 Naturstyrelsen.
Målet med tilskudsordningen forventes at kunne nås, hvis skovejerne får  

 dækket en mindre del af de udgifter, der er ved løvtrækultivering, f.eks.  

 omkring en trediedel.
Hvis denne forudsætning holder stik, vil det samlede,  

 årlige behov for støttemidler andrage ca. 15 mio. kr.
Midlerne til  

 tilskudsordningen vil blive afsat på de årlige finanslove.
 Ad 6. Plejeordningen forventes ikke at kræve et væsentligt  

 ressourceforbrug inden for en overskuelig fremtid.
Ad 7. Ifølge lovforslaget drager Skov- og Naturstyrelsen omsorg for at  

 lade en skovstatistik udarbejde mindst hvert 10 år.
Miljøministeriet har  

 nedsat et skovstatistiknævn, der i foråret 1988 har afgivet betænkning om  

 retningslinier for fremtidig udarbejdelse af statistik om skove.  

 Gennemførelse af arbejdet med en skovstatistik forventes ikke at medføre  

 personalebehov i Skov- og Naturstyrelsen.
10.2.2. Amtskommuner, Hovedstadsrådet og kommuner Amtskommunerne, Hovedstadsrådet og kommunerne vil ikke blive berørt  

 ressourcemæssigt af lovforslaget.
10.3. Personalebehov som følge af lovforslaget Lovforslaget har følgende konsekvenser for statens personalebehov:
10.4. Udgifter som følge af lovforslaget 10.4.1. Beregningsgrundlaget Ved opgørelse af de samlede udgifter til personale mv.er som  

 beregningsgrundlag anvendt 280.000 kr. pr. årsværk.
 Derudover er der foretaget et udgiftsskøn for visse særskilte opgaver.
10.4.2. Miljøministeriet Samlet medfører lovforslaget følgende merudgifter for staten:
10.4.3. Finansiering Merudgifterne er indbudgetteret på forslag til finanslov for 1989 med  

 tilhørende budgetoverslagsår.
Bemærkninger til lovforslagets enkelte bestemmelser Til kapitel 1 om formål Til § 1 Bestemmelsen er enslydende med § 1 i forslag I.
Ad stk. 1 Den gældende skovlov indeholder ikke nogen formålsbestemmelse.
Man kan dog  

 af forskellige bestemmelser i loven og af lovens forarbejder udlede, at den  

 skal varetage både produktionsmæssige og miljømæssige, især landskabelige,  

 hensyn.
 Skovloven har ikke blot været en forudsætning for, at træproduktionen er  

 forøget og forbedret, men også, at skovene har kunnet tilgodese miljømæssige  

 hensyn såsom landskabelige, naturhistoriske, kulturhistoriske og  

 miljøbeskyttende hensyn samt hensyn til friluftslivet.
Lovforslaget tilsigter at videreføre denne linie ved at formulere et  

 egentligt formål med loven.
De enkelte elementer i formålsbestemmelsen er  

 ikke indordnet i en prioriteret rækkefølge.
Dansk skovbrug er kendetegnet ved  

 en driftsform kaldet »flersidigt skovbrug«, hvor hensynene til de  

 forskellige dele af formålsbestemmelsen er søgt afbalanceret efter de  

 forhold, der er på de enkelte lokaliteter eller de enkelte ejendomme.
For det første tilkendegives, at man ønsker at bevare og værne de danske  

 skove.
Dette sker i erkendelse af den store flersidige betydning, skovene  

 har.
Forslaget sigter mod at forstærke lovens indflydelse på skovdriften,  

 både hvad angår træproduktionen og de miljømæssige hensyn.
Det bemærkes, at løvskov er den naturlige vegetationstype på en meget stor  

 del af landets areal, og at løvskoven - udover sin betydning for  

 træproduktion, beskæftigelse m.v. - tillige har væsentlig betydning som  

 levested for landets oprindelige flora og fauna.
Det er en af grundene til,  

 at løvskoven søges beskyttet og fremmet med lovforslaget, som en integreret  

 del af det flersidige skovbrug.
Det er væsentligt, at der i formålsbestemmelsen desuden lægges vægt på  

 skovnaturens langsigtede stabilitet.
Det sker i lovforslaget ved at fastlægge  

 fredskovsbegrebet som en arealreservation til skovbrugsformål og ved at  

 foreskrive, at fredskovsarealer skal benyttes til god skovdrift.
Lovforslaget sigter endvidere mod at forbedre strukturen i  

 skovbrugserhvervet.
Det søges gennemført på flere måder f.eks. ved at påvirke  

 arronderingen og ejendomsstrukturen positivt og ved at præcisere Skov- og  

 Naturstyrelsens opgaver på det skovbrugsfaglige område.
 Velfungerende skovbrugsejendomme, både i den offentlige og i den private  

 sektor, er en væsentlig forudsætning for, at skovene fortsat kan udbygges til  

 flersidig gavn for træproduktionen og for udvikling af skovenes miljømæssige  

 værdier.
Det er endvidere hensigten, at en ny lov kan medvirke til at forøge  

 skovarealet.
Der er ikke egentlige tilplantningsbestemmelser i forslaget, men  

 ved hjælp af regionplanlægningen og forslagets § 9 kan skovloven i samspil  

 med en målrettet administration af anden lovgivning, bl.a. landbrugsloven,  

 forbedringsloven og planlægningslovene, danne baggrund for en egentlig  

 skovrejsningspolitik.
Skovrejsning tjener flere formål.
På længere sigt kan landets afhængighed  

 af import af træ og træprodukter bringes ned, samtidig med at den  

 indenlandske træforarbejdende industri kan styrkes.
Med en noget kortere  

 tidshorisont kan tilplantning medvirke til en række miljømæssige forbedringer  

 inden for de områder, der iøvrigt er nævnt i bemærkningerne til denne  

 bestemmelse.
 Det er klart, at behovet for ny skov bør afbalanceres med de øvrige behov,  

 der kan tilgodeses ved samfundets arealforvaltning.
Det er hensigten med loven, at det statslige tilsyn med de private skove  

 skal styrkes kvalitativt.
Det skal bl.a. ske ved i højere grad end i dag at  

 rådgive og informere om god skovdrift, både om de produktionsmæssige og de  

 miljømæssige sider derved.
Lovforslaget vedrører især fredskovspligtige arealer.
I bl.a. kapitel 5 er  

 der dog regler, der også vedrører ikke-fredskovspligtige arealer.
 I de tilfælde, hvor lovforslaget benytter ordet »skov« er der  

 tale om fredskovspligtige arealer samt om visse andre arealer, der også er  

 træbevoksede.
Som udgangspunkt er skove arealer, der er bevoksede med træarter, der kan  

 udvikle en højstammet vækst.
Der kan være tale om hjemmehørende træarter som  

 bøg, eg eller ask, eller om indførte som ær, rødgran, sitkagran eller  

 juletræ- og pyntegrøntarterne.
Der vil dog i reglen også være et krav til arealets størrelse og  

 udstrækning for, at et træbevokset areal kan betegnes som skov.
Mindre  

 arealer danner i mange tilfælde ikke basis for skov med tilstrækkelig  

 beskyttelse mod vind og udtørring, hvilket medfører, at højstammede træer  

 ikke udvikles, og at den flora og fauna, der hører hjemme i skove, ikke  

 indfinder sig.
Denne situation vil i mange tilfælde foreligge, hvis skoven er  

 mindre end 0,5 ha, eller hvis den er meget smal, mindre end 20 m bred.
I  

 sådanne tilfælde kan der desuden være tekniske problemer med at udnytte  

 træet.
Ad stk. 2 Det understreges, at formålsbestemmelsen lægger op til en flersidig  

 udnyttelse af skovene, hvor både de materielle og de immaterielle hensyn  

 tilgodeses.
 Vægtningen af disse forskellige hensyn i forhold til hinanden er ikke den  

 samme overalt, men afhænger af de lokale behov, dyrkningsmuligheder m.v.
Skovdyrkningen skal sigte på at forøge træproduktionen og forbedre  

 dyrkningsgrundlaget.
Bl.a. skal en øget selvforsyningsgrad med træprodukter  

 søges opnået.
Siden omkring år 1900 er træproduktionen pr. arealenhed forøget  

 med ca. 1 pct. om året.
Det skyldes tildels, at der ved anlæg af nye  

 bevoksninger er anvendt et stadigt højere ydende plantemateriale, og at  

 dyrkningen af de etablerede bevoksninger er forbedret.
Det skyldes dog også,  

 at skovene er blevet mere sluttede - mere beskyttede - siden indfredningen af  

 dem i forrige århundrede.
Herved er skovklimaet blevet bedre, og grundlaget  

 for en sikker og varieret skovdrift er blevet mere frodigt.
 Landskabelige hensyn stiller bl.a. krav til skovenes ydre og indre rumlige  

 opbygning, dvs. stabile skovbryn og beskyttelse af heder, moser m.v. i  

 skovene.
 Naturhistoriske hensyn kan f.eks. være sikring af gode levesteder for  

 plante- og dyrelivet og fastholdelse og forbedring af skovklimaet samt af et  

 varieret bevoksningsbillede med forskellige træarter af forskellige aldre - i  

 visse tilfælde etageret i de samme bevoksninger.
 De kulturhistoriske hensyn er knyttet til bevaring af fortidsminder i  

 skovene samt enkelttræer eller bevoksninger af særlig interesse.
 Med miljøbeskyttende hensyn tænkes f.eks. på forhold som beskyttelse af  

 skovklimaet, beskyttelse af grundvand mod f.eks. nitratforurening og på  

 dæmpning af sandflugt og jordfygning.
 Med hensyn til friluftslivet tænkes dels på publikums opholdsmuligheder i  

 skovene, dels på oplevelsesmulighederne.
Til § 2 Bestemmelsen er enslydende med § 2 i forslag I.
Ad Stk. 1 Forslaget om, at offentligt ejede skove skal tillægge landskabelige,  

 naturhistoriske, kulturhistoriske og miljøbeskyttende hensyn samt hensyn til  

 friluftslivet særlig vægt, er nyt, men svarer til de opgaver, mange  

 offentlige skovejere hidtil har påtaget sig.
 Med offentligt ejede skove menes skove, der ejes af staten, primær- og  

 amtskommunerne og folkekirken.
 Statsskovene er i første række dem, der hører til Statsskovbruget under  

 Miljøministeriet.
Der lægges med bestemmelsen ikke op til, at hensynet til udnyttelse af  

 træproduktionen tilsidesættes i de offentlige skove.
Det er væsentligt for  

 hele det danske skovbrug og for træindustrien, at der fortsat gennemføres en  

 betydelig erhvervsmæssig aktivitet i statsskovene.
Varetagelse af miljømæssige hensyn kan formindske driftsresultatet  

 betragteligt.
For Statsskovbrugets vedkommende andrager det ca. 125 mill. kr.  

 om året.
En mindre del af disse omkostninger er direkte udgifter til  

 publikumsfaciliteter m.v.
Den største del er indirekte omkostninger i form af  

 manglende indtjening som følge af, at økonomisk set mindre interessante  

 bevoksninger, der f.eks. kan være bevokset med løvtræ i lang omdrift,  

 opretholdes i stort omfang, og at løvskovsarealet til stadighed udvides.  

 Hertil kommer, at Statsskovbruget har betydelige omkostninger ved drift og  

 pleje af værnskov i Vestjylland og af udyrkede arealer, der udgør ca. 1/3 af  

 det samlede areal.
En del kommuner har gennem tiderne opkøbt skove til glæde for frilufts- og  

 turistlivet.
Det gælder f.eks. en række af de østjyske kommuner, der har  

 gjort en indsats for at bevare løvskove.
Skove under folkekirken udgøres ofte af mindre skove, især løvskove.
Med  

 tilknytningen til kirkemiljøet kan de kulturhistorisk set være værdifulde, og  

 da skovdriften i nogle tilfælde har været ekstensiv, er de visse steder i  

 landet også naturhistorisk set værdifulde.
Ad Stk. 2 Ifølge stk. 2 skal der lægges vægt på udviklingsopgaver og  

 forsøgsvirksomhed i Statsskovbruget.
Det skal fortsat ske i samarbejde med  

 andre myndigheders aktiviteter på området.
Dette foregår allerede i dag, idet  

 en betragtelig del af de skovbrugsmæssige forsøgs- og forskningsaktiviteter  

 gennemføres på Statsskovbrugets arealer.
Det drejer sig blandt andet om  

 bedømmelse af træarters vækstforhold, skovbehandling, forbedring af  

 skovteknikken, undersøgelse af luftforureningens betydning for trævækst og  

 vildtbiologiske studier.
Disse aktiviteter er medvirkende til, at  

 driftsresultatet forringes i Statsskovbruget.
Statsskovbruget fastsatte i 1982 økologiske retningslinier, som indgår i  

 driftsplanlægningen for statsskovene.
Heraf fremgår, at der på mange måder  

 kan tages hensyn til jorden og vandet, til bevoksningernes sammensætning og  

 til naturarealer i skovene.
Der gødskes eller kalkes kun i forbindelse med lavtproducerende nåleskov,  

 erstatningsgødskning i pyntegrøntbevoksninger etc.
Ligeledes begrænses  

 anvendelse af herbicider, insekticider, fungicider m.v. til et minimum.
Ved flisning søges mest mulig af blad- og nålemassen samt små grene ladt  

 tilbage på jordbunden, idet disse ved forrådnelse giver et væsentligt bidrag  

 til næringsstofhusholdningen og humuslagets opbygning.
Meget gamle humuslag  

 (mor, tørv) kan være af stor videnskabelig interesse og bør i en del tilfælde  

 ikke forstyrres.
Ved valg af kulturteknik bør jordbearbejdning derfor  

 begrænses på sådanne jorder.
Større renafdrifter ved søer og og andre vådområder bør undgås.
Gødskning  

 bør undgås i nærheden af alle former for naturarealer.
 Sædvanligvis tilsigter skovdriften et varieret og stabilt skovbryn mod det  

 åbne land.
 Særlig på let jord søges sammenskubning eller afbrænding af kvas undgået,  

 idet disse aktiviteter kan være medvirkende til en kraftig frigørelse af  

 kvælstof.
 Gamle nåletræer (skovfyr, østrigsk fyr, lærk m.v.) kan bevares som  

 enkelttræer, hvor de ikke volder skade eller udgør en fare.
Sædvanligvis søges selvforyngelse i bøg gennemført.
Indblanding af  

 længelevende nåletræer i foryngelserne er ønskelig.
Smålokaliteter, der er velegnede voksesteder for ask, lind og andre danske  

 løvtræarter, bør udnyttes hertil, evt. som holme eller indblanding.
Hvor  

 naturlig undervækst under lystræer ikke indfinder sig, underplantes med  

 danske løvfældende arter.
Enkelttræer og grupper af træer, især af eg,  

 bevares til høj levealder, evt. så længe de er levedygtige.
Specielt skånes  

 redetræer, randtræer, træer langs veje og lignende.
 Ellesumpe opretholdes, evt. ved stævning.
 Åbne vandarealer bevares åbne, oprenses og friholdes for forurening.  

 Vandløb holdes gerne beskyggede.
 I en del tilfælde opgives tidligere tiders dræningsforanstaltninger,  

 således at mindre søer genskabes.
 Blødbundsarealer, der indgår i skovdriften, søges fortsat dyrket sådan, at  

 de bedst muligt tjener den omgivende skovbevoksning men uden intensive  

 afvandings- eller tilplantningsforanstaltninger.Vådbundsarealer i uplejet  

 eller ekstensivt plejet tilstand skal fortsat dyrkes på den måde.  

 Vådbundsarealer, der henligger i lysåben tilstand, bør opretholdes sådan.
 Åbne arealer med spredt træ- og buskvækst (overdrev) opretholdes, om  

 nødvendigt ved holmevise plantninger eller ved stedvise rydninger.
Til kapitel 2 om fredskovspligt Til § 3 Bestemmelsen er - bortset fra en mindre redaktionel ændring i stk. 1, nr.  

 7 - enslysende med § 3 i forslag I.
 Den gældende lovs regler om, hvilke skove der er fredskovspligtige, findes  

 i § 1, der i 6 punkter opregner de fredskovspligtige skove.
I.
Skove, der ved lovens ikrafttræden den 14. maj 1935 tilhørte staten,  

 kommuner, kirker, præsteembeder og offentlige stiftelser.
II.
Skove i de sønderjyske landsdele, som fandtes på tidspunktet for  

 udstedelsen af skov- og jagtforordningen af 2. juli 1784.
III.
Skove i den øvrige del af landet, som fandtes på tidspunktet for  

 udstedelse af forordning af 27. september 1805 om skovenes udskiftning,  

 vedligeholdelse og fredning i Kongeriget Danmark.
IV.
Skove, der af hovedgårdsejere blev unddraget bondebrug i henhold til  

 udskiftningsforordningen af 8. juni 1787.
V.
Skove, der er pålagt fredskovspligt ved tinglyste deklarationer.
VI.
Skovstykker, der ved lovens ikrafttræden lå omgivet af eller dannede  

 forbindelse mellem skove, der er nævnt under II, III, IV eller V, eller som  

 udfyldte indskæringer i yderkanten af sådanne skove.
 Forslaget til § 3 bygger i al væsentligt på den gældende lovs § 1, men der  

 er dog tale om såvel en præcisering som en udvidelse af denne.
 De fredskovspligtige arealer skal som hovedregel holdes træbevoksede og  

 dyrkes i overensstemmelse med principperne for god skovdrift, jf. kapitel 3.
 Det bemærkes, at arealer, hvorpå fredskovspligten er ophævet efter den  

 tidligere eller nugældende lovgivning, fortsat er fritaget for  

 fredskovspligt, selv om de efter ordlyden falder ind under et eller flere af  

 punkterne, og selv om de fortsat bærer skov, jf. § 46, stk. 1.
 Det tilføjes, at selvom skøde på en skovbevokset ejendom tidligere i  

 overensstemmelse med den gældende lovs § 1, jf. § 10, stk. 3, har fået  

 påtegning om, at der ikke findes fredskov på ejendommen, er skoven alligevel  

 fredskovspligtig, hvis den er omfattet af bestemmelserne i lovforslagets § 3.  

 En »negativ« skødepåtegning er nemlig ikke en tilladelse som nævnt  

 i § 46, stk. 1.
Ad Stk. 1 Ad nr. 1. Ifølge den gældende lovs § 1, I, er de offentligt ejede skove  

 fredskove, hvis de ved lovens ikrafttræden i 1935 tilhørte staten, kommuner,  

 kirker, præsteembeder eller offentlige stiftelser.
Der foreslås en  

 ajourføring, så sådanne skove, bortset fra dem, der ejes af offentlige  

 stiftelser, jf. nr. 6, er fredskove, uanset hvornår de er erhvervet.
Det  

 gælder således også skove, som erhverves i fremtiden, bortset fra de tilfælde  

 der er nævnt i stk. 4.
 Ved skove, der tilhører staten, tænkes ikke blot på Statsskovbrugets skove  

 (under Miljøministeriet), men også på skove, der ejes af andre ministerier.
 Ved kommuner forstås både amts- og primærkommuner.
 Ved skove, der tilhører folkekirken, er der tænkt på de skove, der hører  

 til folkekirkens institutioner, herunder skove som menighedsrådene bestyrer.
 Ad nr. 2. Bestemmelsen omfatter for det første ejendomme, hvor et skøde i  

 medfør af den gældende lovs § 10, stk. 3, har fået påtegning om  

 fredskovspligt, der herefter er noteret i tingbogen.
 Bestemmelsen omfatter også ejendommene, hvor fredskovspligt i forbindelse  

 med matrikulære ændringer er blevet noteret i tingbogen på grundlag af en  

 udtalelse fra skovmyndighederne.
 Desuden er ejendomme, der tidligere var vurderet med såkaldt  

 »skovskyldshartkorn«, noteret i tingbogen som fredskovspligtige,  

 jf. § 2, stk. 2, i lov nr. 43 af 20. februar 1969 om bortfald af hartkorn og  

 matrikelskyld.
 Endelig dækker bestemmelsen skove, for hvilke fredskovspligten er  

 konstateret efter de detaljerede regler i skovlovens afsnit C og derefter  

 noteret som fredskov i tingbogen.
 I alle tilfælde er ejendommene dog som hovedregel fredskovspligtige i  

 medfør af en eller flere af de øvrige bestemmelser i den gældende lovs § 1  

 (eller lovforslagets § 3).
Ad nr. 3. Forslaget svarer til den gældende lovs § 1, III.
Det omhandler  

 både de deklarationer, der er tinglyst i medfør af den tidligere lovgivning  

 og de deklarationer, der fremover oprettes i medfør af forslagets § 8.
 Der er tre hovedtyper af fredskovsdeklarationer:
I.
Deklarationer, der ubetinget pålægger arealet fredskovspligt.
II.
Deklarationer, der betinget af statstilskud til tilplantningen (og  

 evt. også af bevoksningens egnethed som fredskov) pålægger arealet  

 fredskovspligt.
III.
Tjenestestedsdeklarationer.
Ad I.
Disse deklarationer er i dag de mest almindelige.
De anvendes især  

 ved pålæggelse af fredskovspligt som vilkår for dispensation fra skovloven  

 (vederlagsarealer) eller for ophævelse af landbrugspligt.
De omfatter normalt  

 kun mindre arealer, der ofte ligger i tilknytning til anden fredskov.
Ad II.
Disse deklarationer er de såkaldte  

 »Hedeselskabs-deklarationer«, der omfatter næsten alle større  

 private plantageområder i Jylland.
 I 1885 blev der indført en ordning, hvorefter staten kunne yde tilskud til  

 at oprette plantager ved Hedeselskabets medvirken på betingelse af, at ejeren  

 ved en tinglyst deklaration erklærede sig villig til at pålægge plantagen  

 fredskovspligt, også kaldet »A-plantager«.
I de ældste deklarationer blev fredskovspligten ikke alene betinget af, at  

 der blev ydet statstilskud til tilplantningen af større samlede arealer men  

 også af, at arealet af skovmyndighederne blev erklæret for egnet til at blive  

 bevaret som fredskov.
I nyere deklarationer af denne art (fra ca. 1940 og  

 frem til begyndelsen af 1960'erne) har betingelsen alene været, at det  

 tilplantningsareal, hvortil der blev ydet statstilskud, var sammenhængende og  

 større end 2 1/2 ha.
 I den sidste snes år er der ikke oprettet  

 »Hedeselskabs-deklarationer«.
For en stor del af »Hedeselskabs-deklarationerne« er der i  

 årenes løb tinglyst påtegning om endelig fredskovspligt, når betingelserne  

 herfor har været opfyldt, enten for hele det oprindelige deklarationsareal  

 eller for en (tilpas stor) del heraf.
Men der resterer dog en del  

 deklarationer, hvor der endnu ikke er taget stilling til omfanget af endelig  

 fredskovspligt, jf. nr. 4.
Ad III.
Tjenestestedsdeklarationer er ikke benyttet til at pålægge et  

 areal fredskovspligt efter den gældende lovs § 4, men ejerne har hermed  

 anerkendt, at arealet på et andet grundlag allerede er undergivet  

 fredskovspligt.
Nemlig ved, at det er udlagt som tjenestejord til en person,  

 der er ansat i skoven, og af den ansatte anvendes til landbrug.
Disse deklarationer blev udarbejdet som følge af vedtagelsen af lov nr.  

 240 af 7. juni 1952 om visse landbrugsejendommes brug og overgang til  

 selveje, hvorefter en række landbrugsejendomme under godserne blev undergivet  

 særlige bestemmelser om brug, overgang til selveje m.m.
Ifølge denne lov blev  

 skovtjenestesteder undtaget fra bestemmelserne, hvis fredskovspligten blev  

 anerkendt af ejeren.
Samtidig blev landbrugspligten ophævet og i en række  

 tilfælde blev der foretaget samnotering med skovejendommen.
 Mange af disse arealer er senere tilplantet og udgør nu en del af en skov.
 Ad nr. 4. Bestemmelsen omhandler alene de såkaldte  

 »A-plantager«, se bemærkninger til nr. 3, Ad II.
Fredskovspligten er kun gældende for A-plantagernes bevoksede del samt  

 utilplantede arealer, der er en integreret del heraf, jf. stk. 3. Kommende  

 tilplantninger på deklarationsarealet, som kan karakteriseres som skov og  

 ikke blot som juletræskultur, vil blive fredskovspligtige, selv om der ikke  

 er ydet statstilskud.
Se iøvrigt stk. 2.
Der er en anden type plantager, der er anlagt ved Hedeselskabets medvirken  

 og i et vist omfang med stattstilskud, kaldet »B-plantager«.
Disse  

 er ikke pålagt hverken betinget eller endelig fredskovspligt, er altså ikke  

 fredskovsplantager, hvorfor de ikke er omfattet af bestemmelsen.
Dog er visse  

 B-plantager i tidens løb pålagt fredskovspligt i forbindelse med  

 skødepåtegning.
 Ad nr. 5. Forslaget svarer i det store og hele til den gældende lovs § 1,  

 II, A og B.
 Efter bestemmelsen fastlægges fredskovspligt for en stor del af de private  

 skove på grundlag af, om der var skov eller træarter, som kan udvikles til  

 højstammede bevoksninger, i 1805, eller - for de sønderjyske landsdeles  

 vedkommende - i 1784. I de pågældende år trådte de forordninger om skove, der  

 er nævnt i de indledende bemærkninger til § 3, i kraft.
 De sønderjyske landsdele er de landområder, der ved fredstraktaten i  

 Versailles af 28. juni 1919 blev overdraget til Danmark, jf. lov nr. 351 af  

 9. juli 1920 om indlemmelse af de sønderjyske landsdele i kongeriget.
Det kunne overvejes at opgive forbindelsen mellem fredskovspligten og de  

 gamle forordninger.
Det skyldes bl.a., at det tilgængelige kortmateriale ofte  

 ikke viser forholdene for netop årene 1784 og 1805.
 Det foreslås imidlertid at fastholde disse årstal først og fremmest af de  

 grunde, der er nævnt i indledningen til bemærkninger til § 4, stk. 1.
 Ad nr. 6. Forslaget er identisk med den tilsvarende bestemmelse i den  

 gældende lovs § 1, I, om skove, der ved lovens ikrafttræden, det vil sige 14.  

 maj 1935, tilhørte offentlige stiftelser.
 Ved offentlige stiftelser forstås, ligesom efter den gældende lov,  

 stiftelser, der er under offentligt tilsyn, og hvis midler ifølge fundatsen  

 skal komme en større, ubestemt kreds af personer til gode.
 Sådanne skove har i det store og hele ikke været handlet, og der  

 forekommer derfor ikke skødepåtegninger til afgørelse af fredskovsforholdene.
Ad nr. 7. Bestemmelsen er en lovteknisk præcisering af den gældende lovs §  

 1, II, B, b.
Denne omhandler skove, der er anlagt på de fæstebondejorder, som  

 godsejeren unddrog fra bondebrug i henhold til udskiftningsforordningen af  

 1787 og skovforordningen af 1805. I henhold til disse regler kunne  

 hovedgårdsejere unddrage fæstebondejord fra bønderne på betingelse af, at  

 arealerne blev tilplantet.
De majorater, der blev frigjort i henhold til lensafløsningsloven  

 (lovbekendtgørelse nr. 638 af 16. september 1986), var alle hovedgårde.
Der  

 var tale om de såkaldte len (grevskaber og baronier), stamhuse og  

 fideikommisser, som omfatter en væsentlig del af de gamle, private godsskove.
 Det antages, at en stor del af de gamle, private godsskove er  

 fredskovspligtige ifølge den gældende lovs § 1, II, B, b.
 Ad nr. 8. Retspraksis har fastslået, at mange jyske egekrat og andre  

 naturskove er fredskovspligtige ifølge den gældende lovs § 1, II, B, a, men  

 det fremgår ikke klart af lovens tekst.
 Der er i mange tilfælde knyttet naturvidenskabelige og/eller landskabelige  

 interesser til disse naturskove, jf. bemærkninger til lovforslagets § 17,  

 stk. 2.
 Bestemmelsen omfatter, i modsætning til den gældende lov, egekrat uden  

 hensyn til deres alder.
 De øvrige typer af naturskove, f.eks. bøgepur og klippeløkker vil oftest  

 være fredskovspligtige efter reglen i nr. 5.
Ad Stk. 2 Se bemærkningerne til stk. 1, nr. 3, ad II, og til nr. 4.
Ad Stk. 3 Bestemmelsen svarer delvis til den gældende lovs § 6, stk. 5. Den  

 tilsigter at bevare de ikke-træbevoksede arealer, der som en del af skoven  

 udgør en landskabsmæssig naturlig sammenhæng med den egentlige  

 skovbevoksning.
Som eksempel på sådanne arealer kan nævnes heder, moser og  

 strandenge uanset størrelsen heraf, jf. forslaget til § 17, stk. 3, og  

 bemærkninger dertil.
 Bestemmelsen gælder desuden for (tidligere) tjenestejorder, samt for  

 klitter, marker og enge, der udgør en del af skovejendommen.
 Veje, brandbælter og andre ubevoksede arealer, der er nødvendige for  

 skovdriften, er også omfattet af bestemmelsen.
 Bestemmelsen gælder kun for arealer, der ligger på samme ejendom som  

 skoven.
Ad Stk. 4 Når Jordbrugsdirektoratet under Landbrugsministeriet opkøber arealer i  

 forbindelse med en jordfordeling, sker det med henblik på snarlig videresalg  

 til private, jf. lov nr. 129 af 28. april 1955 om jordfordeling mellem  

 landejendomme (med senere ændringer). De skove, der i sådanne tilfælde  

 opkøbes, forbliver altså ikke i statsligt eje, hvorfor de foreslås undtaget  

 fra reglen i stk. 1, nr. 1, for at undgå, at fredskovspligten kan virke  

 hindrende for jordfordelingens gennemførelse.
Ad Stk. 5 Bestemmelsen svarer til den gældende lovs § 2, stk. 1.
Til § 4 Bestemmelsen er enslydende med § 4 i forslag I.
Ad Stk. 1 Fredskovsbegrebet, der er et bærende element i lovforslaget, har i næsten  

 200 år været et særdeles stærkt redskab i landskabsforvaltningen, som har  

 sikret bevaring og udvidelse af de danske skove.
Det har været overvejet, om dette redskab yderligere kunne styrkes ved et  

 forslag om, at al skov er fredskov.
Dette ville i realiteten være at opgive  

 fredskovsbegrebet.
 Det antages, at den respekt, som i årenes løb har stået om begrebet, netop  

 skyldes, at der findes både skov, der er fredskovspligtig, og skov, der ikke  

 er fredskovspligtig.
 Det formodes, at omkring 85 pct. af landets skove i dag er  

 fredskovspligtige.
 Ved forslaget opretholdes fredskovsbegrebet, og det præciseres, at  

 fredskovspligt er en arealreservation, der er fastsat ved lov.
 Heraf følger blandt andet, at fredskovspligten ikke viger for modstridende  

 bestemmelser i den fysiske planlægning i medfør af lands- og  

 regionplanlovene, kommuneplanloven eller andre love med  

 planlægningsbestemmelser.
Visse arealer er undergivet både fredskovspligt efter skovloven og  

 landbrugspligt efter landbrugsloven, jf. lovbekendtgørelse nr. 424 af 1. juli  

 1986. Ifølge landbrugslovens § 7a skal landbrugspligtige jorder udnyttes på  

 forsvarlig jordbrugsmæssig måde.
Med visse mindre undtagelser anses skovbrug  

 ikke som jordbrugsmæssig udnyttelse.
Landbrugsloven er dog ikke til hinder  

 for, at skovarealer, der fandtes før lovens ikrafttræden den 21. april 1967,  

 fortsat drives som skov.
Landbrugspligtige skove, der også er fredskove, skal  

 drives efter skovlovens dyrkningsbestemmelser.
Landbrugsloven indeholder visse begrænsninger for, at landbrugspligtig  

 jord fremover indtages til (fred)skov.
Ejeren af en landbrugsejendom kan  

 tilplante indtil 25 pct., dog højst 25 ha, af den del af ejendommen, der ikke  

 var tilplantet inden den 1. august 1973. Landbrugsministeren kan fastsætte  

 regler om yderligere skovtilplantning.
Disse regler vedrører alene en  

 regulering af en egentlig skovtilplantning, da juletrækulturer på  

 landbrugspligtig jord ikke er omfattet af reglerne.
Sådanne bevoksninger kan  

 dyrkes som en landbrugsafgrøde.
Sådanne skove er dog også omfattet af landbrugslovens regler om  

 hovederhverv, bopælspligt, uddannelseskrav, sammenlægning, forpagtning m.v.
I  

 enkelte tilfælde, f.eks. i jordfordelingssager, kan det være en fordel, at  

 sådanne skove er undergivet samme reguleringer som landbrugsarealer.
I den overvejende del af sager, hvor arealer både er landbrugs- og  

 fredskovspligtige, kan dobbeltadministration forekomme.
Blandt andet  

 Skovpolitisk Udvalg har påpeget dette.
I forbindelse med drøftelserne i Landbrugsministeriets Struktur- og  

 Planudvalg (2. delbetænkning, betænkning nr. 1145 af august 1988) har man  

 været inde på en tilsvarende problemstilling.
Dette udvalg pegede således på  

 en løsning, hvorefter landbrugspligten opretholdes i forbindelse med  

 skovtilplantning i skovrejsningsområder, der udpeges i regionplanlægningen.  

 Derimod indstillede udvalget, at der i sådanne tilfælde meddeles dispensation  

 fra landbrugslovens regler om erhvervelse og om begrænsning af  

 skovtilplantning efter § 7 A.
 Det præciseres, at fredskovspligtige arealer skal dyrkes efter  

 retningslinierne for god skovdrift, jf. lovforslagets kapitel 3.
Ad Stk. 2 Bestemmelsen er central i lovforslaget.
At fredskovspligtig grund skal holdes bevokset med højstammede træer  

 medfører først og fremmest, at der herved produceres træ af den bedst mulige  

 kvalitet til industriel udnyttelse.
Det gælder såvel træ til finer, møbler,  

 husbyggeri, skibsbyggeri m.v., som til papir og spånplader.
Dette indebærer,  

 at den bedste lønsomhed ved dyrkning af skovtræer i reglen sker ved  

 højskovsdrift.
Blandt andre fordele ved højstammet skov er, at sådan skov kan  

 have betydelige landskabelige og naturhistoriske kvaliteter.
Der tænkes her  

 ikke blot på de »nationale« højstammede løvskove, men også på andre  

 skovtyper.
Forslaget er forenklet i forhold til den gældende lovs § 6, stk. 1. Heri  

 er det desuden anført, at der skal være træer af en sådan art og beskaffenhed  

 samt i et sådant antal, at den beskrevne bevoksningstilstand udvikles i  

 skovene.
Dette er nu indeholdt i lovforslagets § 15.
Da hverken juletræer eller energiskov danner højstammede træer indenfor et  

 rimeligt tidsrum, idet de som led i dyrkningen afhugges forinden, er sådanne  

 kulturer ikke tilladt i fredskov efter den gældende skovlov.
Lovforslaget  

 legaliserer dyrkning af juletræer, se § 15, stk. 2.
Ad stk. 3 Blandt de arealer, der er omfattet af bestemmelsens første led, kan f.eks.  

 nævnes veje, brandbælter, skovplanteskoler og vildtagre.
Til § 5 Bestemmelsen er - bortset fra en mindre redaktionel ændring - enslydende  

 med § 5 i forslag I.
 Bestemmelsen er ny.
Der er eksempler på, at skov er ryddet, uden at det forinden er klarlagt,  

 om der var tale om et fredskovspligtigt areal eller ej.
Med reglen fastslås,  

 at spørgsmålet om fredskovspligt skal være afklaret forinden.
 Forslaget skal sammenholdes med § 24. Dette indebærer, at selv om ejeren  

 godtgør, at skoven ikke er fredskovspligtig, må den ikke uden tilladelse  

 overgå til anden anvendelse i 10 års-perioden efter et ejerskifte, jf. § 24.
Til § 6 Bestemmelsen er enslydende med § 6 i forslag I.
Den foreslåede fortrinsstilling for fredskovspligt i forhold til andre  

 rettigheder er nødvendig til sikring mod, at fredskovspligten udslettes i  

 tilfælde af tvangsauktion.
En tilsvarende bestemmelse i den gældende lovs § 3  

 omfatter kun de fredskove, der fandtes ved lovens ikrafttræden.
Derudover  

 findes i lovens § 4, stk. 1, en bestemmelse, hvorefter pålæggelse af  

 fredskovspligt ved deklaration forudsætter panthavernes samtykke.
Normalt kan pålæggelse af fredskovspligt ikke bringe pantesikkerheden i  

 fare, men kravet om panthaversamtykke medfører, at alle pantebreve i en  

 ejendom skal forsynes med tinglyste respektpåtegninger, når der lægges  

 fredskovspligt på et areal, f.eks. et vederlagsareal for ophævelse af  

 fredskovspligt et andet sted.
Den foreslåede bestemmelse vil forenkle  

 administrationen.
 Der findes tilsvarende bestemmelser i § 10 i lov om by- og landzoner  

 (lovbekendtgørelse nr. 446 af 3. oktober 1985) og i § 10 i lov om råstoffer  

 (lovbekendtgørelse nr. 617 af 24. september 1987).
 Fredskovspligt er med denne regel ikke til hinder for ekspropriation.  

 Ekspropriationen som sådan tilsidesætter dog heller ikke fredskovspligten.
Til § 7 Bestemmelsen er enslydende med § 7 i forslag I.
Ad Stk. 1 Forslaget træder i stedet for reglerne i den gældende lovs §§ 24 - 33 om  

 fredskovskonstatering.
 Forenklingen indebærer, at der administrativt kan træffes afgørelser om  

 fredskovspligt uden iagttagelse af de komplicerede regler i den gældende lov  

 om fremlægning, indvarsling m.m.
Da skovloven blev vedtaget i 1935, var det hensigten, at al fredskovspligt  

 i løbet af ca. 50 år skulle fremgå af tingbogen.
Skødepåtegningsordningen i  

 den gældende lovs § 10, stk. 3, skulle medvirke hertil.
Dette mål er dog ikke  

 nået, selv om en betydelig del af fredskovene er noteret efter denne  

 bestemmelse.
Efter en lovændring i 1949 blev den retskredsvise fredskovskonstatering  

 indledt for at fremskynde processen, men i midten af 1960'erne blev arbejdet  

 indstillet, da det var for ressourcekrævende.
Arbejdet var da afsluttet i kun  

 ca. en trediedel af landet ved udstedelse af bekendtgørelser om  

 skødepåtegningsordningens bortfald i de pågældende retskredse, der iøvrigt  

 ikke hører til de skovrigeste.
 Forholdet er senere kompliceret af, at der i 1970'erne blev foretaget en  

 del omlægninger af retskredsene, så det i dag kan kræve betydelige  

 arkivstudier for at fastlægge, hvor ordningen gælder.
 Den foreslåede bestemmelse lægger op til, at skovmyndighederne snarest får  

 afsluttet gennemgang og notering af de fredskovspligtige arealer (det, der i  

 den gældende lov omtales som fredskovskonstatering). Der sigtes mod en  

 styrkelse af retssikkerheden på området, sådan at alle ved hjælp af tingbog  

 eller matrikel kan gøre sig klart, om der på en given ejendom er tale om  

 fredskovspligtige arealer eller ej.
En afgørelse af, at et areal er fredskovspligtigt, må naturligvis baseres  

 på de kriterier, der er nævnt i § 3. Afgørelsen skal træffes af Skov- og  

 Naturstyrelsen.
Hvis ejeren anser afgørelsen for at være forkert - og evt.  

 sidder inde med relevant materiale - kan der, som ved tilsvarende  

 administrative afgørelser, klages til miljøministeren.
I sidste ende kan  

 sagen om nødvendigt indbringes for domstolene.
Ad Stk. 2 Bestemmelsen skal sammenholdes med den gældende lovs § 1, IV, men er i et  

 vist omfang vidererækkende.
Forslaget har flere formål.
Dels at undgå visse tvivlstilfælde, der kan  

 optræde i forbindelse med afgrænsning af fredskovspligt i en skov, der  

 indeholder skovstykker, som efter reglerne i § 3, stk. 1, ikke er  

 fredskovspligtige.
Dels at undgå forskellige nabogener og gener for den  

 »egentlige« fredskov, som kan opstå, hvis en ikke-fredskovspligtig  

 del af en skov ryddes uden hensyn til den øvrige del.
Bestemmelsen er ikke begrænset til kun at angå skovstykker, der findes ved  

 lovens ikrafttræden.
Den vil endvidere finde anvendelse på skovstykker, der  

 anlægges i fremtiden.
 Med arronderer, der er et skovbrugsfagligt udtryk, menes enhver form for  

 udvidelse af en skov, der medfører, at skovens yderkant bliver mere afrundet.  

 Længden af skovens yderkant formindskes altså i forhold til arealet, når  

 arronderingen forbedres.
For at bestemmelsen kan finde anvendelse, må den ikke-fredskovspligtige  

 del tydeligt skulle udgøre en del af skoven som topografisk enhed.
Der kan  

 altså ikke være tale om at pålægge f.eks. ikke-fredskovspligtige  

 juletræsarealer fredskovspligt, før de har nået en betydelig højde, 10 m  

 eller mere.
Juletræer anses derfor fortsat som en landbrugsafgrøde.
 Det er ikke nogen betingelse, at disse skovstykker ligger på samme ejendom  

 som den »egentlige« fredskov.
 Reglen vil blive administreret efter retningslinier, der udarbejdes efter  

 at Skovrådet har udtalt sig, jf. § 42, stk. 1, nr. 4.
Ad Stk. 3 Efter gennemgang og afgørelse af fredskovspligt påhviler det  

 skovmyndighederne til oplysning for både nuværende og kommende skovejere at  

 få foretaget notering herom i tingbogen og i matriklen.
At visse brugere m. fl. skal underrettes om afgørelsen skal ses i lyset af  

 deres mulighed for at udnytte deres klageret.
De brugere, der tænkes på, er  

 sådanne, som har en egentlig personlig og/eller økonomisk interesse i  

 spørgsmålet, om skoven er fredskovspligtig, eller ej.
Det kan f.eks. være en  

 forpagter, mens f.eks. en jagtlejer ikke er omfattet af bestemmelsen.
Til § 8 Bestemmelsen er enslydende med § 8 i forslag I.
 Bestemmelsen afløser den gældende lovs § 4, stk. 1, men er dog mere  

 detaljeret end denne.
 For at nye fredskove bedst muligt kan komme til at tilgodese kravene i  

 kapitel 3 om god skovdrift, kan der i deklarationen fastsættes bestemmelser  

 om arealets tilplantning, træartsvalg, kulturmetoder, løvtræbælter og  

 lignende.
 For at et areal kan være egnet til at blive pålagt fredskovspligt, skal  

 bl.a. følgende kriterier tillægges vægt: bonitet, arealstørrelse,  

 arrondering, nærhed til anden fredskov, landskabelig virkning, miljø- og  

 grundvandsbeskyttelse samt -forbedring, hensyn til friluftslivet,  

 naturgenopretning m.v.
Der er i en række amtskommuner og kommuner redegjort for disse forhold i  

 regionplanlægningen og kommuneplanlægningen.
Det vil være  

 skovlovmyndighedernes opgave at administrere reglen i overensstemmelse med  

 denne planlægning.
Bestemmelsen gælder ikke kun tilfælde, hvor en ejer af egen drift lægger  

 fredskovspligt på et areal.
Den gælder tilsvarende i tilfælde, hvor der af  

 skovmyndighederne stilles krav om et vederlagsareal, jf. forslagets § 14.
 Reglen kan bl.a. anvendes i forbindelse med skovrejsning, jf. dog  

 forslagets § 9.
Fredskovsdeklarationen skal have Skov- og Naturstyrelsen som  

 påtaleberettiget.
Det kan - ligesom efter den gældende praksis - bestemmes i  

 tilladelsen, at fredskovsdeklarationen skal indeholde et kort, der er  

 udarbejdet af en landinspektør, og som viser beliggenheden af det  

 fredskovspligtige areal.
Hvis deklarationsarealet er en del af et matr. nr.,  

 kan det desuden bestemmes, at grænserne for det fredskovspligtige areal  

 markeres af en landinspektør.
 Pålæggelse af fredskovspligt er en offentligretlig servitut, der ikke  

 kræver samtykke fra kommunalbestyrelsen efter kommuneplanlovens § 36.
 Hvis arealet er landbrugspligtigt, skal tilplantning og pålæggelse af  

 fredskovspligt tillige ske inden for de rammer, der er fastsat i  

 landbrugsloven.
Bestemmelsen i stk. 2 om sikkerhedsstillelse er en fast praksis, der  

 hermed foreslås lovfæstet.
Den tilsigter at skabe sikkerhed for, at arealer,  

 der indtages til fredskov, inden for en rimelig tid kommer i skovdrift.
Til § 9 Bestemmelsen er ny i forhold til forslag I.
 Bestemmelsen er indarbejdet i skovlovforslaget som følge af anbefalingerne  

 i 2. delbetænkning fra Landbrugsministeriets Struktur- og Planudvalg  

 (betænkning nr. 1145 af august 1988).
 Efter regeringsbeslutning blev Struktur- og Planudvalget nedsat under  

 Landbrugsministeriet d. 25. marts 1987. Udvalget fik til opgave at udarbejde  

 oplæg til:
1) gennemførelse af EF's sociostrukturelle foranstaltninger i Danmark, 2) ændringer i Landbrugsministeriets lovgivning og administrative praksis,  

 der måtte være nødvendige til regeringens samlede strategi for de marginale  

 jorder og 3) indholdet af den fremtidige planlægning, navnlig i sammenhæng med  

 overvejelserne under punkterne 1 og 2.
 Arbejdet vedrørende gennemførelsen af EF's sociostrukturelle  

 foranstaltninger blev foreløbigt afsluttet med udvalgets delbetænkning 1  

 (betænkning nr. 1122 af september 1987). Denne delbetænkning dannede baggrund  

 for fremsættelse af forslag til lov om ændring af lov om støtte til  

 forbedring af strukturen og effektiviteten i jordbruget af 18. februar 1988  

 (L 215, Folketingsåret 1987/88, 1. samling). Dette lovforslag bortfaldt med  

 udskrivelse af folketingsvalget, der blev afholdt d. 10. maj 1988.
Det nu bortfaldne forslag til ændring af »forbedringsloven«  

 indeholdt forskellige regler om støtte til skovtilplantning på private  

 ejendomme.
Imidlertid har udvalget arbejdet videre med spørgsmålet om  

 skovrejsning.
 Et centralt punkt i 2. delbetænkning fra Struktur- og Planudvalget er, at  

 der i regionplanlægningen på baggrund af bl.a. landbrugs- og  

 fredningsplanlægningerne udpeges flg. 3 områdekategorier i det åbne land:
A.
Skovrejsningsområder, hvor tilplantning i særlig grad ønskes fremmet, B. områder inden for hvilke skovtilplantning er uønsket.
 C. de øvrige områder.
 Der vil blive indarbejdet en særlig hjemmel i lands- og regionplanlovene  

 til at udarbejde retningslinier på baggrund af 2. delbetænkning fra Struktur-  

 og Planudvalget for denne planlægning i samarbejde mellem Landbrugs- og  

 Miljøministrene.
Områdeudpegningen kan være retningsgivende for administrationen af en lang  

 række love, herunder skovloven, landbrugsloven, forbedringsloven,  

 jordfordelingsloven, naturfredningsloven og udstykningsloven.
Således sigtes  

 på flere områder mod, at besværlig og dyr enkeltsagsadministration afløses af  

 generelle regler.
Dette kan formodentlig især gennemføres i områderne A og B.  

 I område C tænkes især arronderingsforbedrende tilplantninger, støttet gennem  

 administrationen af den relevante lovgivning, herunder skovloven.
Som følge heraf vil der i skovrejsningsområderne kunne pålægges  

 fredskovspligt efter forslaget i § 9 som betingelse for statstilskud til  

 tilplantning efter forbedringsloven eller anden lovgivning.
Det kan ske ved  

 notering i tingbog og matrikel og ved underrettelse af ejeren.
Ved pålæggelse af fredskovspligt efter § 9 forudsættes ikke en egentlig  

 fredskovsdeklaration som efter § 8, stk. 1. Det skyldes, at de generelle  

 regler for god skovdrift, jf. kapitel 3, og de vilkår, der kan stilles for at  

 yde statstilskud, anses for tilstrækkelige til at imødekomme både hensyn til  

 en stor og værdifuld træproduktion og til at varetage de forskellige  

 miljømæssige forhold i de nye skove.
I vilkårene for statstilskud efter  

 forbedringsloven vil der således kunne stilles krav om etablering af skovbryn  

 - fortrinsvis med løvtræer og buske - og der vil gennem differentiering af  

 tilskudssatserne kunne tilvejebringes særlige incitamenter til etablering af  

 velarronderede skove og til etablering af skove med en stor andel af løvtræ  

 efter nærmere aftale mellem Landbrugs- og Miljøministerierne.
En sådan  

 støtteordning vil desuden være et incitament for at opbygge større skove.
Til § 10 Bestemmelsen er enslydende med § 9 i forslag I.
Stk. 1 afløser den gældende lovs § 5, der taler om at »fritage for  

 fredskovspligt«.
I administrationen har man imidlertid altid benyttet  

 udtrykket »ophæve fredskovspligt«, der hermed foreslås som lovens  

 udtryk.
Ifølge praksis ophæver man så at sige aldrig fredskovspligten på enklaver  

 i skov.
Begrundelsen er, at hvis enklaver er undtaget fra fredskovspligt og  

 derfor frit kan ryddes, kan det blive meget generende for den resterende del  

 af skoven.
 Årsagerne til ansøgninger om ophævelse af fredskovspligt er mangeartede.  

 Der kan f.eks. være tale om landbrugsmæssig dyrkning, byggeri, forskellige  

 offentlige anlæg m.m.
Hvor vækstforholdene er ringest, kan det være formålstjenligt at ophæve  

 fredskovspligten på mindre plantager, der ligger uden sammenhæng med anden  

 fredskov.
Den gældende lov giver ved § 5, a), mulighed for, at  

 fredskovspligten ophæves, hvis skovens dårlige form, ringe størrelse eller  

 naturforholdene kan begrunde det.
Denne bestemmelse har dog sjældent været  

 benyttet.
Det er hensigten at styrke adgangen til at ophæve fredskovspligten  

 på skove, der ikke opfylder nævneværdige formål.
Der vil i sådanne tilfælde  

 normalt ikke blive stillet krav om vederlagsareal.
I mange tilfælde er der dog tale om nåletræsplantager, der ved  

 konvertering til løvtræ (f.eks. eg) kan bidrage til naturgenopretning i de  

 pågældende egne.
I sådanne tilfælde kan tilskud efter reglerne i kapitel 4  

 komme på tale.
Stk. 2 afløser den gældende lovs § 7, stk. 2, om suspension af  

 fredskovspligten.
Ansøgninger herom kan have forskellige formål, som f.eks.  

 anlæg af dyrehaver og lystskove.
 Både ved ophævelse af fredskovspligt efter stk. 1 og ved suspension af  

 fredskovspligt efter stk. 2 foretages der en afvejning af væsentligheden af  

 den påtænkte ikke-skovdriftsmæssige anvendelse og hensynet til at fortsætte  

 skovdriften, herunder hensynet til de miljømæssige forhold.
 Samtidig skal den afvejning, der forventes gennemført i  

 regionplanlægningen, jf. § 9, tilgodeses.
Ved ophævelse eller suspension af fredskovspligt kan der blive stillet  

 vilkår for tilladelsen.
Ved ophævelse og i en række tilfælde ved suspension  

 af fredskovspligt kan der stilles krav om vederlagsareal, se § 14 og  

 bemærkninger dertil.
Ved suspension af fredskovspligt vil der også blive  

 stillet vilkår om arealernes gentilplantning ved periodens ophør, ligesom der  

 kan stilles krav om sikkerhedsstillelse.
Til § 11 Bestemmelsen er enslydende med § 10 i forslag I.
I den gældende lov findes ikke en regel, der udtrykkeligt svarer til denne  

 bestemmelse.
Der er hidtil indfortolket et forbud mod bygninger m.v. i den  

 gældende lovs § 6, stk. 1, hvorefter skovgrunden skal holdes bevokset med  

 højstammede træer.
Heraf følger, at der ikke må være bygninger og anlæg på  

 grunden udover dem, der er nødvendige for skovdriften.
 For at være driftsmæssigt nødvendige skal bygninger, veje m.v. tjene  

 skovdriften og ikke f.eks. jagt eller landbrugsmæssige formål.
For at en beboelsesbygning kan være nødvendig, skal den bebos af en  

 person, der ejer skoven eller har sin hovedbeskæftigelse i skoven.
På grund  

 af skovenes forskelligartethed kan der ikke angives en bestemt  

 arealstørrelse, der gør et beboelseshus nødvendigt.
Normalt forudsætter det  

 et bevokset areal på mindst 100 ha.
Hvis vækstforholdene er ringe, vil den  

 nødvendige mindste arealstørrelse være større end 100 ha.
I skove, hvor der bruges traktor, kan en mindre garage være en nødvendig  

 driftsbygning.
I skove over ca. 50 ha kan maskinhuse være nødvendige.
 Blandt de anlæg, som omfattes af forbuddet, kan nævnes for skovdriften  

 uvedkommende veje, lossepladser, affaldsdepoter, luftledninger og  

 rørledninger, hvorimod skydeplatforme, foderhuse, læsseramper og lignende  

 anses for at være anlæg, der er nødvendige for skovdriften.
Det er fast praksis, at landbrugsbygninger på kombinerede land- og  

 skovbrugsejendomme skal placeres på den del af ejendommen, der ikke er  

 fredskovspligtig.
Opførelse af landbrugsbygninger i fredskov kan derfor kun  

 ske med tilladelse efter reglen i § 13.
 Ligeledes kræver fritidsanlæg tilladelse efter denne regel.
 Det bemærkes, at opførelse af bygninger i landzone normalt også kræver  

 tilladelse efter by- og landzoneloven, jf. lovbekendtgørelse nr. 446 af 3.  

 oktober 1985.
 Det foreslåede forbud mod terrænændringer, der f.eks. kan omfatte  

 råstofindvinding, er begrundet i kulturhistoriske, naturhistoriske,  

 dyrkningsmæssige og landskabelige hensyn.
Til § 12 Bestemmelsen er - bortset fra en mindre redaktionel ændring - enslydende  

 med § 11 i forslag I.
 Bestemmelsen afløser udstykningslovens § 3, jf. lovbekendtgørelse nr. 6 af  

 6. januar 1977. Ifølge denne bestemmelse må »samlede  

 fredskovstrækninger« ikke udstykkes i mindre lodder end 50 ha.
 Bestemmelsen sigter på at bevare skovarealet på ejendomme, der - for så  

 vidt angår skovarealet - er så store, at der er baggrund for erhvervsmæssig  

 skovdrift.
Begrundelsen for ikke at indlægge nogen fast arealgrænse i loven er, at  

 man derved opnår muligheden for en smidigere administration.
Herefter vil det  

 være op til den kommende administration af loven i hvert enkelt tilfælde at  

 skønne, hvorvidt en ansøgning om udstykning af fredskov kan imødekommes.  

 Dette skøn kan variere over tid og sted, afhængigt af om der - f.eks. under  

 hensyntagen til den skovteknologiske udvikling - er grundlag for  

 erhvervsmæssig skovdrift.
Ved udstykning af mindre parceller, som f.eks. nedlagte skovtjenestesteder  

 med tilhørende haver, anlægges der dog andre betragtninger, bl.a. om  

 parcellen er beliggende i skovens udkant, har adgang til en offentligt  

 tilgængelig vej m.v.
Desuden er det afgørende i sådanne sager, at et  

 skovtjenestehus ikke på længere sigt forventes at blive nødvendigt for  

 driften af den pågældende skov.
I disse tilfælde gives  

 »udstykningstilladelsen« som regel ved at ophæve fredskovspligten  

 på den parcel, der ønskes udstykket, jf. lovforslagets § 10, stk. 1.
Der kan dispenseres fra reglen efter § 13. Der sigtes med disse regler mod  

 en mere smidig administration af udstykningssager vedrørende erhvervsmæssige  

 skovejendomme for at undgå uhensigtsmæssige resultater af en skarp  

 arealgrænse.
Ved administrationen af reglen og af dispensationer efter § 13  

 vil der i de konkrete sager blive lagt vægt på at opretholde og forbedre  

 strukturen både af større og mindre skovbrug.
Ved »samlede fredskovsstrækninger« har man navnlig tænkt på  

 sammenhængende fredskovsarealer til forskel fra isoleret beliggende  

 fredskovsarealer.
Grænsen mellem sammenhængende skovarealer og isoleret  

 beliggende skovarealer er dog ikke skarp.
Ved bedømmelsen af, om der er tale  

 om en samlet fredskovsstrækning, kan mange forskellige forhold være af  

 betydning udover afstanden.
 Reglen omfatter desuden omdeling og skelforandring, jf. udstykningslovens  

 § 18.
Til § 13 Bestemmelsen er - bortset fra mindre redaktionelle ændringer - enslydende  

 med § 12 i forslag I.
 Der henvises til bemærkningerne til § 11, § 12 og § 14.
Til § 14 Bestemmelsen er - bortset fra mindre redaktionelle ændringer - enslydende  

 med § 13 i forslag I.
 Det har gennem tiderne været fast praksis, at fredskovspligt kun blev  

 ophævet mod udlæggelse af et kompenserende vederlagsareal, medmindre der er  

 tale om et areal af ubetydelig størrelse.
 Suspension af fredskovspligt betinges efter praksis normalt også af et  

 vederlagsareal, hvis enten den midlertidige anvendelse af skoven varigt  

 forringer arealets egnethed til skovdrift, eller den strækker sig over mere  

 end 10 år.
Ordet »vederlagsareal« nævnes ikke i den gældende lov.
I  

 administrationen har man imidlertid altid brugt det, hvorfor det nu foreslås  

 som lovens udtryk.
Den praksis, der hermed foreslås lovfæstet, har været et værn for landets  

 fredskove.
Opfyldelse af kravet om vederlagsareal er i mange tilfælde  

 forbundet med besvær og omkostninger.
Derfor afholder det givetvis mange fra  

 at overveje at anvende fredskov til andet end skovdrift, idet det er  

 almindeligt kendt, at det kræver udlæggelse af vederlagsareal.
Normalt kræves  

 der et vederlagsareal, som er 10-15 pct. større end arealet, hvorpå  

 fredskovspligten ønskes ophævet.
Denne praksis har hidtil også været den overvejende hovedregel i sager,  

 der angår mindre arealer.
Af mange årsager kan der være grund til fremover at  

 lempe den noget for mindre arealers vedkommende.
Bl.a. står det  

 administrative besvær og omkostningerne i disse sager - både hos myndigheder  

 og private - ofte ikke mål med den beskedne stigning i skovarealet, der  

 opnås.
Der er også grund til at opgive kravet om vederlagsareal, når  

 fredskovspligten ophæves eller suspenderes, fordi arealet ikke er egnet til  

 skovdrift.
Kravet om vederlagsareal fremsættes normalt også som kompensation for et  

 ubevokset fredskovsareal, f.eks. et tidligere tjenestehus med have, der  

 ønskes udstykket og frasolgt.
I disse tilfælde kræves der normalt et  

 vederlagsareal, der er mindst dobbelt så stort som det udstykkede areal.
 Det afhænger af de konkrete omstændigheder om en tilladelse efter § 13  

 betinges af et vederlagsareal.
I ældre praksis tillod man næsten aldrig, at bevoksede arealer anvendtes  

 som vederlagsarealer.
Synspunktet var det, at landets skovareal sædvanligvis  

 formindskes, når fredskovspligten bliver ophævet, og at denne formindskelse  

 ikke bliver kompenseret, medmindre der sker en nyplantning.
 Der skete i 1960'erne et mindre skred i retning af at godkende bevoksede  

 vederlagsarealer.
 Normalt skal et bevokset vederlagsareal ifølge den gældende praksis dog  

 være ca. dobbelt så stort som et ubevokset.
 Om betingelserne for at lægge fredskovspligt på et areal henvises til § 8  

 og bemærkninger dertil.
Forslaget giver mulighed for, at der fastsættes nærmere regler om  

 vederlagsareal.
Der kan bl.a. fastsættes regler om vederlagsarealets  

 størrelse, om at et vederlagsareal på længere sigt kan yde en træproduktion,  

 der er mindst lige så stor som produktionen på det areal, hvorpå  

 fredskovspligten ophæves eller suspenderes, eller at der ikke kræves  

 vederlagsareal for ophævelse af fredskovspligt på små, uvæsentlige  

 skovstykker.
Forslaget er ikke til hinder for, at der etableres en  

 »puljeordning«, dvs. en ordning, der tilsigter at etablere større  

 skovstykker med flere, mindre vederlagsarealer.
Udover de skovbrugsmæssige  

 fordele ved at etablere en puljeordning kan det tænkes, at ordningen kan være  

 en lettelse for de ejere, der tilpligtes at udlægge vederlagsarealer, og som  

 måske ikke selv råder over passende jord hertil.
Hidtil har man normalt krævet, at vederlagsarealer på mindre end 10 ha  

 skulle grænse op til anden fredskov.
Der kan være grund til fremover at lempe  

 denne praksis og acceptere fritliggende vederlagsarealer, der er mindre end  

 10 ha under forudsætning af, at de tilplantes med overvejende løvskov.
 Reglen forhindrer ikke, at der også kan stilles andre vilkår for  

 tilladelser efter § 10 og § 13.
Til kapitel 3 om god skovdrift I dette kapitel præciseres rammerne for god skovdrift.
Det er væsentligt,  

 at god skovdrift reflekterer såvel de lokale forhold som den skovbrugsfaglige  

 viden og kunnen, der til enhver tid gør sig gældende i landets  

 skovbrugserhverv.
Dansk skovbrug er på flere områder langt fremme, også på  

 internationalt plan, og det er vigtigt, at skovloven medvirker til at  

 fastholde denne position.
 Det er centralt for skovdyrkningen, at der knyttes nær forbindelse mellem  

 de skovbrugsfaglige forsknings- og udviklingsinstitutioner og det praktiske  

 arbejde i skovene.
 Skovbrugsforskningen er koncentreret om en række institutioner.
For det første forskes der i skovbrugets primære produktion, dvs.  

 trævæksten i skovene og de andre goder, herunder de miljømæssige forbedringer  

 bredt betragtet, der kommer deraf.
De centrale institutioner på dette område  

 er Skovbrugsinstituttet ved Den Kgl.
Veterinær- og Landbohøjskole under  

 Undervisningsministeriet samt Statens Forstlige Forsøgsvæsen under  

 Landbrugsministeriet.
På det skovbrugsgenetiske område er Landbohøjskolens  

 Arboret en central institution.
For det andet sker der et udviklingsarbejde omkring den sekundære  

 produktion, dvs. udnyttelsen af træprodukterne fra skovene.
Her deltager  

 Skovbrugsinstituttet, Skovteknisk Institut (ATV) og Skovskolen under  

 Landbrugsministeriet.
For det tredie arbejdes der med forbedring af den tertiære produktion i  

 skovbruget, dvs. træprodukternes videreforarbejdning.
Udover  

 Skovbrugsinstituttet og Skovskolen er de to teknologiske institutter aktive  

 på dette område.
På alle tre niveauer af skovbrugsmæssig forskning gennemføres tillige  

 aktiviteter med henblik på samarbejde med udviklingslandene.
Den nationale  

 skovbrugsforskning og -udvikling har således også et perspektiv udover  

 landets grænser.
 Det er et væsentligt sigte med lovforslaget, at denne aktivitet, der er  

 fordelt på forskellige institutioner, fastholder og udbygger forbindelsen til  

 skovdyrkningen i offentlige og private skove.
Det gøres på flere måder, bl.a. ved at understrege, at Skov- og  

 Naturstyrelsen har en opgave som igangsætter for det samlede skovbrugserhverv  

 i forbindelse med udviklings- og forsøgsvirksomhed, og ved at styrelsen  

 desuden har en opgave med formidling af oplysninger om skovbrugsforhold.  

 Endvidere bør styrelsen fortsat medvirke til, at de øvrige formidlende  

 institutioner i skovbruget kan styrke deres mulighed for at opfylde deres  

 opgaver.
Der tænkes bl.a. på Skovskolens og Skovteknisk Instituts udadvendte  

 kursus- og undervisningsvirksomhed samt på skovdyrkerforeningernes, Dansk  

 Skovforenings og Hedeselskabets aktiviteter.
Til § 15 Bestemmelsen er enslydende med § 14 i forslag I.
Reglerne i forslaget til § 15 er de elementære skovdyrkningsbestemmelser.  

 De er ikke, som det kendes fra enkelte andre lande, særligt detaljerede.
De  

 angiver visse overordnede principper for god skovdrift.
Af denne grund er en  

 overtrædelse af bestemmelserne ikke direkte strafsanktioneret, jf. § 43.  

 Tilsidesættelse af reglerne om god skovdrift kan medføre påbud i henhold til  

 § 31. Overtrædes påbuddet, kan der ved dom pålægges bøder, hugstbegrænsninger  

 eller overtagelse af driften.
Ad Stk. 1 Bestemmelsen er ny i forhold til den gældende skovlov.
Som udgangspunkt  

 gælder den kun i fredskov, jf. § 3. Om anvendelsen i ikke-fredskov, se dog §  

 24.
 Ad nr. 1. Der skal ske tilplantning, hvis selvforyngelse ikke anvendes.
 Grundlæggende for bestemmelsen er, at plantematerialet, der benyttes til  

 frembringelse af ny bevoksning, en »kultur«, i det mindste skal  

 være et godt alternativ til selvforyngelse.
Ved tilplantning fordeles unge træer jævnt over arealet sådan, at der kan  

 udvikles højstammet skov.
Der skal plantes, hvis selvforyngelse ikke  

 fremkommer eller ikke er af tilstrækkelig god kvalitet.
 Når en bevoksning forynges, skal det vurderes, om den eksisterende  

 bevoksning er af en sådan art og beskaffenhed, at selvforyngelse er en  

 forstlig tilfredstillende måde at etablere en ny bevoksning på.
Såning kan også benyttes til at frembringe en kultur.
Ofte vil såning  

 »i marken« dog indebære en ringere udnyttelse af frømaterialet, end  

 hvis planterne bliver fremelsket i en planteskole.
Der lægges med denne bestemmelse ikke op til, at selvforyngelse skal  

 foretrækkes.
Arbejdet med genetisk forædling af plantemateriale til  

 skovbrugsformål er omfattende, og der bør lægges vægt på at drage nytte  

 heraf.
Der henvises i øvrigt til reglerne i Landbrugsministeriets bekendtgørelse  

 nr. 150 af 31. marts 1981 om handel med forstligt formeringsmateriale, jf.  

 lov nr. 534 af 13. december 1972 om handel med frø, såsæd, læggekartofler og  

 planter.
I henhold til denne skal frø og planter til skovbruget for de  

 væsentligste arter være godkendt til forstlige formål.
Bekendtgørelsen  

 fastsætter desuden reglerne for »kåring« af frøavlsbevoksninger og  

 frøplantager til brug for skovbrugets planteforsyning.
 Hertil kommer, at planternes friskhed ved plantningen og kvaliteten af den  

 forudgående jordbearbejdning er af stor betydning.
Ad nr. 2. Bestemmelsen søger at sikre, at bevoksninger kommer vel igennem  

 kultur- og småplantestadiet på kortest mulig tid.
Det kræver ofte renholdelse  

 af kulturerne, normalt ad mekanisk vej.
I visse tilfælde kan kemisk  

 ukrudtsbekæmpelse komme på tale.
Der kan også være tale om beskyttelse af  

 kulturplanterne mod angreb af svampe, insekter eller højerestående dyr.
Ad nr. 3. For de fleste bevoksninger med en normal bevoksningshistorie er  

 tynding af betydning for udviklingen i mellemaldrende og sene  

 udviklingsstadier.
Det gælder både spørgsmålet om at koncentrere  

 bevoksningens samlede tilvækst på et rimeligt antal enkelttræer og at sikre  

 bevoksningernes stabilitet og sundhed.
Reglen fastslår således, at tyndinger  

 normalt skal gennemføres en eller flere gange i en bevoksnings liv.
Tyndingsarbejdets praktiske gennemførelse er også vigtig, herunder ikke  

 mindst anvendelse af skovmaskiner.
Vejledningsarbejdet må lægge særlig vægt  

 på tyndingsmetoder, der skåner de blivende træer mod barkafskrabninger og  

 rodskader og skovjorden mod sammentrykning (traktose).
Tyndingsfrie bevoksningstyper kan i enkelte tilfælde være relevante, også  

 i fredskov.
Det gælder f.eks., hvor marginaljord tilplantes, og hvor sigtet  

 med den første tilplantning blot er at udvikle et skovklima indenfor rimelig  

 tid.
 Ad nr. 4. Ifølge bestemmelsen må foryngelseshugster af bevoksninger ikke  

 finde sted, før den kan betegnes som moden, hvilket i granbevoksninger vil  

 sige ganske betydeligt senere, end man normalt høster juletræer.
Hugstmodenhed kan ikke præciseres til en eksakt alder for givne  

 bevoksningstyper.
Som rettesnor kan sættes, at hugstmodenhed indtræffer, før  

 bevoksningen går i opløsning og omkring det tidspunkt, hvor den kvantitative  

 tilvækst stagnerer.
 Foryngelsestidspunktet for den enkelte bevoksning afhænger tillige af dens  

 placering i forhold til nabobevoksningerne, den pågældende bevoksnings  

 betydning af immateriel art m.m.
 Foryngelseshugst af en bevoksning kan strække sig over en årrække, idet  

 skovklimaet fra den gamle bevoksning udnyttes til at fremme udviklingen af  

 den nye bevoksning, f.eks. ved selvforyngelse eller ved skærm- og  

 randforyngelser.
 Ad nr. 5. Der tænkes især på hensynet til opbygning af en skov, der bedst  

 muligt værner bevoksningerne mod vind og udtørring.
Renafdrift, stormfald og skader i en bevoksning kan i mange tilfælde  

 forringe omkringstående bevoksninger.
Det er medvirkende til, at det er meget  

 væsentligt med et helhedssyn og en langsigtet planlægning af skovdriften.
Denne regel lægger bl.a. op til, at der foretages planlægning af  

 skovdriften, dvs. især af foryngelseshugsterne.
Driftsplanlægning gennemføres  

 med 10-15 års mellemrum for næsten alle offentlige skove og for en meget stor  

 del af de større private skove.
Lovforslaget lægger op til, at denne  

 aktivitet styrkes også for mindre private skove og sådan, at de langsigtede  

 hensyn i skovdriften, herunder de økonomiske, og hensynet til stabilitet og  

 variation i den rumlige opbygning af skovene sikres.
 Som vilkår for tilladelser eller i forbindelse med påbud i henhold til  

 loven kan der stilles krav om, at der udarbejdes en plan for skovens drift,  

 som tinglyses på ejendommen.
Ad nr. 6. Da skovenes salgsprodukter ved langvarig henliggen i skoven kan  

 give anledning til opformering af skadevoldende insekter m.v., skal de  

 fjernes snarest efter oparbejdning.
Undladelse heraf kan mindske  

 salgsprodukternes værdi og i visse tilfælde påføre nabobevoksninger sygdomme.
I modsætning hertil kan grene, kviste og andre trædele, der ikke sælges,  

 efterlades i skoven.
De kan gennem forrådnelse give et værdifuldt bidrag til  

 jordbundsopbygningen, mikroklimaet m.v.
 Ad nr. 7. Med bestemmelsen tænkes både på de produktionsmæssige og på de  

 økologiske og andre miljømæssige forhold ved skovdyrkningen.
Ad Stk. 2 Bestemmelsen om juletræer og pyntegrønt i kort omdrift er ny.
Drift af  

 juletræer og pyntegrønt på en sådan måde, at bevoksningerne ryddes - måske  

 gang på gang - før de blot tilnærmelsesvist udgør højstammet skov, er ikke  

 tilladt efter den gældende lov.
Administrationen har imidlertid accepteret,  

 at juletræer og pyntegrønt i kort omdrift i stigende omfang er indgået i  

 skovdriften.
Begrundelsen herfor har været, at en sådan drift økonomisk set  

 ofte har været betydeligt mere fordelagtig end traditionel vedproduktion.  

 Denne driftsform har derfor medvirket til at holde økonomien sammen i mange  

 skovejendomme, hvilket også har betydning for varetagelse af måske  

 tabsgivende miljøhensyn i privatskove.
Produktionsværdien af juletræer og  

 pyntegrønt udgør mere end 300 mill. kr. om året, og begge produktioner er  

 arbejdskraftintensive og beskæftigelsesfremmende.
Skovdyrkningsmæssigt kan denne drift i visse tilfælde være en fordel.
Med  

 deres betydeligt kortere omdriftstid kan en sådan kultur benyttes til at  

 bryde et bevoksningsbillede, der er ensaldrende for at fordele de  

 vedproducerende bevoksninger på flere aldersklasser.
 Ud fra landskabelige hensyn må denne driftsform anses for mere  

 hjemmehørende i skovene end i det åbne land.
 Almindelig dyrkning af pyntegrønt i lang omdrift udvikler højstammede  

 træer og er derfor umiddelbart tilladt.
På denne baggrund foreslås dyrkning af juletræer og pyntegrønt i kort  

 omdrift tilladt på op til 10 pct. af skovens areal.
Det tilsigtes med denne  

 meget enkle regel, at det ikke skal være nødvendigt med registreringer og  

 omfattende kontrolforanstaltninger og deraf følgende belastning for private  

 og myndigheder.
 Den foreslåede regel vil være gældende uanset om et areal udover at være  

 fredskovspligtigt også er landbrugspligtigt.
 For de ejendomme, der ved lovens ikrafttræden dyrker mere end 10 pct. af  

 arealet med juletræer og pyntegrønt i kort omdrift, gælder en  

 overgangsordning, jf. § 46, stk. 4.
Ad Stk. 3 Bestemmelsen om benyttelse af bjergfyr svarer stort set til den gældende  

 lovs § 6, stk. 3.
Det bemærkes, at bjergfyrbevoksninger i visse tilfælde ikke opfylder så  

 væsentlige formål, at fortsat opretholdelse af fredskovpligt kan begrundes.
I  

 sådanne tilfælde kan der være tale om at ophæve fredskovpligten uden krav om  

 vederlagsareal efter lovforslagets § 10.
Til § 16 Bestemmelsen er enslydende med § 15 i forslag I.
Reglen afløser den gældende lovs § 4, stk. 2. Der foreslås dog den  

 ændring, at der kan gennemføres fredninger, hvor også andre end landskabelige  

 hensyn taler derfor, og at det er skovmyndighederne og ikke ejeren, der  

 opretter deklarationen.
Der er tale om en offentligretlig servitut, der ikke  

 kræver samtykke fra kommunalbestyrelsen efter kommuneplanlovens § 36.
Den hidtil gældende regel har været benyttet af skovejere i mange tilfælde  

 - ikke alene til at frede enkelte grupper af træer, men også til at  

 gennemføre fredninger for endog ret store skovarealer, især med  

 løvtrædominans.
Interessen for sådanne skovfredninger har formodentlig været  

 vigende i de senere år, dels fordi begrænsningerne i ejerens handlefrihed  

 ikke er fulgt op af økonomiske kompensationer, dels fordi fredningerne ikke  

 er fulgt op med en tilstrækkelig pleje.
 Med disse skovfredninger kan skovejere medvirke til at bevare og beskytte  

 miljøet i skovene.
 Reglen skal ses som et supplement til fredninger efter  

 naturfredningsloven, hvis bestemmelser herom normalt vil blive søgt udnyttet,  

 når der er tale om større arealer.
Til § 17 Bestemmelsen er - bortset fra en redaktionel ændring - enslydende med § 16  

 i forslag I.
Ad Stk. 1 Reglen er ny i forhold til den gældende skovlov.
Skovbryn er karakteriseret ved en stor variation i arter af urter, buske  

 og løvtræer - i mange tilfælde småtræer af egnstypiske arter - og er dermed  

 normalt let at adskille fra den bagved værende produktionsbevoksning, som  

 typisk består af en eller nogle få træarter.
I skovbrynet kan buske og træer  

 ofte have meget forskellig alder, mens produktionsbevoksningen bagved i  

 reglen er ensaldrende.
 Reglen omfatter hele skovbrynet, det vil sige såvel træerne som de buske,  

 der hører til randzonen mellem skoven og arealet udenfor.
Bevaringen sker ved, at brynet plejes med henblik på opnåelse af høj  

 stabilitet.
Det medfører, at der skal gentilplantes med nye løvtræer og  

 buske, når de ældre går til eller fældes, medmindre der sker selvforyngelse.
Det er af betydning for skovdyrkningen, at et stabilt og robust skovbryn  

 af løvtræer og buske bevares.
Skovbryn har en vis betydning som forebyggelse  

 mod stormfald.
Det forudsætter dog, at der gennemføres en aktiv hugst i  

 bevoksningerne bagved.
Stabile skovbryn medvirker til at mindske vind og træk  

 - forhold, der kan forringe både træproduktionen og miljøet.
Skovbrynet er en del af skoven, der opleves af mange som den visuelt  

 betydningsfulde del af landskabet, det er.
Endvidere er skovbryn væsentlige  

 for dyre- og plantelivet, og bl.a. af denne grund er disse  

 bevoksningselementer naturhistorisk værdifulde og interessante for  

 friluftslivet.
Reglen omfatter kun skovbryn af løvtræer og buske, der findes ved skovenes  

 ydergrænser.
Løvtræbælter i skovene - det gælder ikke mindst i plantager på  

 tørre egne - har også betydning for skovenes rumlige opbygning, men reglen  

 omfatter ikke disse.
 Reglen er ikke til hinder for, at skove udvides ved tilplantning uden for  

 skovbrynet, hvorved der kan skabes et nyt skovbryn, der herefter bliver  

 omfattet af reglen, se bl.a. bemærkninger til lovforslagets § 9.
Ad Stk. 2 Reglen om fredning af egekrat er ny i forhold til den gældende skovlov.
Den gældende skovlov er ikke til hinder for, at fredskovspligtigt egekrat  

 konverteres til andre træarter.
Sådanne konverteringer forekommer, selv om  

 der ikke er indlysende økonomiske eller miljømæssige fordele forbundet  

 dermed.
Egekrat findes navnlig i Midt- og Vestjylland.
Egekrat består af vintereg,  

 stilkeg og krydsninger derimellem, og har en karakteristisk bundflora.
Det er  

 en biotop, der hørte til tidligere tiders hedebrug.
Mange egekrat er således  

 opdelt i måske meget smalle parceller, der med års mellemrum har været  

 benyttet til gærdselshugst af de enkelte brug.
Jordbunden i egekrat er i mange tilfælde blevet udpint.
Indblæsning af  

 gødning fra omkringliggende landbrugsarealer kan derfor forrykke  

 næringsstofbalancen i egekrat sådan, at den naturlige tilstand vanskeligt kan  

 bevares.
Egekrat skal med den foreslåede bestemmelse fortsat gennemhugges med års  

 mellemrum.
Ejeren kan søge arbejdet gennemført ved en plejeaftale, f.eks. med  

 statsskovdistriktet i henhold til lovforslagets § 21.
Reglen er ikke til hinder for, at egekrat ved naturlig vækst vokser op til  

 egentlig højstammet egeskov.
Andre træarter kan indfinde sig heri, f.eks.  

 birk eller i visse tilfælde lind o.a.
 Reglen bør følges op af en registrering af egekrat og evt. andre  

 naturskove samt en plan for deres pleje (herunder stævning) og beskyttelse.  

 Flere amtskommuner har allerede taget denne opgave op.
Det kan også være af interesse at opretholde tilstanden i f.eks. bøgepur,  

 ellekrat eller klippeløkker.
Det kan ske efter reglerne i §§ 10 stk. 2, og  

 21, eller ved fredning efter naturfredningsloven.
Ad Stk. 3 Den foreslåede regel er en udvidelse af den gældende lovs § 6, stk. 5,  

 hvorefter ejeren har ret til at bevare de klit- og hedearealer, enge, moser,  

 strandbredder og lignende, der hører til fredskov, medmindre de tilplantes.
Med den foreslåede regel fredes søer, vandløb, moser, heder, strandenge og  

 strandsumpe, når de nævnte naturtypers areal er mindre end de nedre  

 arealgrænser, der er gældende efter naturfredningslovens §§ 43 ff.
De  

 naturtyper, der her er tale om, er fredskovspligtige, hvis de hører til  

 fredskove i henhold til forslagets § 3, stk. 3.
 Reglen omfatter kun sådanne naturtyper, der er naturligt forekommende.  

 Hvis lignende arealer ønskes kunstigt anlagt, skal der forinden indhentes  

 tilladelse efter § 10 stk. 2.
Ad stk. 4 Bestemmelsen er indeholdt i den gældende lovs § 6, stk. 5.
Ad Stk. 5 Bestemmelsen svarer til den gældende lovs § 17, men er dog en udvidelse,  

 idet enhver form for dyrehold, bl.a. hjortefarme, er omfattet af  

 lovforslaget.
Bestemmelsen forekommer allerede i 1805-forordningen som en del af  

 bestræbelserne på at adskille landbruget fra skovbruget.
Begrundelsen er, at  

 husdyr og andre tætte bestande af dyr kan skade nye bevoksninger og - i  

 sværere tilfælde - tillige ældre træer.
 Forbuddet mod dyrehold gælder ikke alene de husdyr, der findes i dansk  

 landbrug, såsom kvæg, heste, svin og får, men også dyrearter, der i det  

 fremmede er husdyr, uden de hidtil har været anvendt som sådan herhjemme,  

 såsom æsler, muldyr, lamaer m.v.
Ad Stk. 6 Bestemmelsen omfatter den tilfældige, uorganiserede hensmiden af  

 overflødige genstande.
Egentlige lossepladser, affaldsdepoter og lignende er  

 anlæg, der omfattes af reglen i § 11.
 Bestemmelsen skal sammenholdes med naturfredningslovens § 63, stk. 1,  

 hvorefter der ikke uden ejerens tilladelse må henkastes eller anbringes  

 affald eller lignende på fremmed ejendom.
 Forslaget gælder - i modsætning til naturfredningsloven - henkastning af  

 affald på både fremmed og egen ejendom.
Til § 18 »Særlige grunde« kan være meget forskelligartede.
Der kan ved  

 dispensation fra § 15 stk. 1, være tale om hensyn til en eller flere af de  

 forskellige miljømæssige eller forsøgsmæssige opgaver for skovbruget, jf. §  

 1.
 Der kan også være tale om opbygning af ny skov på marginaljord, hvor de  

 dyrkningsmæssige og økonomiske forudsætninger i første generationbevoksninger  

 kan være mere beskedne end sædvanligt.
 »Særlige grunde« ved dispensation fra § 15, stk. 2, kan f.eks.  

 være tilfælde, hvor navnlig mindre skovejendomme ikke giver baggrund for en  

 rationel drift af juletræs- og pyntegrøntarealer med de begrænsninger, der  

 følger af reglen.
»Særlige grunde« ved dispensation fra § 17 kan f.eks. være  

 tilfælde, hvor udsætning af dyrearter kan have betydning for skovdriften.
Det  

 kan gælde yngre (nåletræ-)bevoksninger, hvor husdyr kan være af betydning for  

 bekæmpelse af ukrudt.
 Til kapitel 4 om fremme af løvskov m.m.
Til §§ 19-20 Bestemmelserne er enslydende med §§ 18-19 i forslag I.
 Bestemmelserne er nye i forhold til den gældende skovlov.
Ifølge den gældende skovlovs § 6, stk. 2, skal skovtilsynet påse, at  

 løvskoven ikke forsvinder.
Hvis det dog alligevel er ved at ske, og der ikke  

 kan opnås en mindelig ordning med ejeren, skal skovtilsynet indstille til  

 Statens Skovnævn, at der rejses sag efter naturfredningsloven om fredning af  

 løvskoven.
Reglen, som nærmest har karakter af en hensigtserklæring, har  

 næsten aldrig været benyttet.
 Baggrunden for at indføre en støtteordning til fremme af løvskov er, at  

 løvskovarealet i Danmark siden ca. 1930 har været i tilbagegang.
 Tilbagegangen har været knyttet til de gunstige vækstlokaliteter i de  

 østlige landsdele, hvor løvskoven førhen har været helt dominerende og trods  

 alt fortsat udgør størstedelen af skovenes bevoksning.
I disse landsdele er ca. en trediedel af bøgearealet forsvundet i  

 perioden.
Det er en markant udvikling, fordi det må ses i lyset af, at  

 perioden kun svarer til halvdelen af bøgetræers normale levetid.
Det vil med  

 andre ord sige, at på mere end halvdelen af de arealer, hvor bøg er fældet,  

 er den erstattet af andre træarter.
 Siden 1950 er denne udvikling delvis modvirket af, at andre løvtræer har  

 vundet terræn i et omfang, der svarer til ca. halvdelen af det bøgeareal, der  

 er forsvundet i perioden.
I de nordlige og vestlige landsdele har navnlig egen vundet større  

 udbredelse i den samme periode, men løvtræet er stadig ret sporadisk  

 forekommende i disse landsdeles nåleskov.
Samtidig er der i stort omfang  

 plantet ny nåleskov her, således at løvtræet i dag syner langt mindre end  

 før.
På landsplan er det samlede løvskovareal siden ca. 1930 blevet reduceret  

 med 7-8 pct. i absolut mål og med ca. 20 pct. i relativt mål.
Denne udvikling  

 har ledt til bekymring for løvskovens fremtid på langt sigt.
 Der foreslås med lovforslaget en ordning om tilskud til fremme af løvskov  

 for at sikre en række samfundsmæssige goder, der ikke i tilstrækkelig grad  

 vil blive beskyttet, hvis skovdriften alene skal baseres på rent  

 privatøkonomiske hensyn.
 Løvskovens samfundsmæssige betydning kan samles under 2 hovedoverskrifter:
- løvskovens betydning for den fremtidige produktion af træ og  

 træprodukter, herunder for selvforsyning og beskæftigelse, og - løvskovens ikke-materielle betydning, dvs. løvskovens betydning for  

 friluftslivet og for naturhusholdningen.
 Med hensyn til løvskovens betydning for produktionen af træ og  

 træprodukter kan nævnes.:
Internationale konsekvensanalyser for forsyningsmulighederne i de næste  

 30-40 år inden for forskellige træproduktgrupper, der selvsagt skal tages med  

 betydeligt forbehold, viser bl.a., at der i fremtiden vil ske en stigende  

 efterspørgsel efter løvtræet, set i relation til nåletræet.
Det skyldes dels,  

 at løvtræveddets særlige egenskaber vil blive mere efterspurgt, dels at  

 udbuddet af løvtræved fra især den tredie verdens lande forventes at blive  

 mindre.
Under danske klimaforhold kan plantning af løvtræ fremfor nåletræ næppe  

 alene forsvares ud fra træforsyningsmæssige hensyn, da der er tale om  

 virkninger på så langt sigt, at prognosegrundlaget er for usikkert.
Det  

 væsentligste argument for at tage overordnet stilling til det fremtidige  

 produktudbud fra skovbruget er ønsket om at sikre alsidighed i  

 sammensætningen af den indenlandske træproduktion på meget langt sigt.
Og  

 skal den sikres, skal det gøres nu! Den værditilvækst, der finder sted ved forædling af råtræet, består af  

 merværdi og det arbejdskraftforbrug, der medgår ved forarbejdningen.  

 Værditilvæksten ved forarbejdning af løvtræ er betydeligt større end ved  

 forarbejdning af nåletræ. Det gælder uanset, om måleenheden er  

 produktionsværdi, valutabidrag eller den beskæftigelse, der er knyttet til  

 forarbejdningen.
Det er således beregnet, at bøgens (løvtræets)  

 samfundsmæssige beskæftigelsesmængde i dag er mindst halvanden gang større  

 end granens pr. enhed råtræ. Samfundet har derfor en produktionsmæssig  

 interesse i at opretholde løvskovbruget.
 Med hensyn til løvskovens særlige betydning for friluftslivet kan nævnes:
Befolkningen foretrækker løvskov fremfor nåleskov, og især foretrækkes  

 bøgen, vor nationaltræart.
Ikke mindst anses løvtræer og buske i skovbryn for  

 at være værdifulde, landskabeligt set.
Undersøgelser viser da også, at løvskoven - og især den ældre - er mere  

 indbydende for friluftsmæssige aktiviteter end nåleskoven.
Der er flere  

 oplevelsesmuligheder i en (ældre) løvskov end i en nåleskov.
Og miljøet i en  

 løvskov opfattes sædvanligvis mere tiltrækkende og indbydende end i en  

 nåleskov.
Imidlertid har friluftslivet også ønsker om variation i skovene.  

 Det gælder ikke alene et ønske om forskellige bevoksningsaldre, men også om  

 forskellige træarter, herunder både løv- og nåletræbevoksninger i skovene.
En  

 sådan variation er ikke blot til glæde for friluftslivet, men også for f.eks.  

 dyre- og plantelivet i skovene.
Den landskabelige virkning giver løvskoven - måske især bøgeskoven - en  

 kulturhistorisk betydning for vort land.
De karakteristiske, velarronderede  

 skovbryn med de bagved værende høje, slanke løvtræer (søjlehaller), der  

 stedvist strækker sig helt ud mod sund og bælt, er en betydningsfuld del af  

 det danske landskab, som giver især bøgen sin nationale betydning.
Desuden skal det bemærkes, at der i gammel løvskov, hvor der gennem  

 tiderne næsten ikke eller måske slet ikke har været foretaget dybgående  

 jordbehandling, ofte er bevaret en relativ stor mængde jordfaste  

 fortidsminder, f.eks. gravhøje, højryggede agre m.v.
Og da sådanne gamle  

 bevoksninger ofte er forholdsvis åbne, er fortidsminderne både meget synlige  

 og let tilgængelige.
 Endelig skal følgende nævnes med hensyn til løvskovens særlige betydning  

 for naturhusholdningen:
Det er ofte påpeget, at løvskoven tit er mere artsrig end nåleskoven, og  

 at løvskoven er et værdifuldt levested for mange dyre- og plantearter.
F.eks.  

 vil en ældre løvtræbevoksning kunne have omkring 3 gange så mange  

 fugleindivider som en ældre nåletræbevoksning.
Det er dog af væsentlig betydning, hvordan løvskoven ser ud.
Yngre løvskov  

 vil sjældent være mere økologisk værdifuld end granskov.
Det er den ældre,  

 lysåbne løvskov, der især har de mange dyre- og plantearter.
Og her må nævnes, at helt gamle bevoksninger med træer, der er ved at gå i  

 forfald, har en særlig naturvidenskabelig betydning.
I hullerne i disse træer  

 holder dyr til, der ikke kan leve andre steder, f.eks. hulrugende fugle,  

 flagermus og mange sjældne insekter.
Med en løvskovstøtteordning som den, der foreslås i lovforslaget,  

 beskyttes disse træer ikke direkte, men ordningen sigter mod, at der fortsat  

 ved etablering af unge bevoksninger vil komme gamle træer.
En egentlig  

 beskyttelse af disse må enten ske ved at indgå en plejeaftale med ejeren  

 efter § 20 i lovforslaget eller ved at frede efter naturfredningsloven.
Løvskovbrynene har en særlig betydning for dyre- og plantelivet.
Som  

 biotop betragtet er løvskovbryn nogle af de mest artsrige i landet, og der  

 findes dyre- og plantearter, der er særegne her.
 For grundvandet kan der påvises visse fordele ved løvskov, idet der ofte  

 siver lidt mere vand ned fra løvskov end fra nåleskov, bl.a. fordi løvskoven  

 ikke transpirerer i den kølige del af året, sådan som den stedsegrønne  

 nåleskov gør det.
Disse ikke-sammenlignelige forhold udgør de fleste af løvskovenes  

 samfundsmæssige værdier, som gør, at samfundet bør sikre, at løvskoven til  

 stadighed vil have en tilpas indplacering i det samlede danske  

 skovbrugsbillede.
Problemet er, at ikke alle de nævnte samfundsmæssige  

 værdier giver økonomisk afkast til skovejeren.
Den foreslåede tilskudsordning er formuleret på baggrund af danske  

 undersøgelser.
De viser bl.a., at tilskud til etableringen af nye  

 løvskovbevoksninger vil give samfundet det bedste resultat på lang sigt af  

 den investering, som samfundet under alle omstændigheder må foretage i en  

 ordning til fremme af løvskov.
Som en foreløbig målsætning for tilskudsordningen sættes, at løvtræarealet  

 når op på det niveau, det havde i 1923, da der var mest i nyere tid, ca.  

 150.000 ha.
Af dette areal udgjorde løvskovarealet i privatskovene ca.  

 120.000 ha.
Med tilskudsordningen sigtes med andre ord mod, at løvskovarealet  

 i private skove forøges over en årrække fra de nuværende ca. 106.000 ha til  

 ca. 120.000 ha.
 Der er tale om at bevare eller forøge det samlede løvskovareal med sunde,  

 produktive bevoksninger i alle aldersklasser, hvor betydningen for  

 friluftslivet og naturhusholdningen fortsat kan øges, hvor den  

 råtræforarbejdende industri til stadighed kan forvente træ af høj kvalitet,  

 og hvor der til stadighed vil være mulighed for yderligere at beskytte eller  

 frede særlige løvtræbevoksninger, hvor specifikke hensyn til friluftslivet  

 eller naturhusholdningen skal tages.
Der vil formodentlig være en positiv effekt over hele landet men med visse  

 regionale forskelle.
I den sydøstlige del af landet, hvor især rødgran har  

 vist sig at være ustabil, forventes der at komme stor interesse for støtte  

 til navnlig bøgekultivering, men også til anlæg af ege- og askebevoksninger.  

 I den vestlige og centrale del af Jylland forventes der at komme en del  

 interesse for anlæg af egebevoksninger og stabiliserende og  

 landskabsforskønnende skovbryn.
 Der sigtes mod, at ca. halvdelen af etableringen af løvtræbevoksninger  

 skal være bøg, ca. en fjerdedel eg og resten andre løvtræarter.
 Tilskudsordningen sigter især på at fremme bøg, eg og ask, men også mindre  

 udbredte hjemmehørende træarter som lind, navr, avnbøg og spidsløn, og  

 eventuelt elm, ær, birk og poppel.
For at nå den målsætning, der er nævnt, er det nødvendigt, at der i  

 gennemsnit etableres 1.000-1.200 ha løvtræbevoksninger om året i de private  

 skove.
Dette er lidt mere end en fordobling af den etablering af nye  

 løvskovbevoksninger, der fremgik af skovstatistikken i 1976. Der skal  

 fastholdes en rolig udviklingstakt.
Det skyldes bl.a., at det er væsentligt,  

 at planteskolesektoren er i stand til at forsyne skovene med en tilstrækkelig  

 mængde planter af tilpas kvalitet.
Fra en skovbrugsfaglig synsvinkel er det vigtigt, at en støtteordning for  

 løvtræ formuleres sådan, at den virker med og ikke imod de sædvanlige  

 naturmæssige og markedsmæssige forudsætninger og mekanismer, der styrer  

 dispositionerne i skovdriften.
Hermed tænkes bl.a. på påvirkning af  

 prisdannelsen for f.eks. skovplanter, ødelæggelse af omkostningsbevidstheden  

 ved kulturanlæg, forvridning af de dyrkningsfaglige rutiner osv.
Det er desuden væsentligt, at en støtteordning til ny løvskov ikke  

 fratager de private ejere initiativ og dermed lyst til at dyrke løvskov.
En  

 modvillig indstilling fra skovejere og -administratorer kan ikke undgå at  

 give et væsentligt tilbageslag for befolkningens natur- og friluftsmæssige  

 interesser i de private skove.
En vellykket naturpolitik for skovenes  

 vedkommende må derfor nødvendigvis baseres på et samarbejde med ejerne af  

 dette landskabs- og naturelement.
En støtteordning skal derfor - udover  

 tilskud til nye bevoksninger - rumme støtte til sikring af frø og planter,  

 samt støtte til forskning i og udvikling af løvskovdyrkningen.
En støtteordning for etablering af nye bevoksninger af løvtræ vil være et  

 direkte instrument til at få en mere jævn aldersklassefordeling, der er  

 nødvendig for at bevare løvskoven på længere sigt.
Ordningen forventes ikke  

 at medføre en kraftigere afvikling af de ældre bevoksninger.
Det skyldes, at  

 de økonomiske ressourcer, der findes i disse bevoksninger, ofte er så  

 betydningsfulde for de enkelte ejere, at ganske andre forhold, herunder  

 generationsskifte m.v., er bestemmende for deres eventuelle afvikling.
Ordningen vil blive administreret sådan, at den hviler på en frivillighed  

 fra ejerens side.
Det vil sige, at ejeren skal tilskyndes til at søge om  

 midler til løvtrædyrkning, fordi han med et tilskud anser løvtræ for at være  

 fordelagtig.
Den eneste forudsætning er, at arealet er fredskovspligtigt.
Støttebeløb kan alene ydes til etablering af løvtræarter, der på stedet er  

 i stand til at udvikle højstammede bevoksninger, og som iøvrigt opfylder  

 lovforslagets krav om god skovdrift.
Ved etablering og retablering af  

 løvskovbryn ydes desuden støtte til buske.
Som udgangspunkt skal der ydes et tilskudsbeløb pr. arealenhed uanset  

 bonitet, udstrækning m.v.
Satserne vil formodentlig variere mellem ca. 5.000  

 kr. og ca. 15.000 kr. pr. ha afhængigt af løvtræart, kulturmetodik,  

 beliggenhed og eventuelt andre forhold.
I tilfælde af misligholdelse giver §  

 34 mulighed for, at staten kan kræve beløbet tilbagebetalt.
 I tilfælde, hvor der gives tilskud til etablering af ydre løvskovbryn, vil  

 disse blive omfattet af bevaringsreglen i lovforslagets § 17, stk. 1.
 Støtte vil alene blive ydet til genplantninger i eksisterende fredskove.  

 Støtte til andre former for tilplantning på private arealer vil blive ydet  

 med hjemmel i Landbrugsministeriets lovgivning.
 Det vil blive en betingelse for ydelse af støttebeløb til skovejere, at  

 plantematerialet, med mindre der er tale om selvforyngelse eller brug af egne  

 planter, opfylder kravene til forstligt formeringsmateriale, jf.  

 Landbrugsministeriets bekendtgørelse nr. 150 af 31. marts 1981 om handel med  

 forstligt formeringsmateriale (udstedt efter lov nr. 534 af 13. december 1972  

 om handel med frø, såsæd, læggekartofler og planter).
Forudsætningen for, at løvtræskove kan bevares som væsentlige produktions-  

 og landskabselementer, er, at der frembringes en tilpas mængde planter af  

 rimelig kvalitet.
Heri ligger f.eks.
at statsskovene fortsat bevarer, fornyer og beskytter bevoksninger, der  

 kan afgive et godt frømateriale, at tilsvarende bevoksninger bevares, fornyes og beskyttes i private skove, at opformeringsanlæg især i form af frøproduktionsarealer, frøplantager  

 eller vegetativ formering opprioriteres, og at der fortsat lægges vægt på forsyningen fra gode og velafprøvede  

 frøkilder.
Der vil efter den foreslåede løvskovstøtteordning også blive ydet støtte  

 til foranstaltninger, der indirekte virker for fremme af løvskov.
Det drejer  

 sig dels om leverancer eller produktion af frø- og/eller plantemateriale af  

 løvtræarter, dvs. til frøimport-, frøforarbejdnings- og  

 planteskolevirksomheder, dels om forsknings- og udviklingsvirksomhed til gavn  

 for løvskovdyrkningen.
Når ordningen har været i kraft i ca. 10 år, forudsættes dens virkninger  

 vurderet i relation til målsætningen og i relation til de samfundsmæssige  

 nyttevirkninger iøvrigt.
Hvis det viser sig, at ordningen ikke fungerer  

 tilfredsstillende, vil den blive justeret.
De regler, der fastsættes efter § 20, om tilskud til de 3 formål, der er  

 nævnt i § 19, stk. 2, vil i vidt omfang basere sig på de betragtninger, der  

 er nævnt ovenfor.
Reglerne vil ikke alene blive baseret på produktionsmæssige  

 betragtninger, men også på miljømæssige.
F.eks. sådan, at en ejer i  

 forbindelse med forhåndstilsagn om tilskud kan tilpligtes at lade et antal  

 gamle træer stå tilbage efter den tidligere bevoksnings afdrift, også efter  

 at de er gået ud.
Herved kan værdifulde levesteder for en række insekter og  

 fugle sikres.
 Om eventuel tilbagebetaling af tilskud henvises til § 34.
Til § 21 Bestemmelsen er enslydende med § 20 i forslag I.
Bestemmelsen er ny i forhold til den gældende skovlov.
Der er tale om en  

 opfølgning af bl.a. den handlingsplan, miljøministeren i marts 1987 har  

 fremlagt om marginaljorderne.
Heri er nævnt, at det offentlige kan træffe  

 aftaler med private ejere om at give tilskud til eller overtage driften af  

 arealer med særlig miljømæssig interesse.
 Da bestemmelsen anfører, at en sådan overtagelse af driften sker ved  

 aftale mellem ejeren og skovmyndigheden, kan der i visse tilfælde være tale  

 om at yde ejeren økonomisk kompensation derfor.
Amtskommuner og kommuner kan på tilsvarende vis indgå plejeaftaler med  

 private indenfor rammerne af lov om kommunernes styrelse.
Handlingsplanerne  

 for marginaljorderne lægger bl.a. op til, at denne indsats styrkes i  

 fremtiden.
 Til Kapitel 5 om ejerskifte m.m.
Til § 22 Bestemmelsen er enslydende med § 21 i forslag I.
Stk. 1 skal sammenholdes med den gældende lovs § 10, stk. 1, 1. pkt., og  

 stk. 3. Ifølge § 10, stk. 1, 1. pkt. skal ethvert køb af skov straks meddeles  

 til skovtilsynet.
Ifølge stk. 3 skal skøder på ejendomme uden for byerne  

 indeholde en sælgererklæring om, hvorvidt der findes skov eller  

 fredskovspligtig grund på ejendommen.
I bekræftende fald skal skødet - før  

 det anmeldes til tinglysning - påtegnes af skovtilsynet om, hvorvidt og  

 hvilke arealer der er fredskov.
Ved hjælp af skødepåtegningsordningen er der siden 1935 noteret meget  

 fredskov i tingbogen.
Ordningen er imidlertid en væsentlig belastning for  

 både private og myndigheder i forbindelse med berigtigelse af  

 ejendomshandler.
Hertil kommer, at den teknologiske udvikling ved oprettelsen  

 af edb-matriklen og udviklingen af Bygge og Bolig Registeret (BBR) - og som  

 følge heraf af kommunernes ejendomsregistre - på lidt længere sigt forventes  

 at give statsskovdistrikterne og andre myndigheder væsentlig lettere adgang  

 til ejeroplysninger.
 Det er dog en væsentlig forudsætning for lovforslaget, at noteringen af  

 fredskovspligt i tingbog og matrikel tilendebringes, jf. forslagets § 7, stk.  

 1, og bemærkninger dertil.
 På denne baggrund foreslås skødepåtegningsordningen ikke gentaget i  

 lovforslaget.
 Forslag til § 22 omfatter - i modsætning til den gældende lovs § 10 -  

 enhver form for ejerskifte, men ikke hensidden i uskiftet bo.
Ejerskiftemeddelelsen skal gives til det stedlige statsskovdistrikt,  

 ligesom det er distriktet, der skal yde vejledning og rådgivning.
Det er  

 hensigten, at bestemmelsen ophæves, når tingbogen og matriklen er bragt i  

 orden med hensyn til notering af fredskovspligt, samt at en ordning,  

 hvorefter skovmyndighederne automatisk modtager meddelelse om ejerskifte, er  

 iværksat, jf. § 45, stk. 3.
Meddelelsen om ejerskifte kan være den nye ejers første forbindelse med  

 skovmyndighederne.
Og den nye ejer vil i visse tilfælde være uden nøjere  

 kendskab til reglerne og mulighederne for skovdrift.
Det er derfor  

 væsentligt, som foreslået i stk. 2, at skovmyndighederne allerede på dette  

 stadium har en forpligtelse til at kontakte ejeren med henblik på at formidle  

 den information, der måtte være nødvendig, herunder om virksomheden ved de  

 statsanerkendte konsulentorganisationer på skovbrugsområdet.
 Af sådanne konsulentorganisationer findes der 3: De Danske  

 Skovdyrkerforeninger, Hedeselskabet og Dansk Skovforening.
Til § 23 Bestemmelsen er enslydende med § 22 i forslag I.
Ligesom § 22 omfatter denne regel enhver form for ejerskifte.
Reglen  

 fandtes allerede i 1805-forordningen og i § 10, stk. 1, i den gældende lov.  

 Bestemmelsen sikrer, at overdragerens hugst i forbindelse med f.eks. en  

 handel ikke udgør en del af købesummen.
Til § 24 Bestemmelsen er - bortset fra en redaktionel ændring - enslydende med § 23  

 i forslag I.
Bestemmelsen er ny i forhold til den gældende skovlov og skal sammenholdes  

 med § 25 og bemærkninger dertil.
Endvidere skal den ses som en afløser for  

 den gældende lovs § 11, stk. 1, om 10-årige hugstbegrænsninger efter køb af  

 såvel fredskov som anden skov.
 Ifølge lovforslaget er fredskovspligtige skove altid, dvs. uanset  

 tidspunktet for det seneste ejerskifte, undergivet reglerne i kapitel 3 om  

 god skovdrift.
Af de grunde, som har ligget bag den gældende lovs § 11, stk. 1, nemlig at  

 sikre mod overdreven hugst i forbindelse med en handel for at tilvejebringe  

 en del af købesummen, foreslås det, at skove over 21/2 ha, der ikke er  

 fredskovspligtige, drives efter reglerne om god skovdrift i en 10-års-periode  

 efter et ejerskifte.
Med ejerskifte menes ikke blot erhvervelse ved køb men  

 også ved mageskifte, arv og gave.
Reglen finder kun anvendelse, når der er tale om egentlig skov.
Større  

 sammenhængende juletræ- eller pyntegrøntarealer på landbrugspligtig jord, der  

 endnu ikke er udviklet til sluttede skovbevoksninger, betragtes som  

 landbrugsafgrøder og er således ikke omfattet af reglen.
Til § 25 Bestemmelsen er enslydende med § 24 i forslag I.
 Bestemmelsen i stk. 1 angår både fredskov og ikke-fredskov.
 Den gældende lovs bestemmelse om det såkaldte »10-årige tilsyn efter  

 ejerskifte« eller »hugstattestordningen« findes i skovlovens §  

 11, stk. 1, men reglen fandtes allerede i skovforordningen af 1805. Den har  

 tidligere haft en væsentlig betydning for skovenes bevarelse, fordi risikoen  

 for overdreven hugst kan vise sig at være størst i de første år af en ny  

 skovejers ejertid.
Den gældende bestemmelse omfatter erhvervelse ved køb, herunder  

 mageskifte.
Erhvervelser ved arv og gave blev ikke medtaget under  

 bestemmelsen i skovloven fra 1935.
Domspraksis har vist, at der er en glidende overgang mellem på den ene  

 side køb og på den anden side arv og gave.
Herved er den gældende bestemmelse  

 blevet retsteknisk uskarp.
Derfor foreslås det, at bestemmelsen gælder enhver  

 form for ejerskifte.
 Ved erhvervsmæssig hugst er der tænkt på hugst til salg eller til  

 industriel udnyttelse.
Med bestemmelsen sættes hugstattestordningen i bero.
Såfremt der  

 konstateres en udvikling i retning af »skovslagtning«, kan den dog  

 sættes i kraft igen, evt. alene for visse områder eller enkelte ejendomme.
Denne ændring skal ses i lyset af lovforslagets intentioner om, at  

 skovmyndighederne i fremtiden skal lægge mere vægt på rådgivning om god  

 skovdrift.
Der er som hidtil hjemmel til at forlange, at de kultur- og  

 bevoksningsarbejder, begrænsninger i hugsten m.m., som god skovdrift kræver,  

 udføres både på de arealer, hvor hugsten skal foregå, og i skoven i øvrigt.
 Hugstattester kan opdeles i årlige etaper fordelt på udspecificerede  

 bevoksninger.
En regel svarende til stk. 2 findes ikke i den gældende lov.
Skove, der  

 ejes af selskaber, er, bortset fra selskabets erhvervelse af skoven, ikke  

 omfattet af stk. 1. Ændring af selskabets ejerforhold er ikke retlig set et  

 ejerskifte i forhold til selskabets aktiver, f.eks. en skov.
Til § 26 Bestemmelsen er enslydende med § 25 i forslag I.
Den gældende lovs § 20 giver mulighed for, at der for skove, der er delt  

 mellem flere ejere, kan oprettes et skovlag, når en række forudsætninger er  

 opfyldt.
Det var hensigten med reglen, at et skovlag skulle kunne styrke de  

 samlede skovdyrkningsmæssige aktiviteter i disse skove, og desuden modvirke  

 nabogener, der kan være meget uheldige for skovdriften.
Problemerne med delte skove er særligt udtalte ved de såkaldte  

 »parcelskove«.
Parcelskove kan være delt i mange parceller, f.eks.  

 i striber, der kan være ned til 10 - 20 m brede.
I sådanne tilfælde kan det  

 være overordentlig vanskeligt at drive den enkelte parcel uafhængigt af  

 naboparcellerne.
 Den gældende lovs regel om skovlag er imidlertid kun benyttet en enkelt  

 gang, og dette skovlag er senere igen nedlagt.
 Problemerne omkring parcelskove og andre skove, der er delt mellem flere  

 ejere, er komplicerede, fordi en meget stor del af disse ejendomme er  

 landbrugsnoterede og dermed undergivet landbrugslovgivningens regler om  

 sammenlægning, samdrift m.v.
Med den foreslåede bestemmelse lægges der op til, at skovmyndighederne i  

 samarbejde med konsulentorganisationerne kan udarbejde forslag til  

 sammenlægning eller samdrift af skovparceller.
Forslagene kan bl.a. gå ud på,  

 hvordan regler i landbrugsloven, jordfordelingsloven m.v. kan benyttes til at  

 forbedre bedriftsstrukturen udfra skovbrugsmæssige forudsætninger i delte  

 skove.
Til kapitel 6 om andre bestemmelser Til § 27 Bestemmelsen er enslydende med § 28 i forslag I.
 Forslaget svarer, med visse redaktionelle ændringer, til den gældende lovs  

 § 21, som bestemmelsen er affattet ved § 10, nr. 1, i lov nr. 250 af 23. maj  

 1984 (Håndhævelsesloven).
 I forhold til den gældende bestemmelse er følgende bestemmelser ikke  

 indeholdt i forslaget:
 1) Bestemmelsen om, at ministeren skal søge et ulovligt forhold  

 lovliggjort.
 2) Bestemmelsen om tilsynsinstruks og -kredse.
 3) Bestemmelsen om, at kommunalbestyrelser skal foretage indberetning om  

 ulovlige forhold.
 Disse regler følger af almindelige forvaltningsretlige regler, sammenholdt  

 med bestemmelserne i lovforslagets kapitel 7.
Til § 28 Bestemmelsen er enslydende med § 29 i forslag I.
Bestemmelsen er ny i forhold til den gældende skovlov, men findes  

 tilsvarende i en række andre arealanvendelseslove, f.eks. råstofloven og  

 naturfredningsloven.
Der henvises i øvrigt til bemærkninger til § 46, stk. 1.
Det tilføjes, at ophævelse af fredskovspligt i følge sagens natur ikke er  

 en tilladelse, som ejeren kan benytte eller lade være.
Denne type afgørelse  

 kan derfor ikke blive omfattet af tidsbegrænsningen.
Til § 29 Bestemmelsen er enslydende med § 30 i forslag I.
 Bestemmelsen svarer til § 21 a, stk. 1, i den gældende lov, således som  

 affattet ved § 10, nr. 2, i lov nr. 250 af 23. maj 1984 (Håndhævelsesloven).
Til § 30 Bestemmelsen er enslydende med § 31 i forslag I.
Forslaget er nyt i forhold til den gældende skovlov.
For at kunne foretage  

 en tilstrækkelig vurdering af forskellige forhold ved administrationen af  

 loven er det påkrævet, at myndighederne har adgang til relevante oplysninger  

 om ejendommen.
Bestemmelsen vil navnlig få betydning, hvor man undersøger konkrete  

 forhold om en enkelt ejendom.
Den kan også være grundlag for at tilvejebringe  

 oplysninger til brug for den skovstatistik, som Skov- og Naturstyrelsen skal  

 drage omsorg for at få udarbejdet med års mellemrum, jf. lovforslagets § 36,  

 stk. 4.
Med hensyn til kravet om, at der også er pligt til at give oplysninger om  

 økonomiske og regnskabsmæssige forhold, bemærkes, at det i mange tilfælde er  

 en enkel måde at få dokumenteret, om reglerne er overholdt.
Men det har også  

 i vid udstrækning betydning for, hvilke eventuelle indgreb der bør foretages.  

 Der er ikke med bestemmelsen hjemmel til at forlange, at virksomhedernes  

 regnskaber mv., skal have en bestemt form.
 Bestemmelsen skal sammenholdes med forvaltningslovens § 27 om  

 tavshedspligt og straffelovens § 152 om straf for at bryde tavshedspligten.  

 Oplysninger om personlige og økonomiske forhold er i medfør heraf  

 tavshedsbelagte.
Til § 31 Bestemmelsen er enslydende med § 32 i forslag I.
Ad Stk. 1 Forslaget fastslår myndighedernes mulighed for efter sædvanlig  

 forvaltningsretlig praksis at kunne gribe ind, hvis man i den almindelige  

 administration bliver opmærksom på forhold, der er i strid med loven eller  

 med regler, der er fastsat med hjemmel i loven.
Ad Stk. 2 Bestemmelsen afløser den gældende lovs § 9, stk. 2. Den skal ses i  

 sammenhæng med, at en overtrædelse af lovforslagets § 15 ikke er direkte  

 sanktioneret ved straf.
Stk. 2 adskiller sig fra stk. 1 ved, at den giver hjemmel til at påbyde i  

 detaljer, hvordan et manglende arbejde skal gennemføres for at leve op til  

 reglerne om god skovdrift.
Desuden kan en for kraftig hugst stoppes.
De situationer, der kan give anledning til et sådant påbud, er  

 mangeartede.
Der kan ikke fastsættes entydige, landsdækkende og generelle  

 regler for, hvornår en given bevoksning ikke (længere) drives efter  

 principperne for god skovdrift.
Som udgangspunkt er der tale om undladelser,  

 der umuliggør eller i udtalt grad forsinker eller vanskeliggør, at den  

 bevoksningstilstand, der er beskrevet i § 4, stk. 2, opnås.
 En ejer af fredskov kan således ikke med henvisning til skovens  

 immaterielle goder undlade at lade fredskoven være bevokset med træer, der  

 danner eller kan danne sluttet skov, medmindre arealet er omfattet af § 4,  

 stk. 3, af § 17, stk. 1-4, eller der er givet tilladelse efter loven.
 I helt ekstreme tilfælde kan der være tale om egentlig vanrøgt eller  

 forhugning.
 Visse eksempler på situationer, hvor det kan komme på tale at gribe ind  

 med et påbud, kan dog nævnes:
1) Kulturer eller selvforyngelser etableres med plantemateriale, der ikke  

 anses for forstligt forsvarligt.
Der kan være tale om arter eller herkomster,  

 der ikke er tilladt eller ikke udvikler sig på den pågældende egn, om planter  

 der er for små, for ringe eller på anden måde uegnede til at kunne klare sig,  

 eller - i tilfælde af selvforyngelse - om plantemateriale, der udpræget er  

 meget ringere end det, der kan tilføres udefra.
De unge planter skal dække  

 arealet jævnt og i et tilstrækkeligt omfang, så der inden for et rimeligt  

 tidsrum dannes sluttet skov af højstammede træer.
 2) Kulturer eller selvforyngelser beskyttes ikke i nødvendigt omfang mod  

 anden vegetation, svampe- og andre sygdomme eller skadedyr.
 3) I en række tilfælde er bortrydning af uønsket trævegetation eller -  

 især i forbindelse med selvforyngelse - udhugning i selve kulturtræarten  

 nødvendig for at opnå en levedygtig, blivende bevoksning.
4) Gennemhugning af bevoksninger kan være så svag eller så udtalt  

 manglende, at bevoksningens stabilitet svækkes betragteligt.
Ved en for  

 kraftig gennemhugning kan skovbunden gro til i græs, hvilket forringer de  

 efterfølgende dyrkningsmuligheder.
 5) Alt for tidlige eller alt for sene foryngelseshugster kan medføre, at  

 skovdriften ikke kan opfylde kravet i § 4, stk. 2, om, at der skal udvikles  

 højstammede træer.
 6) Hensynet til opbygning af en stabil og varieret skov medfører, at såvel  

 foryngelseshugsternes enkelte størrelse, som deres samlede andel af skoven  

 bør afbalanceres.
 7) Nødvendige afvandingssystemer skal etableres og vedligeholdes.
 8) Skovprodukter må ikke henligge i skoven i så lang tid, at de giver  

 baggrund for opformering af insekter, svampe eller andet, der kan skade de  

 levende, blivende bevoksninger.
Afgørelsen af, om der i et givet tilfælde er tale om, at en bevoksning  

 ikke drives efter principperne for god skovdrift, eller ligefrem vanrøgtes  

 eller forhugges, beror primært på en skovbrugsfaglig vurdering.
I vurderingen  

 skal der tages hensyn til mange forhold, f.eks. om der for nyligt har været  

 betydelige stormfald eller tørkeskader, om der er udtalte nabogener, eller om  

 den konkrete forseelse må anses for at være af begrænset rækkevidde.
Konstateres et eller flere af de nævnte forhold eller andre, som strider  

 mod princippet om god skovdrift, vil det i første omgang give anledning til,  

 at ejeren bliver vejledt af det stedlige statsskovdistrikt om, hvordan skoven  

 kan »bringes på fode igen«.
Hvis dette ikke giver resultat, kan der  

 blive tale om at meddele påbud efter lovforslagets § 31, stk. 2.
 Et påbud kan f.eks. indeholde følgende:
 1) Arealet skal forberedes til plantning, det skal tilplantes, der skal  

 anvendes planter af en særlig art og beskaffenhed, arealet skal indhegnes og  

 evt. afvandes, alt sammen med nærmere angivne metoder og materialer.
 2) Kulturerne skal efterbedres og plejes med nærmere angivne metoder og  

 materialer.
 3) Bevoksningen skal plejes på nærmere angiven måde.
 4) Der skal gennemføres tyndinger efter nærmere forskrifter, eller tynding  

 kan kræves undladt i et nærmere fastsat antal år.
5) Visse bevoksninger skal ryddes og gentilplantes.
Andre bevoksninger  

 skal opretholdes i et nærmere fastsat antal år.
 6) Foryngelseshugster skal gennemføres efter en nærmere fastsat plan,  

 herunder kan der fastsættes et maksimum for størrelsen af den enkelte  

 foryngelseshugst.
 7) Nærmere angivne afvandingsopgaver skal gennemføres.
 8) Henliggende træeffekter skal fjernes.
 9) Affald skal fjernes.
 Der kan fastsættes tidsfrister vedrørende alle de nævnte forhold.
Ad Stk. 3 Bestemmelsen svarer til § 21 a, stk. 4, i den gældende lov, således som  

 affattet ved § 10, nr. 2, i lov nr. 250 af 23. maj 1984 (Håndhævelsesloven).
Til § 32 Bestemmelsen er enslydende med § 33 i forslag I.
 Bestemmelsen svarer til § 21 a, stk. 2 og 3 i den gældende lov, således  

 som affattet ved § 10, nr. 2, i lov nr. 250 af 23. maj 1984  

 (Håndhævelsesloven).
Til § 33 Bestemmelsen er - bortset fra en redaktionel ændring - enslydende med § 34  

 i forslag I.
 Forslaget svarer til den gældende lovs § 15. Bestemmelsen i stk. 1, nr. 1,  

 har kun sjældent være anvendt, mens nr. 2, har været benyttet i langt videre  

 omfang.
Der er i adskillige tilfælde givet dom for, at skoven kan tages under  

 offentlig administration.
Det er dog meget sjældent, at skovlovmyndighederne  

 efter dommens afsigelse har benyttet sig af muligheden.
I langt de fleste  

 tilfælde sørger ejeren for selv at bringe skoven i lovlig stand, hvorefter  

 der naturligvis ikke er grund til, at skovlovmyndighederne går ind i driften.
Bestemmelsen i stk. 2 er ændret i forhold til den gældende lov.
Ifølge  

 denne kan ejeren nemlig indskrænke hæftelsen til selve skovgrunden, hvis han  

 lader den selvstændigt matrikulere.
Denne udstykningsadgang foreslås ikke  

 gentaget, da den kan være i afgørende modstrid med visse andre hensyn, både i  

 denne lov og f.eks. i landbrugsloven.
Til § 34 Bestemmelsen er - bortset fra en redaktionel ændring - enslydende med § 35  

 i forslag I.
 Bestemmelsen er ny i forhold til den gældende skovlov, men findes  

 tilsvarende i andre love, der indeholder regler om statstilskud til private.
 Bedømmelsen af, om et tilskud helt eller delvist skal tilbagebetales,  

 eller om et tilsagn helt eller delvist bortfalder, skal bero på en  

 skovbrugsfaglig vurdering foretaget af Skov- og Naturstyrelsen eller  

 statsskovdistrikterne på samme måde, som det oprindelige projekt blev  

 vurderet, jf. § 20 og bemærkninger dertil.
Til kapitel 7 om myndigheder Til § 35 Bestemmelsen er - bortset fra redaktionelle ændringer - enslydende med §  

 36 i forslag I.
 Bestemmelsen er ny.
 Som det fremgår af de almindelige bemærkninger, agtes administrationen af  

 loven henlagt til Skov- og Naturstyrelsen og statsskovdistrikterne.
Den egentlige lovadministration tænkes som hidtil at skulle ske i Skov- og  

 Naturstyrelsen.
Det opsøgende og vejledende tilsynsarbejde skal som hidtil  

 foretages af de statsskovdistrikter, der har opgaver med administrationen af  

 skovloven.
Der kan endvidere blive tale om at delegere andre administrative  

 opgaver i medfør af loven til distrikterne.
 I dag fremgår Skov- og Naturstyrelsens opgaver på skovlovsområdet af §§ 14  

 - 16 i Miljøministeriets bekendtgørelse nr. 815 af 3. december 1987 om  

 henlæggelse af opgaver og beføjelser til Skov- og Naturstyrelsen.
Statsskovdistrikternes opgaver fremgår tildels af visse bestemmelser i  

 selve den gældende lov, f.eks. § 11 og § 17. Derudover er der givet nogle  

 retningslinier i Instruks af 18. oktober 1978 for tilsynet med de private  

 skove.
Landet er opdelt i 31 skovtilsynskredse, hvilket fremgår af  

 Miljøministeriets bekendtgørelse nr. 57 af 20. februar 1978 om landets  

 inddeling i skovtilsynskredse.
Endelig er der i et vist omfang delegeret  

 opgaver til distrikterne ved Skovstyrelsens (nu Skov- og Naturstyrelsen)  

 cirkulæreskrivelse af 12. marts 1980 om bemyndigelse til distrikterne til  

 selvstændigt at træffe visse afgørelser m.v.
 Bemyndigelsen til at begrænse klageadgangen tænkes først og fremmest  

 anvendt i de sager, hvor distrikterne træffer afgørelse i 1. instans, sådan  

 at der kun kan klages til Skov- og Naturstyrelsen.
 Om Skovrådets medvirken i sager, der er påklaget til ministeren, henvises  

 til § 42.
Til § 36 Bestemmelsen er enslydende med § 37 i forslag I.
Ad stk. 1-3 Bestemmelserne er nye i forhold til den gældende skovlov.
De forudsætter,  

 at Skov- og Naturstyrelsen centralt og decentralt råder over personale, der  

 samlet udgør et videncenter inden for de emneområder, der har med skove og  

 arealforvaltning at gøre.
Det drejer sig ikke blot om forstuddannede på  

 akademisk og teknisk niveau, men også om jurister, økonomer, biologer og  

 andre, herunder medarbejdere med træning i formidling.
Skov- og Naturstyrelsens faglige bistand til andre myndigheder kan vedrøre  

 forskelligartede spørgsmål som skovdyrkning, skovøkologi, skovenes  

 sundhedstilstand, forsyning med skovfrø og -planter, skovstatistik,  

 skovplanlægning, skovhistorie, skovbrugsmæssige uddannelser, skovenes  

 betydning for friluftslivet, naturskoler og anden informationsvirksomhed,  

 arbejds- og arbejdsmiljøforhold i skovbruget, skovlovgivning og  

 internationalt samarbejde på skovområdet m.m.
Den faglige bistand kan også  

 angå en række tilgrænsende områder inden for biologi, økonomi,  

 arealforvaltning m.v.
 Der kan være tale om både generelle spørgsmål og om forhold omkring  

 enkeltejendomme.
 Skov- og Naturstyrelsens medvirken er i en række tilfælde formaliseret,  

 bl.a. i Skovskolerådet, Den Forstlige Forsøgskommission og Institutrådet for  

 Skovteknisk Institut.
Tidligere har den nu nedlagte Skovstyrelse og senere Skov- og  

 Naturstyrelsen understøttet forsknings-, udviklings- og  

 undersøgelsesprojekter, f.eks. den landsomfattende skovregistrering,  

 skovtelemålingsprojektet, edb-planlægningsprogrammet for skovejendomme  

 (SRPLAN), skinudvikling, gødskningsprojektet, flisningsprojektet samt  

 undersøgelser af den luftbårne forurenings virkning på skov.
Denne virksomhed  

 vil som hidtil blive koordineret med Landbrugsministeriets og  

 Undervisningsministeriets institutioner samt de statsanerkendte  

 konsulentorganisationer på skovbrugsområdet.
Skov- og Naturstyrelsens vejlednings- og informationsvirksomhed overfor  

 andre myndigheder og private vil blive opprioriteret som følge af  

 lovforslaget i samarbejde med de statsanerkendte konsulentorganisationer på  

 skovbrugsområdet og Landbrugsministeriet.
Det drejer sig bl.a. om vejledning  

 i skovdyrkning, økologi i skovdriften og landskabshistorie.  

 Informationsvirksomheden kan gennemføres ved hjælp af pjecer, artikler,  

 foredrag osv.
Naturformidlingen er i de senere år opprioriteret gennem ekskursioner,  

 naturskolerne, naturvejlederordningen og enkeltstående aktiviteter som f.eks.  

 »Skolen i skoven, skoven i skolen«, »Plant et træ«, og  

 ikke mindst »Vandreture i statsskovene«.
Der findes i 1988 14  

 naturskoler på Miljøministeriets arealer, og det planlægges at tre- eller  

 firdoble antallet.
 Disse dele af styrelsens virksomhed skal ses som led i den generelle  

 opprioritering af naturformidlingen, der forestår i Skov- og Naturstyrelsen.  

 Dette arbejde vil blive gennemført i samarbejde med de øvrige institutioner  

 og organisationer på skovbrugsområdet, herunder de statsanerkendte  

 konsulentorganisationer.
Opprioriteringen vil ske omkring de to hovedområder, styrelsen arbejder  

 med: God skovdrift og en samlet, effektiv naturpolitik.
Styrelsen kan gennem  

 det samarbejde, der som nævnt allerede er etableret til mange sider, få til  

 opgave at medvirke til at formulere mål for den skovbrugsmæssige udvikling,  

 set i relation til en samlet naturpolitik.
På det mere praktiske plan kan  

 styrelsens rolle være at formidle denne målsætning til forsknings- og  

 udviklingsorganisationer på området og at sørge for, at målsætningen og den  

 opnåede viden formidles, bl.a. til skovejerne, skovgæsterne og træindustrien.
 Skov- og Naturstyrelsen gennemfører desuden en overvågning af skovenes  

 sundhedstilstand.
Ad Stk. 4 Reglen, hvorefter Skov- og Naturstyrelsen skal drage omsorg for, at der  

 udarbejdes en landsdækkende skovstatistik, er ny i forhold til den gældende  

 skovlov.
 Skovstatistik - f.eks. skovtællinger - har hidtil været udarbejdet med  

 meget stærkt varierende tidsintervaller.
I forrige århundrede baseredes skovstatistiske opgørelser bl.a. på de  

 såkaldte »amtmandsindberetninger«, der fra tid til anden redegjorde  

 for forholdene i landet.
I dette århundrede har Det Statistiske Departement,  

 senere Danmarks Statistik, stået for arbejdet.
Der er således udarbejdet  

 »skovtællinger« i 1907, 1923, 1931, 1951, 1965 og 1976. Der er  

 imidlertid så væsentlige forskelle mellem de enkelte tællinger, både med  

 hensyn til indhold og udarbejdelse, at sammenligninger kan være vanskelige.
 Ved at fastlægge, at der skal udarbejdes en skovstatistik mindst hvert 10.  

 år, søges usikkerhedsfaktoren med de ujævne tidsintervaller begrænset.
 Det er hensigten, at skovstatistikken bl.a. skal udnyttes til at følge  

 løvskovarealets - herunder bøgearealets - udvikling, f.eks. om hvordan  

 udviklingen forløber i forskellige ejendoms- og ejerkategorier.
Miljøministeren har nedsat et skovstatistiknævn, som har afgivet  

 betænkning i foråret 1988 om landets fremtidige skovstatistik.
Betænkningen  

 peger på, at der med 10 års mellemrum skal gennemføres en skovstatistik, og  

 at den hidtidigt anvendte metode moderniseres.
Til § 37 Bestemmelsen er - bortset fra en redaktionel ændring - enslydende med § 38  

 i forslag I.
 Bestemmelsen skal sammenholdes med den gældende lovs § 10, stk. 2, der  

 fastsætter, at en køber kan få en erklæring om skovens tilstand inden købets  

 afslutning.
Ifølge forslaget er det på den aktuelle ejers initiativ, at erklæringen  

 skal afgives.
Man antager, at anmodning herom især vil blive fremsat i  

 forbindelse med et nært forestående ejerskifte.
 Ifølge Instruks af 18. oktober 1978 for tilsynet med de private skove må  

 erklæringen først udstedes, efter at distriktet har foretaget en besigtigelse  

 af skoven.
Der er ikke konkrete planer om at udnytte adgangen til at fastsætte gebyr.  

 I første omfang vil man følge arten og antallet af henvendelser om  

 erklæringer om skoves tilstand.
I givet fald skal gebyret dække  

 omkostningerne for statsskovdistriktet ved at besigtige skoven og udarbejde  

 erklæringen.
Til § 38 Bestemmelsen er ændret i forhold til den tilsvarende bestemmelse i § 39 i  

 forslag I.
Selv om der ikke i den gældende lov findes bestemmelser herom, antages  

 det, at statsskovdistriktet har ret til - evt. mod ejerens vilje - at  

 besigtige en skovejendom.
Det fremgår af tilsynsinstruksens pkt. 5 - og i  

 øvrigt også af den tidligere tilsynsinstruks fra 1935.
Ændringen i forhold til forslag I går ud på, at adgangen i visse tilfælde  

 kan gennemføres uden forudgående meddelelse til ejeren.
Denne mulighed  

 forventes alene at blive benyttet i ganske særlige tilfælde, f.eks. hvis  

 overtrædelse af et påbud efter § 31 skal stoppes, eller hvis  

 ikke-genoprettelige overtrædelser af § 17 (f.eks. borthugning af egekrat  

 eller afvanding af en skovsø) skal hindres.
Til Kapitel 8 om klage Til §§ 39-40 Bestemmelserne er - bortset fra redaktionelle ændringer, - enslydende med  

 §§ 40-41 i forslag I.
 Bestemmelserne er nye i forhold til den gældende skovlov, men findes  

 tilsvarende i en række andre nyere love.
Det er hensigten, at en afgørelse altid skal kunne påklages een gang, dvs.  

 statsskovdistrikternes afgørelser kan påklages til Skov- og Naturstyrelsen.  

 Skov- og Naturstyrelsens afgørelser som 1. instans kan påklages til  

 Miljøministeriet.
Dette er i overensstemmelse med anbefalingen i  

 Arealudvalgets 2. delbetænkning: Det fremtidige ankesystem på  

 Miljøministeriets og byggelovens område (betænkning nr. 1120 fra juni 1987).
 Efter § 40, stk. 4, har klage over f.eks. et påbud opsættende virkning,  

 indtil klagemyndigheden har truffet afgørelse eller har bestemt andet.  

 Indbringelse for domstolene af en administrativ afgørelse har derimod normalt  

 ikke opsættende virkning.
Til Kapitel 9 om Skovrådet Til §§ 41-42 Bestemmelserne er - bortset fra en redaktionel ændring - enslydende med §§  

 42-43 i forslag I.
 Den gældende lovs § 22 fastsætter, at der nedsættes et Statens Skovnævn,  

 hvis medlemmer repræsenterer skovbrugserhvervet, dvs. de centrale  

 skovmyndigheder, Hedeselskabet, Dansk Skovforening og De Danske  

 Skovdyrkerforeninger.
Det er især beføjelser om behandling af enkeltsager, der ifølge skovloven  

 er henlagt til Statens Skovnævn.
Disse beføjelser har i dag mindre - eller  

 ingen - praktisk betydning i forhold til tidligere.
Til gengæld har nævnet i stigende omfang fået en generel rådgivende  

 funktion i skovbrugsfaglige spørgsmål, hvilket ikke var forudsat i loven.
Det  

 foreslås at lovfæste denne praksis ved at nedsætte et rådgivende udvalg  

 (Skovrådet).
 Derudover har Statens Skovnævn haft som opgave at udøve det skovkyndige  

 skøn efter § 5 i lensafløsningsloven (majoratsloven), jf. lovbekendtgørelse  

 nr. 638 af 16. september 1986.
 På baggrund af den ændrede opgavebeskrivelse og sammensætning er det i  

 forslag til lov om ændring af lensafløsningsloven, der fremsættes samtidig  

 hermed, foreslået, at Skovrådet ikke fremover skal inddrages i behandlingen  

 af disse konkrete enkeltsager.
Skovrådets opgaver bliver bl.a. i samarbejde med Skov- og Naturstyrelsen  

 at udarbejde udkast til regler og vejledninger inden for lovens rammer.
Der  

 kan være tale om bekendtgørelser, cirkulærer, vejledninger og om forskelligt  

 oplysende materiale.
Skovrådet får tillige til opgave at udtale sig om større  

 og væsentligere sager og om generelle administrative spørgsmål, der er af  

 betydning for lovens administration.
 Rådet vil blive sammensat af medlemmer med skovbrugsfaglig ekspertise og  

 anden ekspertise af betydning for vurdering af forskellige spørgsmål i  

 relation til skovene, herunder skovbrugsvidenskabelige, naturfredningsmæssige  

 og friluftsmæssige spørgsmål.
Det vil blive fastsat i forretningsordenen, at Skov- og Naturstyrelsen  

 varetager sekretariatsfunktionen for Skovrådet.
Og det vil blive angivet,  

 hvilke klagesager, især mindre sager uden særlig principiel betydning, som  

 ikke nødvendigvis skal forelægges for rådet, før der træffes afgørelser.
Til kapitel 10 om straf, ikrafttræden og overgangsbestemmelser Til § 43 Bestemmelsen er - bortset fra redaktionelle ændringer - enslydende med §  

 44 i forslag I.
Det er givet, at overgreb mod navnlig fredskov ikke kan hindres alene med  

 straffebestemmelser.
Det vil tillige medføre meget kortvarige løsninger.
For  

 at opnå mere langsigtede virkninger skal der i højere grad lægges vægt på  

 vejledning og oplysende virksomhed.
Det lægges der også op til med  

 lovforslaget.
På den anden side er det nødvendigt for at sikre gennnemførelse  

 af lovens formål og efterlevelse af de enkelte bestemmelser, at overtrædelser  

 kan sanktioneres med straf, navnlig i grovere tilfælde.
Som nævnt i bemærkningerne til § 31, stk. 2, er overtrædelse af en af de  

 væsentligste bestemmelser i loven, nemlig § 15 om god skovdrift, ikke direkte  

 sanktioneret ved straf.
Dette hænger bl.a. sammen med, at man vanskeligt kan  

 formulere regler for, hvornår en bevoksning ikke (længere) drives efter  

 principperne for god skovdrift.
Da der er et betydeligt moment af skøn i  

 bedømmelsen heraf, foreslås det, at der i disse tilfælde kun kan straffes,  

 hvis et påbud efter § 31, stk. 2, ikke efterkommes.
Der henvises tillige til  

 §§ 32 og 33.
Reglen i stk. 3 om 5 års forældelsesfrist er en fravigelse fra den  

 almindelige regel i straffelovens § 93, stk. 1, nr. 1, om 2 års  

 forældelsesfrist.
Den findes tilsvarende i den gældende lovs § 12, stk. 2.  

 Den særlige forældelsesfrist blev indført i 1967 i forbindelse med  

 forskellige ændringer af både straffelovens og speciallovgivningens regler om  

 forældelse m.m.
Begrundelsen for den er, at mange skovlovsovertrædelser først  

 kommer til skovlovmyndighedernes kendskab mere end 2 år efter, at de er  

 begået.
 5 års-fristen foreslås af retstekniske grunde at skulle gælde for samtlige  

 de overtrædelser, der er beskrevet i stk. 1.
 I visse tilfælde kan der blive tale om konfiskation efter straffelovens §§  

 75-77.
Til § 44 Bestemmelsen er enslydende med § 45 i forslag I.
En tilsvarende bestemmelse findes ikke i den gældende lov.
Men forslaget  

 svarer til bestemmelser i anden nyere lovgivning.
Til § 45 Bestemmelsen er - bortset fra redaktionelle ændringer - enslydende med §  

 46 i forslag I.
Ad Stk. 1 Efter lovens vedtagelse skal der fastsættes en del administrative regler  

 og udarbejdes en del vejledningsmateriale.
 Det drejer sig f.eks. om vejledninger om god skovdrift, regler om  

 vederlagsareal og regler om tilskudsordningen.
 En hurtig ikrafttræden anses dog - uanset dette - for at være nødvendig  

 pga. af den ganske vist beskedne udvidelse af fredskovsbegrebet, som er  

 indeholdt i lovforslaget.
Ad Stk. 2 Foruden skovloven fra 1935 foreslås ophævelse af  

 »Håndhævelseslovens« § 10, der alene vedrører skovloven fra 1935 og  

 udstykningslovens § 3, der er indeholdt i lovforslagets § 12.
Ad Stk. 3 Der henvises til bemærkninger til § 22.
Til § 46 Bestemmelsen er - bortset fra redaktionelle ændringer - enslydende med §  

 47 i forslag I.
 Disse overgangsbestemmelser sikrer en vis kontinuitet i retstilstanden i  

 tiden efter lovens ikrafttræden.
 Specielt om tidsbegrænsningen i stk. 1 bemærkes, at bestemmelsen er ny.  

 Den svarer til lovforslagets § 28.
 Bestemmelsen medfører bl.a., at arealer, hvorpå fredskovspligten er  

 ophævet efter den tidligere eller nugældende lovgivning, fortsat ikke er  

 fredskovspligtige, selv om de efter ordlyden falder ind under en eller flere  

 af punkterne i § 3, stk. 1, og selvom de fortsat bærer skov.
Det tilføjes, at ophævelse af fredskovspligt i følge sagens natur ikke er  

 en tilladelse, som ejeren kan udnytte eller lade være.
Denne specielle form  

 for tilladelser kan derfor ikke blive omfattet af tidsbegrænsningen.
 Vedr. stk. 2 bemærkes, at man hidtil har anset bygninger og anlæg fra før  

 den gældende lovs ikrafttræden for lovlige, selv om de var opført uden  

 egentlig tilladelse.
 Bestemmelsen omfatter også fredskovspligtige lystskove og dyrehaver, der  

 eksisterede ved 1935-lovens ikrafttræden.
 Stk. 3 er en opretholdelse af de deklarationer, der er oprettet i medfør  

 af den gældende lovs § 4, stk. 2.
 Ministeren kan bestemme, at deklarationen aflyses, f.eks. hvis det bliver  

 nødvendigt i forbindelse med en fredning efter naturfredningsloven.
Til § 47 Bestemmelsen er - bortset fra redaktionelle ændringer - enslydende med §  

 48 i forslag I.
 De bestemmelser, der ophæves, jf. § 45, stk. 2, gælder ikke for Færøerne  

 og Grønland.
 Det bemærkes, at der på Færøerne er oprettet et mindre antal plantager.
Efter 2. behandling den 23. maj 1989 Kapitel 1 Formål § 1. Lovens formål er 1) at bevare og værne de danske skove, 2) at forbedre skovbrugets stabilitet, ejendomsstruktur og produktivitet, 3) at medvirke til at forøge skovarealet og 4) at styrke rådgivning og information om god og flersidig skovdrift.
 Stk. 2. Ved lovens administration skal der lægges vægt på at sikre, at  

 skovene dyrkes med henblik på både at forøge og forbedre træproduktionen og  

 varetage landskabelige, naturhistoriske, kulturhistoriske og miljøbeskyttende  

 hensyn samt hensyn til friluftslivet.
 § 2. I offentligt ejede skove skal landskabelige, naturhistoriske,  

 kulturhistoriske og miljøbeskyttende hensyn samt hensyn til friluftslivet  

 tillægges særlig vægt.
 Stk. 2. I statsskovene skal der desuden lægges vægt på udviklingsopgaver  

 og forsøgsvirksomhed.
Kapitel 2 Fredskov § 3. Følgende arealer er fredskovspligtige:
 1) Skove, der tilhører staten, kommunerne eller folkekirken, jf. dog stk.  

 4.
 2) Skove, der i tingbogen er noteret som fredskovspligtige.
 3) Skove, der er pålagt fredskovspligt ved tinglyste deklarationer.
 4) Skove på mindst 21/2 ha, der er oprettet ved Hedeselskabets medvirken  

 (fredskovsplantager).
 5) Skove, der fandtes i 1805, i de sønderjyske landsdele i 1784, jf. dog  

 stk. 5.
 6) Skove, der den 14. maj 1935 tilhørte en offentlig stiftelse.
 7) Skove, der hører til eller har hørt til de tidligere majorater.
 8) Egekrat.
 Stk. 2. Reglen i stk. 1, nr. 4, gælder uanset omfanget af tildelt  

 statstilskud og uanset deklarationens bestemmelse om betinget fredskovspligt.
 Stk. 3. Utilplantede arealer, der hører til fredskov, jf. stk. 1, er  

 fredskovspligtige.
 Stk. 4. Skove, der i forbindelse med en jordfordeling midlertidigt  

 tilhører staten, og som ved erhvervelsen ikke er fredskovspligtige, er ikke  

 omfattet af reglen i stk. 1, nr. 1.
 Stk. 5. Arealer i de sønderjyske landsdele, der af en tidligere ejer er  

 ryddet inden den 15. juni 1920, er ikke omfattet af reglen i stk. 1, nr. 5.
 § 4. Fredskovspligtige arealer skal anvendes til skovbrugsformål og dyrkes  

 efter reglerne i kapitel 3.
 Stk. 2. Fredskovspligtige arealer skal holdes bevokset med træer, der  

 danner, eller som inden for et rimeligt tidsrum vil danne sluttet skov af  

 højstammede træer.
Stk. 3. Fredskovspligtige arealer kan holdes utilplantede, når det er  

 nødvendigt for skovdriften.
De kan desuden holdes utilplantede eller i anden  

 særlig drift efter reglerne i dette kapitel og i kapitel 3.
 § 5. Inden et skovareal overgår til anden anvendelse, skal ejeren godtgøre  

 over for miljøministeren, at det ikke er fredskovspligtigt efter § 3 og ikke  

 omfattet af reglen i § 24, stk. 1.
 § 6. Fredskovspligt er bindende for ejere og indehavere af rettigheder  

 over ejendommen uden hensyn til, hvornår retten er stiftet.
 § 7. Miljøministeren kan beslutte, om et areal er fredskovspligtigt efter  

 reglerne i § 3.
 Stk. 2. Ministeren kan beslutte, at skovstykker, der arronderer fredskov,  

 og som er af væsentlig betydning for driften heraf, er fredskovspligtige.
 Stk. 3. Ministeren underretter ejere, visse brugere m.v. om beslutninger  

 efter stk. 1 og 2 og drager omsorg for, at fredskovspligten bliver noteret i  

 tingbogen og i matriklen.
§ 8. Med miljøministerens godkendelse kan en ejer lægge fredskovspligt på  

 et areal, der findes egnet til skovdrift.
Fredskovspligten pålægges ved en  

 fredskovsdeklaration, der indeholder bestemmelser, som sikrer, at arealet  

 inden for en rimelig tid opfylder lovens regler.
Deklarationen oprettes og  

 tinglyses for ejerens regning.
 Stk. 2. Ministeren kan bestemme, at der stilles sikkerhed for arealets  

 tilplantning.
§ 9. Miljøministeren kan bestemme, at et areal, der i regionplanlægningen  

 er udpeget som skovrejsningsområde, skal pålægges fredskovspligt i  

 forbindelse med statstilskud til skovtilplantning.
Ministeren underretter  

 ejeren herom og drager omsorg for, at fredskovspligten bliver noteret i  

 tingbogen og i matriklen.
 § 10. Miljøministeren kan tillade, at fredskovspligten ophæves på et  

 areal, der ikke er egnet til skovdrift, eller som ønskes anvendt til andet.
 Stk. 2. Ministeren kan tillade, at et fredskovspligtigt areal midlertidigt  

 anvendes til andet end skovdrift.
 § 11. På fredskovspligtigt areal må der ikke opføres bygninger, etableres  

 anlæg eller gennemføres terrænændringer, medmindre det er nødvendigt for  

 skovdriften.
 § 12. Samlede fredskovsstrækninger må ikke udstykkes.
 § 13. Hvis særlige grunde taler derfor, kan miljøministeren tillade, at  

 reglerne i § 11 og § 12 fraviges.
 § 14. Som vilkår for tilladelser efter § 10 og § 13 kan miljøministeren  

 bestemme, at der lægges fredskovspligt på et andet areal (vederlagsareal)  

 efter reglerne i § 8.
Stk. 2. Ministeren bestemmer vederlagsarealets størrelse.
Vederlagsareal  

 på under 10 ha skal normalt grænse op til fredskov.
 Stk. 3. Ministeren kan fastsætte nærmere regler om vederlagsareal.
Kapitel 3 God og flersidig skovdrift § 15. Ved god og flersidig skovdrift tilstræbes, at skovene dyrkes med  

 henblik på både at forøge og forbedre træproduktionen og varetage  

 landskabelige, naturhistoriske og miljøbeskyttende hensyn samt hensyn til  

 friluftslivet.
God skovdrift indebærer blandt andet:
 1) Arealet skal snarest tilplantes med egnet plantemateriale, hvis  

 selvforyngelse eller tilsåning ikke anvendes.
 2) Den nye bevoksning skal plejes sådan, at væksten sikres.
 3) Under bevoksningens udvikling til højstammede træer skal der  

 gennemføres udtyndinger af hensyn til skovens sundhed, produktion og  

 stabilitet.
 4) Foryngelseshugst må ikke finde sted, før bevoksningen er hugstmoden.
 5) Foryngelseshugst skal udføres under hensyntagen til opbygning af en  

 stabil og varieret skov.
 6) Af hensyn til skovens sundhed skal salgsprodukterne fjernes snarest.
 7) Skovdriften skal tilrettelægges, så dyrkningsgrundlaget vedligeholdes  

 eller forbedres.
 Stk. 2. Der må dyrkes juletræer og pyntegrønt i kort omdrift på op til 10  

 pct. af skovens areal.
 Stk. 3. Bjergfyr kan anvendes, indtil vækstbetingelserne er tilstrækkeligt  

 gode til dyrkning af højstammede træer.
§ 16. Hvis de hensyn, der er nævnt i § 1, stk. 2, taler derfor, kan  

 miljøministeren efter aftale med ejeren oprette en deklaration, hvorved  

 enkelte træer eller grupper af træer i en skov bevares.
Deklarationen  

 tinglyses på ejendommen.
 Stk. 2. Ministeren kan bestemme, at deklarationen oprettes og tinglyses  

 for ejerens regning.
 § 17. På fredskovspligtigt areal skal ydre skovbryn af løvtræer og buske  

 bevares.
 Stk. 2. Egekrat skal bevares.
 Stk. 3. Søer, vandløb, moser, heder, strandenge eller strandsumpe, der  

 hører til fredskov, og som ikke er omfattet af reglerne i  

 naturfredningslovens kapitel V, må ikke dyrkes, afvandes, tilplantes eller på  

 anden måde ændres.
 Stk. 4. Marker, enge og klitter, der hører til fredskov, er ikke omfattet  

 af reglerne i § 15, så længe anvendelsen ikke ændres.
 Stk. 5. Der må ikke være dyrehold på træbevoksede arealer i fredskov.
 Stk. 6. Der må ikke henkastes affald i fredskov.
 § 18. Hvis særlige grunde taler derfor, kan miljøministeren tillade, at  

 reglerne i § 15 og § 17 fraviges.
Kapitel 4 Fremme af løvskov m.v.
§ 19. Miljøministeren kan yde statstilskud til fremme af løvskov, herunder  

 til etablering af skovbryn af løvtræer og buske.
Tilskud kan blandt andet  

 gives for at sikre, at bøge- og egearealet bevares eller forøges, især i  

 områder, hvor bøgen eller egen er egnskarakteristisk.
 Stk. 2. Tilskud kan ydes til:
1) tilplantning, tilsåning eller selvforyngelse af fredskovspligtige  

 arealer, 2) frembringelse af egnede frø eller planter af løvtræarter og 3) forsknings- eller udviklingsopgaver til fremme af løvskovsdyrkning.
Stk. 3. Midlerne til tilskud afsættes på hvert års finanslov.
Beløb, der  

 er bevilget, men ikke anvendt i et finansår, overføres til følgende finansår.
§ 20. Miljøministeren kan fastsætte nærmere regler om tilskudsordningens  

 gennemførelse og administration.
Der kan herunder fastsættes regler om,  

 hvilke oplysninger en ansøgning om tilskud skal indeholde, og om, at  

 ansøgning skal indgives på et særligt skema.
 § 21. Miljøministeren kan indgå aftale med ejeren om at overtage driften  

 af særlige bevoksninger i skoven eller af hele skoven.
Kapitel 5 Ejerskifte m.m.
 § 22. En ny ejer af en skov eller et fredskovspligtigt areal skal senest 3  

 måneder efter ejerskiftet regnet fra overtagelsesdagen give miljøministeren  

 besked derom.
 Stk. 2. Ministeren skal oplyse den nye ejer om lovens regler og om de  

 statsanerkendte konsulentorganisationer på skovbrugsområdet.
 § 23. Overdrageren af en skov må ikke forbeholde sig træer på roden.
 § 24. Skov på mindst 21/2 ha, der ikke er fredskovspligtig, skal i de  

 første 10 år efter et ejerskifte regnet fra overtagelsesdagen drives efter  

 reglerne i § 15.
 Stk. 2. Hvis særlige grunde taler derfor, kan miljøministeren tillade, at  

 reglen i stk. 1 fraviges.
§ 25. Miljøministeren kan beslutte eller fastsætte regler om, at der i de  

 første 10 år efter et ejerskifte regnet fra overtagelsesdagen kun på nærmere  

 angivne vilkår må foretages erhvervsmæssig hugst i skoven.
Reglerne kan  

 begrænses til kun at gælde for særlige områder.
 Stk. 2. For fredskov, der ejes af et aktieselskab, et anpartsselskab, et  

 andelsselskab eller lignende, kan ministeren beslutte eller fastsætte regler  

 om, at der i en periode på indtil 10 år kun på nærmere angivne vilkår må  

 foretages erhvervsmæssig hugst.
 § 26. Til fremme af god skovdrift i skov, der er delt mellem flere ejere,  

 søger miljøministeren i samarbejde med de statsanerkendte  

 konsulentorganisationer på skovbrugsområdet at formidle sammenlægning eller  

 samdrift af skovparceller.
Kapitel 6 Andre bestemmelser § 27. Miljøministeren påser, at loven og regler, der er udstedt efter  

 loven, overholdes.
 Stk. 2. Ministeren påser, at påbud efterkommes, og at vilkår, der er  

 fastsat i tilladelser, overholdes.
 § 28. En tilladelse, der er meddelt efter loven eller efter regler, der er  

 udstedt efter loven, bortfalder, hvis den ikke er udnyttet senest 3 år efter,  

 at den er meddelt.
 § 29. Det påhviler ejeren at berigtige et ulovligt forhold på ejendommen.  

 Består forholdet i en ulovlig brug af ejendommen, påhviler pligten tillige  

 brugeren.
 § 30. Ejeren eller brugeren af en ejendom, hvorpå der er skov eller  

 fredskovspligtigt areal, skal efter anmodning fra miljøministeren give de  

 oplysninger om forholdene på ejendommen, herunder om økonomiske og  

 regnskabsmæssige forhold, der har betydning for lovens administration.
 § 31. Miljøministeren kan give påbud om at berigtige forholdet, når der  

 konstateres overtrædelse af loven eller af regler, der er udstedt efter  

 loven.
Stk. 2. Hvis ejeren eller brugeren ikke driver skoven i overensstemmelse  

 med reglerne i § 15, kan ministeren give påbud om, hvordan arbejdet skal  

 gennemføres, herunder om, hvilke træarter og dyrkningsmetoder der skal  

 anvendes.
Påbudet kan desuden indeholde bestemmelse om tidsfølgen for  

 arbejdets gennemførelse.
Stk. 3. Ministeren kan lade et påbud tinglyse.
Når forholdet er  

 berigtiget, skal ministeren lade påbudet aflyse.
 § 32. Hvis ejeren eller brugeren ikke efterkommer et påbud om at berigtige  

 et ulovligt forhold, kan det ved dom pålægges den pågældende inden en fastsat  

 frist og under tvang af fortløbende bøder at berigtige forholdet.
 Stk. 2. Når et påbud, der er meddelt ved dom, ikke efterkommes rettidigt  

 og inddrivelse af tvangsbøder ikke antages at føre til, at påbudet  

 efterkommes, kan miljøministeren for ejerens regning foretage det nødvendige  

 for at berigtige forholdet.
§ 33. Hvis undladelse af at efterkomme et påbud efter § 31 er af særlig  

 alvorlig karakter, kan det ved dom bestemmes, 1) at der i et nærmere fastsat tidsrum kun må foretages hugst, efter at  

 statsskovdistriktet har udpeget de træer, der må fældes, eller 2) at skoven for ejerens regning tages i drift af statsskovdistriktet i et  

 nærmere fastsat tidsrum.
 Stk. 2. Til dækning af udgifterne til de foranstaltninger, der er nævnt i  

 stk. 1, nr. 2, er der pante- og fortrinsret i ejendommen som for  

 ejendomsskatter.
34. Miljøministeren kan bestemme, at tilskud efter § 19 eller efter  

 regler, der er udstedt efter § 20, helt eller delvis skal tilbagebetales,  

 eller at tilsagn om tilskud helt eller delvis bortfalder, hvis 1) ansøgeren har givet urigtige eller vildledende oplysninger eller  

 fortiet oplysninger af betydning for afgørelsen, 2) vilkår, der er fastsat for at yde tilskuddet, ikke opfyldes eller 3) projektet ikke gennemføres i overensstemmelse med ansøgningen.
Kapitel 7 Myndigheder § 35. Miljøministeren kan henlægge sine opgaver og beføjelser efter loven  

 til Skov- og Naturstyrelsen eller andre institutioner under Miljøministeriet.  

 Ministeren kan fastsætte regler om adgangen til at klage over disse  

 myndigheders afgørelser, herunder at disse myndigheder har den endelige  

 administrative afgørelse.
 § 36. Skov- og Naturstyrelsen yder faglig bistand til miljøministeren og  

 andre myndigheder i skovbrugsfaglige og andre spørgsmål, der har betydning  

 for lovens administration.
 Stk. 2. Skov- og Naturstyrelsen iværksætter forsknings- og  

 udviklingsarbejder, der støtter de formål og hensyn, som er nævnt i § 1.
 Stk. 3. Skov- og Naturstyrelsen udøver vejlednings- og  

 informationsvirksomhed om skove og skovbrugserhvervet over for andre  

 myndigheder og private.
 Stk. 4. Skov- og Naturstyrelsen drager omsorg for, at der mindst hvert 10.  

 år udarbejdes en landsdækkende skovstatistik.
 § 37. Miljøministeren skal, hvis ejeren anmoder om det, afgive en  

 erklæring om skovens tilstand, herunder om, hvorvidt der er forhold, som kan  

 begrunde et påbud efter § 31, stk. 1 eller stk. 2. Miljøministeren skal  

 afgive erklæringen senest 8 uger efter, at anmodningen er modtaget.
 Stk. 2. Miljøministeren kan fastsætte regler om, at der skal betales gebyr  

 for erklæringen.
§ 38. Til kontrol med overholdelse af loven og af regler, der er udstedt  

 efter loven, kan miljøministeren besigtige ejendomme, hvorpå der er skov  

 eller fredskovspligtigt areal.
Besigtigelsen kan gennemføres uden  

 retskendelse, men mod legitimation og så vidt muligt efter forudgående  

 meddelelse til ejeren eller brugeren.
Kapitel 8 Klage § 39. Afgørelser i henhold til loven eller til regler, der er udstedt  

 efter loven, kan påklages af 1) den, som afgørelsen retter sig mod, 2) den, som i øvrigt har en individuel, væsentlig interesse i sagen.
 § 40. Klagefristen er 4 uger fra den dag, afgørelsen er meddelt den  

 pågældende.
 Stk. 2. Tilladelse efter § 10, § 13, § 18 eller § 24, stk. 2, må ikke  

 udnyttes, før klagefristen er udløbet.
 Stk. 3. Klage over en tilladelse efter § 10, § 13, § 18 eller § 24, stk.  

 2, har opsættende virkning, indtil klagemyndigheden har truffet afgørelse  

 eller bestemmer andet.
 Stk. 4. Klage over et påbud har opsættende virkning, indtil  

 klagemyndigheden har truffet afgørelse eller bestemmer andet.
Kapitel 9 Skovrådet § 41. Miljøministeren nedsætter et rådgivende udvalg (Skovrådet), der  

 rådgiver ministeren i skovbrugsfaglige og andre spørgsmål vedrørende skove.
 Stk. 2. Rådets formand udnævnes af ministeren.
 Stk. 3. Rådet består af 12 medlemmer ud over formanden. 8 medlemmer  

 udnævnes af ministeren efter indstilling fra Landbrugsministeriet, Dansk  

 Skovforening (2 medlemmer), De Danske Skovdyrkerforeninger, Hedeselskabet,  

 Danmarks Naturfredningsforening (2 medlemmer), Naturfredningsrådet og  

 Friluftsrådet. 3 medlemmer udnævnes af ministeren som repræsentanter for det  

 skovbrugsvidenskabelige område, Skov- og Naturstyrelsen og  

 statsskovdistrikterne.
 Stk. 4. Udnævnelserne gælder for 4 år.
 § 42. Skovrådet har følgende opgaver:
 1) Rådet drøfter på eget initiativ spørgsmål, det finder af betydning for  

 skovene, og udtaler sig herom til miljøministeren.
 2) Rådet afgiver udtalelse til brug for de regler, ministeren udarbejder  

 med hjemmel i loven.
 3) Rådet udtaler sig om de spørgsmål, ministeren forelægger.
 4) Rådet afgiver udtalelse til brug for retningslinier for administration  

 af loven, herunder vejledninger, som ministeren udarbejder til opfølgning af  

 loven.
 5) Rådet afgiver udtalelse til brug for afgørelse i de sager, der i medfør  

 af regler efter § 35 er påklaget til ministeren, jf. dog stk. 2.
 6) Rådet kan afgive redegørelse til ministeren om udviklingen inden for  

 skovbrugsområdet og om de ændringer, rådet finder ønskelige.
Stk. 2. Ministeren fastsætter en forretningsorden for rådet.
Der kan heri  

 fastsættes regler om, at visse nærmere bestemte sager, som er påklaget til  

 ministeren, ikke skal forelægges for rådet.
Kapitel 10 Straf, ikrafttræden og overgangsbestemmelser § 43. Med bøde straffes den, der 1) overtræder § 5, § 11, § 17, § 22, stk. 1, eller § 23, 2) tilsidesætter vilkår, der er knyttet til en tilladelse efter § 10, §  

 13, § 18, § 24, stk. 2, eller § 25, 3) undlader at efterkomme en beslutning efter § 25 om, at der kun på  

 nærmere angivne vilkår må foretages erhvervsmæssig hugst, 4) undlader at give oplysninger efter § 30 eller 5) undlader at efterkomme et påbud efter § 31, stk. 1 eller 2.
 Stk. 2. I regler, der er udstedt efter loven, kan der fastsættes straf af  

 bøde for overtrædelse af bestemmelser i forskrifterne.
 Stk. 3. Forældelsesfristen for strafansvaret er 5 år.
§ 44. For overtrædelser, der er begået af et aktieselskab, et  

 anpartsselskab, et andelsselskab eller lignende, kan der pålægges  

 virksomheden bødeansvar.
Er overtrædelsen begået af en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab bødeansvar.
 § 45. Loven træder i kraft den 1. juli 1989.
 Stk. 2. Følgende lovbestemmelser ophæves:
 1) Lov om skove, jf. lovbekendtgørelse nr. 231 af 4. maj 1979.
 2) § 3 i lov om udstykning og sammenlægning m.m. af faste  

 ejendomme, jf. lovbekendtgørelse nr. 6 af 7. januar 1977.
 3) § 10 i lov nr. 250 af 23. maj 1984 om ændring af forskellige  

 miljø- og planlægningslove. (Håndhævelse).
 Stk. 3. Denne lovs § 22, stk. 1, ophæves efter miljøministerens  

 bestemmelse.
§ 46. Tilladelser og vilkår for tilladelser, der er meddelt efter den  

 tidligere lovgivning, bevarer deres gyldighed.
Tilladelser bortfalder dog,  

 hvis de ikke er udnyttet senest den 1. juli 1991.
 Stk. 2. Bygninger, anlæg, lystskove, dyrehaver og andre indretninger fra  

 før den 14. maj 1935, der ikke opfylder lovens regler, kan bevares, så længe  

 anvendelsen ikke ændres.
 Stk. 3. Tinglyste deklarationer, der er oprettet af ejeren for at frede  

 enkelte træer eller partier af en skov af hensyn til bevaring af  

 naturskønheden, bevarer deres gyldighed, medmindre miljøministeren bestemmer  

 andet.
 Stk. 4. Fredskove, der har et større juletræs- og pyntegrøntareal i kort  

 omdrift end nævnt i § 15, stk. 2, skal senest den 1. juli 1999 opfylde denne  

 bestemmelse.
 § 47. Loven gælder ikke for Færøerne og Grønland.
