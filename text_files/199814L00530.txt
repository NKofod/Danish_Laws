Betænkning afgivet af Retsudvalget den  

 22. april 1999 Betænkning over Forslag til lov om midlertidig  

 opholdstilladelse til nødstedte fra Kosovoprovinsen i  

 Forbundsrepublikken Jugoslavien (Kosovonødloven) Udvalget har behandlet lovforslaget i nogle møder  

 og har herunder stillet spørgsmål til indenrigsministeren, som  

 denne har besvaret skriftligt.
 Endvidere har udvalget modtaget en skriftlig henvendelse  

 fra Dansk Flygtningehjælp.
 Der er af indenrigsministeren og nogle mindretal stillet  

 ændringsforslag, hvorom henvises til de ledsagende  

 bemærkninger.
Herefter indstiller et mindretal  

(Socialdemokratiets og Det Radikale Venstres medlemmer af udvalget)  

 lovforslaget til vedtagelse med de af indenrigsministeren og det under  

 nr. 17 stillede ændringsforslag.
Mindretallet vil stemme imod de under  

 nr. 1, 4, 5, 6, 7, 8, 11, 12, 13 og 14 stillede ændringsforslag.
Et andet mindretal (Venstres og Det Konservative  

 Folkepartis medlemmer af udvalget) indstiller lovforslaget til  

vedtagelse med de af indenrigsministeren og de under nr. 4, 5 og 17  

 stillede ændringsforslag.
Mindretallet vil stemme imod de under nr. 1,  

 6, 7, 8, 11, 12, 13 og 14 stillede ændringsforslag.
 Dette mindretal tilslutter sig, at der skabes et  

 retsgrundlag for, at inviterede nødstedte personer fra Kosovoprovinsen  

 på grund af den helt øjeblikkelige situation, der har  

 medført, at hundredetusinder er fordrevet, kan få  

 opholdstilladelse i Danmark.
Dette mindretal tilslutter sig den generelle holdning i  

 såvel NATO som EU for en løsning af Kosovokonflikten, at de  

 fordrevne skal kunne vende tilbage til Kosovo og leve i sikkerhed under  

 international beskyttelse.
Det ville kunne opfattes som stridende mod denne  

 målsætning, hvis der ved Kosovonødloven etableres en  

 ordning, der bygger på en forventning om længerevarende  

 ophold.
 Dette mindretal finder det rigtigt, at der trods opholdets  

 midlertidige karakter gives de nødstedte særlige rettigheder,  

 der ligger langt ud over asylsøgeres, samt særlige pligter.
Mindretallet finder, at der altid er principielle  

 betænkeligheder forbundet med at give en minister vidtgående  

 bemyndigelser.
I dette tilfælde er mindretallet imidlertid enig i, at  

 den ordning, der skal etableres for de nødstedte, skal være  

 så fleksibel som mulig og udvikle sig over tid.
Mindretallet finder det  

 vigtigt, at de udlændinge, der kommer til Danmark, tages med på  

 råd om deres ophold, frem for at der i loven fastsættes detaljer.  

 Mindretallet lægger vægt på, at det i videst muligt omfang  

 sikres, at der tages optimale hensyn til den enkeltes forhold.
Mindretallet  

 henviser specielt til ministerens svar på spørgsmål nr.  

 10, der er optrykt som bilag til betænkningen, hvoraf det  

 fremgår, at forholdene for de nødstedte udlændinge vil  

 blive afpasset det forhold, at de pågældende alene har  

 midlertidig opholdstilladelse, og at de pågældende vil blive  

 tilbudt undervisning og aktivering, herunder kurser i fag af betydning for en  

 tilbagevenden til Kosovo, ligesom de vil få tilbud om  

 lægebehandling.
Mindretallet hæfter sig specielt ved ministerens  

 bemærkning om, at ordningen bør udformes så smidigt som  

 muligt med henblik på at give de pågældende så frie  

 rammer som muligt under deres ophold her i landet.
Mindretallet har tillige  

 hæftet sig ved, at der bliver mulighed for de pågældende  

 for at indgå i praktikordninger, frivilligt arbejde og efter  

 nærmere regler at tage lønnet beskæftigelse, og at alle  

 pålægges en pligt til at medvirke ved udførelsen af de  

 nødvendige opgaver i forbindelse med indkvarteringsstederne.
 Mindretallet har stillet ændringsforslag bl.a. om  

 ændring af § 6, idet mindretallet ønsker at sikre, at personer,  

 der i forvejen har indrejseforbud eller vil kunne udvises af landet, ikke  

 inviteres til Danmark.
Et tredje mindretal (Centrum-Demokraternes og  

 Kristeligt Folkepartis medlemmer af udvalget) indstiller lovforslaget til  

vedtagelse med de af indenrigsministeren og de under nr. 12 og 17  

 stillede ændringsforslag.
Mindretallet vil stemme imod de under nr. 1,  

 4, 5, 6, 7, 8, 11, 13 og 14 stillede ændringsforslag.
En del af mindretallet (Kristeligt Folkepartis medlem af  

 udvalget) finder det afgørende, at Danmark yder en solid  

 humanitær indsats i forhold til de fordrevne fra Kosovo.
Først  

 og fremmest er det vigtigt at yde hjælp i nærområdet i  

 nabolandene til Kosovo.
Det er imidlertid også Kristeligt Folkepartis  

 opfattelse, at Danmark må være parat til at modtage fordrevne  

 kosovo-albanere, såfremt de ikke kan leve trygt i  

 nærområdet.
En sådan konkret anmodning om, at Danmark  

 på særlige vilkår skal invitere fordrevne fra Kosovo,  

 foreligger nu fra UNHCR.
Lovforslaget lægger op til, at Danmark i  

 første omgang skal kunne modtage en kvote på 1500  

 nødstedte fra Kosovo.
For Kristeligt Folkeparti er det  

 afgørende, at lovforslaget ikke indeholder nogen øvre  

 grænse for, hvor mange personer der kan meddeles opholdstilladelse til.
Kristeligt Folkeparti opfordrer således regeringen  

 til over for UNHCR at tilkendegive, at Danmark er parat til at modtage et  

 lignende antal flygtninge som Norge.
Den norske regering har tilkendegivet,  

 at man er parat til at modtage 6.000 flygtninge.
Kristeligt Folkeparti finder det vigtigt, at  

 indenrigsministerens ændringsforslag nr. 2 til § 5 imødekommer  

 kritikken af, at det vil være uholdbart, hvis der kun efter ny  

 ansøgning kan meddeles opholdstilladelse for yderligere tre perioder  

 af 6 måneder.
Et fællesnordisk forskningsprojekt  

 vedrørende modtagelsen af de bosniske flygtninge påviste  

 således, at det var meget belastende for flygtningene, hvis  

 opholdsgrundlaget hele tiden   i Danmark hvert halve år   blev taget op  

 til fornyet vurdering.
 Når det gælder spørgsmålet om  

 lønnet beskæftigelse og uddannelse, mener Kristeligt Folkeparti,  

 at der med de stillede ændringsforslag samt ministerens skriftlige  

 tilkendegivelser over for udvalget er sket en tilfredsstillende  

 præcisering af, hvorledes bemyndigelserne i denne lov vil blive anvendt  

 til gavn for dem, der efter loven får meddelt opholdstilladelse.
Forhandlingerne om lovforslaget er sket over få  

 dage.
Selv om Indenrigsministeriet beredvilligt har svaret på mange  

 spørgsmål, er det under alle omstændigheder svært at  

 vurdere, hvordan loven kommer til at virke i praksis.
Retsvirkningerne for  

 udlændinge med midlertidig opholdstilladelse efter denne lov i forhold  

 til udlændinge med opholdstilladelse efter anden lovgivning kunne der  

 også have været brugt mere tid på, hvis det ikke var  

 nødvendigt med en hurtig vedtagelse af loven.
 Kristeligt Folkepartis tilslutning til loven er derfor  

 bl.a. betinget af, at der indsættes en revisionsparagraf i loven,  

 således at indenrigsministeren inden udgangen af folketingsåret  

 1999-2000 fremsætter forslag for Folketinget til revision af loven med  

 henblik på at vurdere denne i forhold til udlændingelovgivningen  

 i øvrigt.
 En anden del af mindretallet (Centrum-Demokraternes medlem  

 af udvalget) kan fuldt ud tilslutte sig bemærkningerne om lovforslaget  

 fra Kristeligt Folkepartis medlem af udvalget.
Et fjerde mindretal (Socialistisk Folkepartis  

 medlem af udvalget) vil redegøre for sin stilling til lovforslaget ved  

 2. behandling.
Mindretallet vil principalt stemme for de af et mindretal  

 under nr. 1 og 14 stillede ændringsforslag, subsidiært vil  

 mindretallet stemme for de af indenrigsministeren under nr. 2 og 3 stillede  

 ændringsforslag.
Mindretallet vil endvidere stemme for de under nr. 6,  

 7, 8, 9, 10, 11, 12, 13 og 17 stillede ændringsforslag, vil stemme  

 hverken for eller imod de af indenrigsministeren under nr. 15, 16 og 18  

 stillede ændringsforslag og vil stemme imod de under nr. 4 og 5  

 stillede ændringsforslag.
Mindretallet er af den opfattelse, at da  

 forhandlingerne i Rambouillet brød sammen, begyndte den etniske  

 udrensning at tage fart, og da NATO satte ind med sine bombardementer,  

 iværksatte Milosevic den frygtelige »Operation Hestesko «.
Ifølge UNHCR s opgørelse fra 16. april 1999  

 har dette medført, at 321.000 har søgt tilflugt i Albanien,  

 74.200 i Montenegro, 122.000 i Makedonien og 31.500 i Bosnien.
Derudover er  

 omkring 300.000 formentlig internt fordrevne, men de endelige tal kendes  

 ikke.
I Genève fremlagde UNHCR en oversigt over  

 situationen for de fordrevne i området.
Denne fremlæggelse  

 gør omhyggeligt rede for betingelserne, og der udtrykkes klart, at de  

 mennesker, der befinder sig uden for FRY i flygtningelejre, er at opfatte som  

 flygtninge efter FN s flygtningekonvention fra 1951.
Det forekommer besynderligt, at Danmark har brug for en  

 særlig lov for at give asyl til personer, der af UNHCR beskrives som  

 konventionsflygtninge.
Der er endnu ikke givet et klart svar på,  

 hvorfor udlændingelovens § 8 ikke omfatter disse personer.
Det er  

 uforståeligt, fordi Danmark hvert år tager de såkaldte  

 kvoteflygtninge omfattet af denne paragraf i samarbejde med bl.a.
UNHCR.  

 Havde man ønsket en særlig politisk tilkendegivelse fra  

 Folketingets partier, kunne man fremlægge et forslag om en særlig  

 bevilling i Finansudvalget.
Ingen ansvarlige partier ville kunne afvise at  

 give en ekstra bevilling for at dække omkostningerne i en situation som  

 denne.
Når man i stedet for vælger at lave en  

 særlov, kan der kun være den forklaring, at man ønsker at  

 adskille denne gruppe fra andre flygtninge.
Dette er der en række  

 eksempler på.
For mens integrationsloven, der gælder for andre  

 flygtninge, giver et sæt af rettigheder og pligter, er denne  

 særlov fuld af bemyndigelser til indenrigsministeren.
Men rettigheder  

 ud over kost, logi og pligten til at holde eget hus skal man kigge langt  

 efter i loven.
 Et af de mest markante eksempler herpå er, at man  

 fratager disse flygtninge den ret   måske nærmest eneste ret  

 flygtninge har, nemlig retten til at søge asyl.
 Det har ikke skortet på advarsler fra diverse  

 menneskerettighedsorganisationer, hvilket fremgår af det uddrag af  

 høringssvar, der er optrykt som bilag til denne betænkning,  

 så ingen kan uvidende herom vedtage denne lov.
 Et forsøg på at få særloven til  

 at give flygtninge fra Kosovo deres konventionsbestemte rettigheder har  

 desværre ikke været muligt, og dette mindretal kan derfor under  

 ingen omstændigheder lægge stemmer til lovforslaget i dets  

 nuværende udformning.
Et femte mindretal (Dansk Folkepartis medlem af  

 udvalget) indstiller lovforslaget til forkastelse ved 3.  

 behandling, men vil stemme for de under nr. 2, 3, 4, 5, 9, 10 og 18  

 stillede ændringsforslag.
Mindretallet vil stemme imod de under nr. 1,  

 6, 7, 8, 11, 12, 13, 14, 15 og 16 stillede ændringsforslag og vil  

 redegøre for sin stilling til det under nr. 17 stillede  

 ændringsforslag.
Dansk Folkeparti ønsker at hjælpe flygtninge  

 i deres nærområde.
Netop ved at yde maksimal hjælp i  

 nærområdet bruges de økonomiske ressourcer bedst.
Samtidig  

 vil flygtningene ved at forblive i nærområdet i den periode, hvor  

 det er umuligt for dem at bo i deres eget fædreland, få  

 større mulighed for at vende tilbage til hjemlandet, så snart  

 der er opnået fred.
 Dansk Folkeparti har været positiv over for  

 bevillingerne til støtte for ofrene for Kosovokrisen på ca. 200  

 mio. kr. og vil være positivt indstillet, hvis der i den kommende tid  

 skal ydes yderligere hjælp i nærområdet.
 Det er vigtigt, at nødstedte mennesker får  

 hjælp på stedet til telte, presenninger, sanitet, vand, mad,  

 tøj og medicin m.v., som Danmark og andre lande skal være med  

 til at betale for.
Dansk Folkeparti er imod regeringens særlov om at  

 hente flygtninge til Danmark, da udlændingeloven ikke indeholder  

 bestemmelser om midlertidig opholdstilladelse.
Det fremgår da  

 også af særloven, at Kosovoalbanerne efter 2 år vil kunne  

 gennemgå normal asylprocedure.
 Opholdstilladelse efter særloven meddeles for 6  

 måneder ad gangen præcis som i Bosnierloven, hvor et flertal i  

 Folketinget efter et par år gav de af denne lov omfattede personer  

 permanent opholdstilladelse.
 Dansk Folkeparti forventer, det samme vil gøre sig  

 gældende i forhold til Kosovosærloven.
 Dansk Folkeparti er af den opfattelse, at Danmark skal  

 give asyl til personer, som er forfulgt af politiske, religiøse eller  

 racemæssige årsager, og at disse personer skal have midlertidig  

 opholdstilladelse 1 år ad gangen.
Når omstændighederne i hjemlandene giver  

 mulighed for det, bør disse personer hjemsendes.
Dansk Folkeparti  

 beklager, at den nuværende udlændingelov ikke giver adgang til  

 midlertidig opholdstilladelse.
Regeringens særlov vil give adgang til 1500 personer  

 fra Kosovo i første omgang, og derefter kan ministeren  

 egenhændigt beslutte, hvor mange flere der vil kunne komme til Danmark  

 uden at indhente Folketingets tilladelse.
Ministeren har på  

 spørgsmål bekræftet, at det vil kunne dreje sig om  

 titusindvis, hvis ministeren beslutter det.
Dansk Folkeparti mener, at pengene bruges bedst i  

 nærområdet. 1500 flygtninges rejse, ophold m.v. i ½ år i  

 Danmark vil medføre udgifter på 158 mio. kr.
For de samme penge  

 kan der i samme tidsrum hjælpes mindst 60.000 flygtninge i  

 nærområderne.
Dansk Folkeparti ønsker altså at yde en  

 optimal hjælp i forhold til den tragedie, der udspilles på  

 Balkan, og som rammer hundredetusinder af mennesker.
Dansk Folkeparti vil  

 være villig til at yde flere penge til samme formål, men stemmer  

 imod regeringens særlov om at flytte kosovoalbanere væk fra  

 området.
Et sjette mindretal (Enhedslistens medlem af  

 udvalget) indstiller lovforslaget til vedtagelse med de af dette  

 mindretal stillede ændringsforslag.
Skulle de af dette mindretal  

 stillede ændringsforslag nr. 1 og 14 ikke blive vedtaget, vil  

 mindretallet stemme for de af indenrigsministeren under nr. 2 og 3 stillede  

 ændringsforslag.
Mindretallet vil desuden stemme for de under nr. 6, 7,  

 8, 9, 10, 11, 13 og 17 stillede ændringsforslag, vil stemme hverken for  

 eller imod de af indenrigsministeren under nr. 15, 16 og 18 stillede  

 ændringsforslag og vil stemme imod de under nr. 4 og 5 stillede  

 ændringsforslag.
Efter dette mindretals opfattelse er det fremsatte  

 lovforslag helt unødvendigt.
Denne opfattelse er blevet bestyrket af  

 de høringssvar, som en lang række organisationer med ekspertise  

 og forstand på området har indsendt.
For mindretallet er hovedproblemet, at regeringen hverken  

 i forslagets bemærkninger eller ved fremlæggelsen under 1.  

 behandling på overbevisende måde har argumenteret for, at det er  

 nødvendigt at gennemføre en særlov på dette  

 område.
Som det fremgår af bemærkningerne, foreligger der  

 en henvendelse fra FN s Flygtningehøjkommissariat (UNHCR), som angives  

 at indeholde en appel om at yde midlertidig beskyttelse til fordrevne fra  

 Kosovo.
Regeringen henholder sig i bemærkningerne til, at  

 der foreligger en »så katastrofal  

 humanitær situation i Kosovo og i nærområderne hertil, at  

 der også er behov for, at andre lande kan aflaste de ramte  

 nærområder ved at yde nogle af de fordrevne midlertidig  

 beskyttelse, indtil forholdene i Kosovo er så sikre, at de kan vende  

 tilbage under ordnede forhold.« Mindretallet deler regeringens opfattelse af, at der er  

 tale om en katastrofal situation.
Men så meget desto mere  

 uforståeligt er det, at regeringen har valgt at spilde tiden i forhold  

 til at hente de svageste og mest nødlidende personer ud fra  

 området ved at fremsætte dette lovforslag.
For der er ikke efter  

 mindretallets opfattelse under behandlingen af lovforslaget kommet noget som  

 helst frem, som begrunder, at de nugældende bestemmelser i  

 udlændingeloven ikke kan bruges.
Af det notat fra Humanitarian Issues Working Group of the  

 Peace Implementation Council (HIWG) af 6. april 1999, som UNHCR s appel  

 bygger på, gøres det helt klart, hvilken karakter flygtninge fra  

 området har.
Det hedder således: »All  

 those fleeing the current situation into neighbouring countries are  

 undeniably refugees under the broader UNHCR mandate and no one would question  

 their urgent need for international protection. « Denne opfattelse har UNHCR allerede i eftersommeren 1998  

 givet udtryk for, og det tilføjes videre, at »important numbers of those persons fleeing the conflict  

 in Kosovo are victimised on account of their ethnicity, religion or imputed  

 political opinion; that is, they are refugees in accordance with the criteria  

 on the 1951 Convention.« På baggrund af denne vurdering appelleres der i  

 notatet om at byde flygtningene velkommen og yde dem beskyttelse, så  

 længe det er nødvendigt.
UNHCR pointerer dernæst, at » In some places, this may be done through regular  

 asylum procedures«, mens det i lande, hvor der  

 ikke er sådanne procedurer til at modtage store  

 flygtningestrømme, eller hvor sådanne procedurer »are likely to be overwhelmed, UNHCR strongly advocates  

 that States take all necessary protection measures to ensure the refugees  

  admission and immediate protection« (jf. notatet  

 s. 6).
Kun en meget besynderlig læsning kan se dette som en  

 opfordring fra UNHCR til, at Danmark gennem en særlov skal suspendere  

 de almindelige asylprocedurer, som andre flygtninge fra området  

 på det seneste har fået opholdstilladelse efter.
Tværtimod  

 ønskes det fra UNHCR s side, at flygtningene behandles efter de  

 gældende nationale asylregler.
Det fremgår af notatets punkt 24,  

 hvor det hedder: » Acceptable and secure  

 conditions of stay will normally be mandated by existing law where those  

 arriving are treated as asylum-seekers and/or recognised as refugees«.
 Efter mindretallets opfattelse er denne lov derfor hverken  

 nødvendig for at kunne hjælpe kosovo-flygtningene til  

 beskyttelse i Danmark eller for, at Danmark på passende måde kan  

 reagere på den helt rimelige og nødvendige appel, som UNHCR har  

 udsendt om at få støtte til at afhjælpe den  

 humanitære katastrofe, som krigen har skabt.
Det er efter mindretallets opfattelse ydermere bekymrende,  

 at regeringen i lovforslagets bemærkninger til § 5 bevæger sig ud  

 på, hvad mindretallet opfatter som et asylretligt og  

 beskyttelsesmæssigt skråplan.
Det hedder således om  

 mulighederne for at nægte forlængelse af den halvårlige  

 midlertidige opholdstilladelse, som lovforslaget opererer med, at der vil  

»kunne lægges vægt på, hvorvidt  

 den pågældende udlænding har mulighed for at tage ophold i  

 et nærområde til Kosovo«.
Det finder mindretallet meget betænkeligt.
Ikke  

 mindst i lyset af, at regeringen i lovforslagets almindelige  

 bemærkninger netop fremhæver, at det er dens opfattelse, at de  

 fordrevne skal kunne  »vende tilbage til Kosovo og  

 leve i sikkerhed under international beskyttelse«.
Med bemærkningerne til § 5 åbnes der for, at  

 det ikke alene er en vurdering af tilbagevendelsesmulighederne i Kosova,  

 udlændingemyndighederne skal vurdere, men også mulighederne for  

 at kunne sende flygtningene til for eksempel Albanien og Makedonien.
Efter  

 mindretallets opfattelse åbnes der her for, at der i landene omkring  

 Kosova kan skabes et flygtningelejrsystem af »palæstinensiske dimensioner «, hvilket mindretallet finder helt uacceptabelt.
For mindretallet betyder indførelsen af denne  

 mulighed ikke bare, at kosovaalbanere risikerer at blive gjort til genstand  

 for internationale »forhandlinger« med nabolandene til Kosova om at aftage/huse større  

 eller mindre befolkningsgrupper af flygtninge fra området.
Men det  

 åbner også for et asylretligt skred i retning af, at flygtninge  

 fra andre lande ikke skal have vurderet deres opholdstilladelse i forhold til  

 sikkerheden i hjemlandet, men i forhold til det mere upræcise og  

 svævende begreb »nærområdet«.
 Af disse principielle og konkrete grunde finder  

 mindretallet, at lovforslaget ikke bare er unødvendigt, men også  

 et uheldigt og bekymrende skridt væk fra de almindelige asylretlige  

 regler, som følger af, at Danmark hidtil har bygget sit asylsystem  

 på basis af FN s Flygtningekonvention.
Stillet over for, at der tilsyneladende synes at  

 være et flertal for denne særlov, har mindretallet stillet  

 ændringsforslag til loven, som betyder, at loven kun har virkning i et  

 halvt år.
Herefter skal flygtningene kunne få deres asylsag  

 behandlet efter udlændingelovens almindelige regler, og opnås der  

 asyl til ansøgerne, skal disse nyde de samme rettigheder som andre  

 flygtninge.
Et syvende mindretal (Fremskridtspartiets medlem af  

 udvalget) indstiller lovforslaget til forkastelse ved 3. behandling,  

 men vil stemme for de under nr. 2, 3, 4, 5, 9, 10 og 18 stillede  

 ændringsforslag.
Mindretallet vil stemme imod de under nr. 1, 6, 7, 8,  

 11, 12, 13, 14, 15, 16 og 17 stillede ændringsforslag.
 Fremskridtspartiet har den holdning, at hjælpen skal  

 ydes i nærområdet, idet man på den måde kan  

 hjælpe langt flere flygtninge end ved at tage flygtningene til  

 Danmark.
 Desuden er der den helt klare fordel, at de  

 pågældende flygtninge langt nemmere kan vende tilbage til deres  

 hjemland, når det bliver muligt.
Det er ikke altid, at det er muligt at yde hjælpen i  

 nærområdet, men netop i forbindelse med den væbnede  

 konflikt i Kosovo er der en historisk mulighed for at yde hjælpen i  

 nærområdet.
Den mulighed skal klart udnyttes i stedet for at  

 bruge forholdsmæssigt langt flere penge på at tage et antal  

 flygtninge til Danmark.
 Fremskridtspartiet ønsker af humanitære  

 grunde at hjælpe så mange flygtninge som muligt og ønsker  

 således at yde hjælpen i nærområdet.
Desuden er det Fremskridtspartiets erfaring, at love om  

 midlertidig opholdstilladelse ikke fastholder princippet om midlertidighed.
I  

 løbet af kort tid vil et flertal i Folketinget uden om  

 Fremskridtspartiet ændre loven, så de pågældende  

 flygtninge får lov til at blive i Danmark.
Det er derfor ikke reelt at  

 bruge betegnelsen midlertidig.
 Hvis der reelt havde været tale om midlertidige  

 opholdstilladelser med den klare forudsætning, at de  

 pågældende flygtninge skulle vende tilbage, når der er fred  

 i hjemlandet, ville Fremskridtspartiet have stillet sig helt anderledes  

 positivt over for forslaget.
Desuden er det en lov, der prøver at give  

 indtrykket af, at Danmark kun skal modtage 1500 flygtninge, hvilket heller  

 ikke er sandt.
Sandheden er, at Danmark i første omgang skal modtage  

 1500 flygtninge.
Herefter har ministeren fuldstændig frie hænder  

 til at tage lige så mange flygtninge til Danmark, som ministeren finder  

 det passende, og det uden at Folketinget bliver spurgt.
 Konkluderende må Fremskridtspartiet afvise  

 lovforslaget ud fra, at der ikke bliver tale om midlertidige  

 opholdstilladelser, der bliver ikke kun tale om at tage 1500 flygtninge til  

 Danmark, og der ville kunne hjælpes tusindvis flere flygtninge ved at  

 bruge de samme penge i nærområdet.
Ændringsforslag Til § 5 Af	et mindretal (EL), tiltrådt af et mindretal  

 (SF):
 1) Paragraffen udgår.
 Af	indenrigsministeren, tiltrådt af et flertal (S,  

 V, KF, DF, CD, RV, FP og KRF):
 2) I stk. 1 ændres »Efter ansøgning« til:  

»Med udlændingens samtykke«.
 3) Stk. 3 udgår.
 Af	et mindretal (V og KF), tiltrådt af et mindretal  

(DF og FP):
Til § 6 4) Ordene »kun, når  

 særlige grunde taler derfor,« ændres  

 til: »ikke«.
Til § 8 5) Stk. 2-4 udgår.
 Af	et mindretal (SF), tiltrådt af et mindretal  

(EL):
Til § 10 6) Stk. 1 affattes således:
» 7) I stk. 2, 1. pkt., indsættes efter »undervisning og kurser«  

 ordene: »i dansk og«.
 8) I stk. 3, 1. pkt., ændres »stk. 1 og 2« til: »stk. 1, 2. pkt., og stk. 2«.
 Af	indenrigsministeren, tiltrådt af udvalget:
Til § 11 9) I stk. 7 udgår ordet »kun«.
Til § 19 10) Efter stk. 1 indsættes som nyt stykke:
» Til § 25 Af	et mindretal (SF), tiltrådt af et mindretal  

(EL):
 11) Ordene »efter  

 udlændingelovens § 9« ændres til:  

»efter udlændingelovens §§ 7 eller 9«.
 Af	et mindretal (EL), tiltrådt af et mindretal (SF,  

 CD og KRF):
 12) Efter stk. 1 indsættes som nyt stykke:
» Af	et mindretal (SF), tiltrådt af et mindretal  

 (EL):
Til § 26 13) Paragraffen udgår.
 Af	et mindretal (EL), tiltrådt af et mindretal  

(SF):
Til § 27 14) I stk. 2 udgår »§  

 5,«.
 Af	indenrigsministeren, tiltrådt af et flertal (S,  

 V, KF, CD, RV og KRF):
Til § 31 15) Efter stk. 2 indsættes som nyt stykke:
» Nye paragraffer 16) Efter § 31 indsættes som nye paragraffer:
» 1. I § 5 A, stk. 5, indsættes efter »det tidligere Jugoslavien m.v.«: »eller lov om midlertidig  

 opholdstilladelse til nødstedte fra Kosovoprovinsen i  

 Forbundsrepublikken Jugoslavien (Kosovonødloven).« 2. I § 7, stk. 2, indsættes efter »det tidligere Jugoslavien m.v.«: »eller lov om midlertidig  

 opholdstilladelse til nødstedte fra Kosovoprovinsen i  

 Forbundsrepublikken Jugoslavien (Kosovonødloven)«.
 3. I § 8, stk. 3, indsættes efter »det tidligere Jugoslavien m.v.«: »eller lov om midlertidig  

 opholdstilladelse til nødstedte fra Kosovoprovinsen i  

 Forbundsrepublikken Jugoslavien (Kosovonødloven)«.
 § 02. I lov om indkomstskat for personer m.v.  

 (personskatteloven), jf. lovbekendtgørelse nr. 717 af 2. oktober 1998,  

 som senest ændret ved § 4 i lov nr. 1026 af 23. december 1998,  

 foretages følgende ændring:
1. I § 10, stk. 5, 3. pkt., indsættes efter »det tidligere Jugoslavien m.v.«: »eller lov om midlertidig  

 opholdstilladelse til nødstedte fra Kosovoprovinsen i  

 Forbundsrepublikken Jugoslavien (Kosovonødloven).« § 03. I lov om påligningen af indkomstskat til staten  

 (ligningsloven), jf. lovbekendtgørelse nr. 819 af 3. november 1997,  

 som senest ændret ved lov nr. 218 af 14. april 1999, foretages  

 følgende ændring:
1. I § 9 F, stk. 3, indsættes efter »det tidligere Jugoslavien m.v.«: »eller lov om midlertidig  

 opholdstilladelse til nødstedte fra Kosovoprovinsen i  

 Forbundsrepublikken Jugoslavien (Kosovonødloven).«« Af	et mindretal (KRF), tiltrådt af et flertal  

 (udvalget med undtagelse af DF og FP):
 17) Efter § 31 indsættes som ny paragraf:
» Af	indenrigsministeren, tiltrådt af et flertal  

 (udvalget med undtagelse af SF og EL):
Til § 32 18) Paragraffen affattes således:
»§ 32. Loven gælder ikke for Færøerne og  

 Grønland, men kan ved kongelig anordning helt eller delvis  

 sættes i kraft for disse landsdele med de afvigelser, som de  

 særlige færøske eller grønlandske forhold  

 tilsiger.« Bemærkninger Til nr. 1 Ændringsforslaget indebærer, at  

 opholdstilladelse efter denne lov alene kan meddeles én gang for en  

 periode af 6 måneder, hvorefter udlændingelovens almindelige  

 asylsagsbehandling går i gang.
Efter forslagsstillernes opfattelse er den fundamentale  

 ret i FN's flygtningekonvention fra 1951 retten til at søge asyl og  

 få sin ansøgning behandlet.
Denne fundamentale ret sættes  

 ud af kraft med lovforslagets § 5. Det er særdeles betænkeligt i  

 betragtning af, at UNHCR i sit non-paper af 20. april 1999, jf. bilag 41,  

 fastslår, at en betydelig andel af de personer, der flygter fra den  

 igangværende konflikt, er flygtninge efter 1951-konventionen.
 Under hensyn til de flygtendes håb om hurtig  

 tilbagevenden og af hensyn til det danske asylsystems muligheder for at  

 forberede og behandle så stort et antal sager finder forslagsstillerne  

 det rigtigt at etablere én periode på 6 måneder med  

 opholdstilladelse uden egentlig asylsagsbehandling, hvorefter den almindelige  

 procedure sættes i gang. 6 måneder er det længste, man kan  

 byde folk at leve i usikkerhed om deres fremtid.
Til nr. 2 Med ændringsforslaget tilvejebringes en mere smidig  

 ordning, der indebærer, at en udlænding ikke behøver at  

 indgive formel ansøgning om fornyelse af en meddelt opholdstilladelse.  

 En sådan fremgangsmåde skønnes mulig for de  

 pågældende udlændinge, der alle har et nogenlunde  

 fælles grundlag for opholdstilladelsen.
En meddelt opholdstilladelse  

 fornys   hvis det ønskes   uden forudgående ansøgning fra  

 udlændingen, såfremt lovens betingelser herfor er opfyldt.  

 Udlændingen vil blive orienteret herom i forbindelse med den  

 almindelige vejledning, der gives ved ankomsten.
Til nr. 3 og 10 Med ændringsforslagene sikres det, at en registreret  

 asylansøger med opholdstilladelse efter lovforslaget bevarer denne  

 opholdstilladelse og de dertil knyttede rettigheder, når  

 asylansøgningen efter den toårige suspensionsperiode tages under  

 behandling.
Udlændingen bevarer kun opholdstilladelsen efter  

 lovforslaget, så længe den pågældendes  

 asylansøgning er under behandling.
Det foreslås derfor, at en  

 opholdstilladelse efter lovforslaget bortfalder, når en registreret  

 asylansøger med opholdstilladelse efter lovforslaget meddeles endeligt  

 afslag på asyl.
Til nr. 4 Hensigten med ændringsforslaget er at sikre, at  

 personer, der har indrejseforbud eller vil kunne udvises af landet, ikke  

 meddeles opholdstilladelse efter denne lov.
Til nr. 5 Ændringsforslaget indebærer, at lovforslagets  

 bestemmelse om, at Udlændingestyrelsen kan erhverve fast ejendom til  

 indkvartering ved ekspropriation, udgår.
Endvidere udgår  

 fritagelsen fra planlovens bestemmelser om region-, kommune- og lokalplaner  

 og fritagelsen fra kravet om at søge boligministerens bistand med det  

 forberedende arbejde i forbindelse med byggeopgaver.
 Hvad angår ekspropriationsbestemmelsen, finder  

 forslagsstillerne det rigtigst, at et ønske om at ekspropriere en  

 konkret ejendom forelægges Folketinget til behandling som et  

 selvstændigt lovforslag.
 Forslagsstillerne finder endvidere, at eventuelle  

 ændringer i lokalplaner m.v. bør ske efter gældende  

 procedurer, og henviser i den forbindelse til Kommunernes Landsforenings  

 høringssvar af 16. april 1999, jf. bilag 12.
Til nr. 6 og 8 Formålet med ændringsforslagene er at sikre  

 børn i den undervisningspligtige alder med opholdstilladelse  

 muligheden for at gå i dansk skole.
Det er forslagsstillerens  

 opfattelse, at disse børn i videst muligt omfang skal sikres normale  

 forhold og mulighed for at blive integreret i det danske samfund, da det er  

 en fastslået kendsgerning, som blandt andet dannede baggrund for  

 integrationsloven, at der ikke er en modsætning mellem integration og  

 repatriering, og da der er en risiko for, at de pågældendes  

 ophold vil blive af længere varighed.
Til nr. 7 Formålet med ændringsforslaget er at sikre, at  

 personer omfattet af denne lov får mulighed for at modtage  

 danskundervisning og aktivering.
I arbejdet med integrationsloven blev det  

 fastslået, at der ikke er en modsætning mellem integration og  

 repatriering.
Der vil således ikke være tale om at blokere for en  

 tilbagevenden.
Desuden foreligger der den risiko, at de  

 pågældende ikke vil kunne vende hjem inden for overskuelig tid,  

 og det vil derfor være til gavn for dem at komme i gang med  

 integrationen.
Til nr. 9 Efter lovforslagets § 11, stk. 7, kan en udlænding med  

 opholdstilladelse efter lovforslaget kun efter nærmere regler herom,  

 der fastsættes af indenrigsministeren, meddeles tilladelse til at tage  

 lønnet beskæftigelse.
Affattelsen af denne bestemmelse har givet  

 anledning til den misforståelse, at der kun i meget snævert  

 omfang vil blive givet tilladelse til at tage lønnet  

 beskæftigelse.
Det foreslås derfor, at ordet »kun« udgår af  

 bestemmelsen.
Med ændringsforslaget ønskes det  

 præciseret, at udlændinge med opholdstilladelse efter  

 lovforslaget kan tage lønnet beskæftigelse i de tilfælde,  

 der vil være omfattet af de herom fastsatte regler.
Det er hensigten at  

 udnytte bemyndigelsen til at skabe en så fleksibel ordning som muligt,  

 således at der gives en smidig adgang for udlændinge med  

 opholdstilladelse efter lovforslaget til at tage lønnet  

 beskæftigelse.
 De nærmere regler vil blive udformet således,  

 at der ikke sker en udnyttelse af disse udlændinges arbejdskraft,  

 ligesom risikoen for, at udlændinge med opholdstilladelse efter  

 lovforslaget påtager sig sort arbejde, vil blive  

 imødegået.
Til nr. 11 og 13 Formålet med ændringsforslagene er at sikre en  

 person omfattet af loven ret til at søge asyl, og at asylbehandlingen  

 kan foretages i den periode, hvor personen er omfattet af lovens bestemmelser  

 om midlertidig beskyttelse.
Til nr. 12 Forslagsstillerne ønsker med  

 ændringsforslaget at slå fast, at såfremt en  

 udlænding, der meddeles midlertidig opholdstilladelse efter denne lov,  

 senere efter ansøgning opnår asyl efter udlændingelovens  

 regler, skal det tidsrum, hvor den pågældende har haft  

 opholdstilladelse efter denne lov, medregnes i de 3 år, som vedkommende  

 skal have opholdt sig her i landet for at få tidsubegrænset  

 opholdstilladelse, jf. udlændingelovens § 11, stk. 3.
Til nr. 14 Ændringsforslaget er en konsekvens af  

 ændringsforslag nr. 1.
Til nr. 15 og 16 Ændringsforslaget har til formål at give  

 udlændinge med midlertidig opholdstilladelse efter lovforslaget en  

 skattemæssig stilling, der tager højde for de  

 pågældende personers særlige situation.
Ændringsforslaget indebærer, at  

 udlændinge med midlertidig opholdstilladelse efter lovforslaget ikke  

 vil være fuldt skattepligtige.
Dette betyder, at underholdsydelser  

 efter lovforslaget ikke vil være skattepligtige.
Som følge heraf  

 vil de pågældende udlændinge ikke blive indrømmet et  

 personfradrag.
Har en udlænding med midlertidig opholdstilladelse efter  

 lovforslaget indtægter ved lønnet beskæftigelse, vil den  

 pågældende alene være begrænset skattepligtig heraf,  

 men som nævnt uden anvendelse af personfradrag ved  

 skatteberegningen.
 Ændringsforslaget indebærer endvidere, at  

 udlændinge med midlertidig opholdstilladelse efter lovforslaget ikke  

 vil være omfattet af de særlige skatteregler for  

 grænsegængere, herunder at de pågældende ikke vil  

 få adgang til det særlige grænsegængerfradrag i  

 ligningslovens § 9 F.
 Ændringsforslaget skønnes at have  

 begrænsede provenumæssige og administrative konsekvenser.
Der henvises i øvrigt til bemærkningerne til  

 lovforslaget til lov nr. 228 af 27. marts 1996 om ændring af  

 forskellige skattelove (lovforslag nr.
L 135 af 13. december 1995), hvorved  

 de bestemmelser, som nu foreslås at skulle omfatte udlændinge med  

 midlertidig opholdstilladelse efter forslaget til Kosovonødloven, blev  

 indført i de anførte skattelove.
 Det foreslås, at ændringerne har virkning fra  

 og med indkomståret 1999.
Til nr. 17 Lovforslaget har til formål at bidrage til at  

 afhjælpe den aktuelle katastrofe i Kosovo og nærområderne  

 dertil.
Det er på nuværende tidspunkt uvist, hvordan forholdene i  

 Kosovo vil udvikle sig.
Det er derfor heller ikke muligt endeligt at  

 fastlægge, hvordan loven på længere sigt skal udformes.
Det  

 må bl.a. løbende vurderes, om de vilkår, der er knyttet  

 til en opholdstilladelse efter lovforslaget, bør justeres.
 På den baggrund foreslås det, at der  

 indsættes en revisionsbestemmelse i lovforslaget, der sikrer, at loven  

 tages op til revision i det kommende folketingsår.
Til nr. 18 Det foreslås, at lovforslaget ved kongelig anordning  

 skal kunne sættes helt eller delvis i kraft for Færøerne  

 og Grønland med de afvigelser, som de særlige  

 færøske eller grønlandske forhold tilsiger.
 Forslaget sker efter ønske fra det  

 færøske landsstyre og det grønlandske hjemmestyre.
Ved en eventuel udnyttelse af den foreslåede  

 ikraftsættelsesadgang vil det blive sikret, at de udlændinge, der  

 får opholdstilladelse efter lovforslaget på Færøerne  

 eller i Grønland, vil være undergivet de samme  

 udlændingeretlige forhold, som hvis de pågældende var  

 meddelt opholdstilladelse efter lovforslaget i Danmark.
En udnyttelse af den  

 foreslåede ikraftsættelsesadgang vil kunne  

 nødvendiggøre, at dele af udlændingeloven ligeledes  

 sættes i kraft for Færøerne og/eller Grønland.
 Det bemærkes, at en tilsvarende  

 ikraftsættelsesadgang findes i tidligere vedtagne ændringslove  

 til udlændingeloven.
Lissa Mathiasen (S) fmd.  

 Per Kaalund (S) Dorte Bennedsen (S)  

 Else Marie Mortensen (S) Jan Petersen (S)  

 Anne Baastrup (SF) nfmd.
Sonja Albrink (CD)  

 Elisabeth Arnold (RV)  

 Søren Søndergaard (EL)  

 Birthe Rønn Hornbech (V)  

 Inge Dahl-Sørensen (V) Karen Rønde (V)  

 Tom Behnke (FP) Bendt Bendtsen (KF)  

 Pernille Sams (KF) Peter Skaarup (DF)  

 Jann Sjursen (KRF) +Bilag+++Bilag 1 Nogle af udvalgets spørgsmål til  

 indenrigsministeren og dennes svar herpå Spørgsmål 1:
Er personer, der er flygtet fra Kosovo, som befinder sig i  

 Albanien og Makedonien, flygtninge i konventionel forstand? Svar:
Vurderingen af, hvorvidt en person er omfattet af  

 flygtningebegrebet i flygtningekonventionen, foretages af de uafhængige  

 asylmyndigheder, dvs.
Udlændingestyrelsen og Flygtningenævnet,  

 efter en konkret og individuel vurdering.
 Det er derfor ikke muligt at give et generelt svar  

 på, hvorvidt de fordrevne personer, der opholder sig i Albanien og  

 Makedonien, er omfattet af flygtningebegrebet i flygtningekonventionen.
 Spørgsmål 2:
Ville det være muligt for Danmark at tage  

 konventionsflygtninge f.eks. efter udlændingelovens § 8 fra en  

 flygtningelejr til Danmark som en del af den FN-kvote, Danmark tager hvert  

 år? Svar:
 Efter udlændingelovens § 8 gives der  

 opholdstilladelse til udlændinge, der kommer hertil som led i en aftale  

 med De Forenede Nationers Højkommissær for Flygtninge (UNHCR)  

 eller lignende international aftale.
 En forudsætning for at modtage de  

 pågældende personer som kvoteflygtninge er, at UNHCR har  

 anerkendt de pågældende som flygtninge efter  

 flygtningekonventionen og samtidig fundet det nødvendigt at  

 genbosætte de pågældende.
En opholdstilladelse efter udlændingelovens § 8  

 meddeles med henblik på varigt ophold.
Samtidig vil den  

 pågældende blive tilbudt et introduktionsprogram i henhold til  

 integrationslovens bestemmelser herom.
 I forhold til den nuværende situationen i  

 nabolandene til Kosovo har FN s flygtningehøjkommissær  

 appelleret om, at nogle af de fordrevne fra Kosovo tilbydes midlertidig  

 beskyttelse i andre lande, indtil forholdene i Kosovo tillader en  

 tilbagevenden i sikkerhed og værdighed.
 På den baggrund har regeringen fundet det rettest,  

 at der skabes et særligt retligt grundlag for, at Danmark kan aflaste  

 den humanitære hjælpeindsats i et nærområde til  

 Kosovo ved at yde nogle af de fordrevne midlertidig beskyttelse, indtil  

 forholdene i Kosovo er så sikre, at de pågældende kan vende  

 tilbage under ordnede forhold.
 Der er i udlændingeloven ikke noget til hinder for,  

 at Danmark meddeler opholdstilladelse til konventionsflygtninge fra  

 Kosovo.
 Spørgsmål 4:
 Ministeren anmodes om en redegørelse for proceduren  

 for kvoteflygtninge med hensyn til asylsagsbehandling m.v.
 Svar:
Udlændingestyrelsen har oplyst, at kvoteflygtninge  

 udvælges på to måder.
Enten via sager, der forelægges  

 skriftligt af UNHCR for Udlændingestyrelsen, eller via kvoterejser  

 (delegationsrejser, hvor repræsentanter fra Udlændingestyrelsen  

 og Dansk Flygtningehjælp udvælger flygtningene).
De forelagte sager sendes fra UNHCR til  

 Udlændingestyrelsen via Udenrigsministeriet.
UNHCR sender samtidig en  

 kopi af anmodningen til Dansk Flygtningehjælp, der altid afgiver en  

 indstilling i sagen.
Herefter træffer Udlændingestyrelsen  

 afgørelse i sagen, eventuelt efter indhentelse af yderligere  

 oplysninger, herunder ved henvendelse til UNHCR.
 Kvoterejserne planlægges i samarbejde med UNHCR, og  

 der udvælges oftest personer fra flygtningelejre, der drives af UNHCR.  

 På kvoterejsen interviewer Udlændingestyrelsen og Dansk  

 Flygtningehjælp de flygtninge, som forelægges af UNHCR til  

 genbosætning i Danmark.
 Proceduren forestås af et særligt udvalg:  

 Kvoteudvalget, bestående af repræsentanter fra  

 Udlændingestyrelsen, Udenrigsministeriet og Dansk Flygtningehjælp  

 med Kommunernes Landsforening som observatør.
 Der henvises i øvrigt til besvarelsen af  

 spørgsmål nr. 2.
 Spørgsmål 5:
Hvilke sociale ydelser vil personer omfattet af  

 lovforslaget have ret til sammenlignet med de rettigheder, der er normal  

 dansk lovgivning   og i forhold til integrationsloven? Svar:
Ved lovforslaget skabes et særligt retligt grundlag  

 for, at Danmark kan aflaste de ramte nærområder til Kosovo ved at  

 yde nogle af de fordrevne midlertidig beskyttelse, indtil forholdene i Kosovo  

 er så sikre, at de pågældende kan vende tilbage under  

 ordnede forhold.
Tilbudet om midlertidig beskyttelse skal ses som et led i  

 den samlede humanitære hjælpeindsats over for ofrene for  

 Kosovo-konflikten.
 Vilkårene for de udlændinge, der meddeles  

 opholdstilladelse efter lovforslaget, skal afpasses det forhold, at de  

 pågældende alene har midlertidig opholdstilladelse her i  

 landet.
 Efter forslaget vil de pågældende i  

 hovedtræk have ret til kost og lommepenge samt fri indkvartering.
 Efter integrationsloven har nyankomne udlændinge i  

 hovedtræk ret til introduktionsydelse og hjælp i særlige  

 tilfælde.
 Som anført under 1. behandlingen af lovforslaget  

 den 16. april 1999 er det min opfattelse, at de udlændinge fra  

 Kosovo-provinsen, der kommer til Danmark, skal have så frie rammer som  

 muligt med hensyn til undervisning, aktivering og adgang til at tage  

 lønnet beskæftigelse i forhold til den situation, de er i.
 Med hensyn til de nærmere regler efter lovforslaget  

 om undervisning, aktivering og adgang til at tage lønnet  

 beskæftigelse kan jeg henvise til min besvarelse af  

 spørgsmål nr. 21-23, 61 og 80.
 Spørgsmål 6:
Hvordan stilles personer efter lovforslaget, hvis de  

 på et senere tidspunkt ønsker at søge asyl, vil de  

 så stå bagest i køen? Svar:
 Nej.
 Udlændingestyrelsen har oplyst, at  

 asylansøgninger fra udlændinge, der har haft opholdstilladelse  

 efter lovforslaget, vil blive behandlet på lige fod med andre  

 asylansøgninger, når behandlingen af ansøgningerne ikke  

 længere udskydes efter lovforslagets regler.
 Udlændingestyrelsen har endvidere oplyst, at det  

 ikke kan udelukkes, at det til brug for behandlingen af sagerne   som i alle  

 andre sager   kan blive nødvendigt at indhente yderligere oplysninger  

 om situationen i hjemlandet på det givne tidspunkt.
 Spørgsmål 7:
Fra hvornår beregnes opholdet i forhold til  

 integrationslovens bestemmelser om treårigt integrationsforløb  

 for personer, der har fået ophold efter lovforslaget, og som på  

 et senere tidspunkt får asyl? Svar:
Udlændinge med opholdstilladelse efter lovforslaget  

 vil ikke være omfattet af integrationsloven.
Meddeles en sådan  

 udlænding på et senere tidspunkt asyl, vil den  

 pågældende være omfattet af integrationsloven fra dette  

 tidspunkt.
Det følger af integrationslovens regler, at  

 introduktionsprogrammet har en varighed på op til tre år efter  

 kommunalbestyrelsens overtagelse af ansvaret for den pågældende  

 udlænding.
Ansvaret for den pågældende udlænding  

 påhviler kommunalbestyrelsen fra udgangen af den første hele  

 måned efter tidspunktet for meddelelse af asyl til den  

 pågældende.
Der sker ikke afkortning i introduktionsperiodens  

 maksimale varighed med den tid, hvori udlændingen har haft  

 opholdstilladelse efter lovforslaget.
De særlige tilbud står  

 altså til rådighed i tre år.
Noget andet er, at en del  

 må forventes at have behov for en langt kortere introduktionsperiode  

 på grund af forudgående aktivering, undervisning m.v. i henhold  

 til lovforslaget.
 Spørgsmål 8:
Fra hvornår beregnes opholdet i Danmark for  

 personer, der har fået ophold efter lovforslaget, hvis de efter 2  

 år søger asyl med hensyn til permanent opholdstilladelse? Og med  

 hensyn til indfødsret? Svar:
 Lovforslaget indeholder ikke bestemmelser om  

 opnåelse af tidsubegrænset opholdstilladelse.
 Opnår en udlænding, der har haft  

 opholdstilladelse efter lovforslaget, asyl efter udlændingelovens  

 regler, er det efter udlændingelovens § 11, stk. 3, bl.a. en betingelse  

 for at meddele tidsubegrænset opholdstilladelse, at udlændingen  

 har haft asyl her i landet i mere end de sidste tre år.
 Treårsperioden regnes fra tidspunktet for den  

 første meddelelse af asyl, jf. udlændingelovens § 27, stk.  

 2.
 Justitsministeriet har oplyst, at det efter de  

 gældende retningslinjer for meddelelse af dansk indfødsret ved  

 naturalisation er en betingelse, at ansøgeren har tilladelse til  

 varigt ophold her i landet, ligesom den forlangte opholdsperiode regnes fra  

 det tidspunkt, hvor ansøgeren har fået opholdstilladelse med  

 henblik på varigt ophold, jf. § 3 i Justitsministeriets cirkulære  

 nr. 132 af 3. oktober 1997 om dansk indfødsret ved naturalisation.
Justitsministeriet har endvidere oplyst, at der for tiden  

 foregår drøftelser om at ændre retningslinjerne.
Det  

 overvejes i den forbindelse bl.a., om den forlangte opholdsperiode for  

 fremtiden skal regnes fra det tidspunkt, hvor ansøgeren første  

 gang har fået opholdstilladelse, herunder midlertidig  

 opholdstilladelse.
 Spørgsmål 9:
 Ministeren bedes give en samlet oversigt over rettigheder  

 og pligter efter lovforslaget sammenholdt med udlændingeloven og  

 integrationsloven.
 Svar:
Efter lovforslaget vil udlændinge med  

 opholdstilladelse efter lovforslaget have ret til sundhedsmæssige  

 ydelser, kost og lommepenge samt fri indkvartering.
De pågældende  

 vil endvidere efter nærmere regler fastsat af indenrigsministeren blive  

 tilbudt undervisning og aktivering samt have ret til at tage  

 beskæftigelse.
De pågældende har pligt til at medvirke ved  

 udførelsen af nødvendige opgaver på indkvarteringsstedet.  

 Lovforslaget indeholder endvidere bestemmelser om hjælp til  

 repatriering.
Efter integrationsloven vil nyankomne flygtninge blive  

 visiteret til en kommune, hvor de efter nærmere regler har ret til at  

 få anvist en bolig.
Nyankomne flygtninge vil endvidere blive tilbudt et  

 introduktionsprogram af en varighed på op til tre år, ligesom de  

 har ret til introduktionsydelse og hjælp i særlige  

 tilfælde.
De pågældende er omfattet af lov om offentlig  

 sygesikring og er efter udlændingeloven fritaget for arbejdstilladelse.  

 Det af indenrigsministeren fremsatte forslag til repatrieringslov indeholder  

 bestemmelser om hjælp til repatriering.
Asylansøgere har efter udlændingeloven ret  

 til sundhedsmæssige ydelser, kost og lommepenge samt fri indkvartering.  

 De pågældende vil endvidere efter nærmere regler fastsat af  

 indenrigsministeren blive tilbudt undervisning og aktivering.
De  

 pågældende har pligt til at medvirke ved udførelsen af  

 nødvendige opgaver på indkvarteringsstedet.
De  

 pågældende har ikke ret til at tage lønnet  

 beskæftigelse og har ikke ret til repatrieringsstøtte.
 Spørgsmål 10:
 Ministeren bedes kommentere henvendelsen af 7. april 1999  

 fra Dansk Flygtningehjælp, jf. bilag 2.
 Svar:
Jeg er enig med Dansk Flygtningehjælp i, at der er  

 behov for en hurtig visitering af de flygtninge, der skal tilbydes  

 midlertidig beskyttelse i Danmark.
Regeringen vil med forslaget til  

 Kosovo-nødloven sikre, at Danmark er parat til at reagere, når  

 der kommer en anmodning fra UNHCR om at tage en del af de nødstedte  

 personer fra Kosovo.
 Jeg er endvidere enig i de af Dansk Flygtningehjælp  

 foreslåede visiteringsprincipper, og at visiteringen bør  

 foregå i samarbejde med UNHCR.
Det fremgår således udtrykkeligt af  

 lovforslagets § 1, at udvælgelsen af hvem, der inviteres her til  

 landet, vil ske i samarbejde med UNHCR eller anden international  

 organisation, og det er i bemærkningerne til bestemmelsen  

 præciseret, at navnlig fordrevne, der udgør den største  

 belastning for nærområdet, herunder ældre, syge og familier  

 med små børn vil blive tilbudt midlertidig beskyttelse.
Det  

 fremgår endvidere, at det må søges sikret, at personer fra  

 samme familie og samme område i Kosovo så vidt muligt ikke  

 adskilles.
For så vidt angår de rettigheder, de  

 pågældende nødstedte personer fra Kosovo tildeles under  

 opholdet her i Danmark, vil vilkårene for de udlændinge, der  

 meddeles midlertidig opholdstilladelse efter lovforslaget, blive afpasset det  

 forhold, at de pågældende alene har en midlertidig  

 opholdstilladelse her i landet.
Udlændinge med opholdstilladelse efter  

 lovforslaget vil derfor blive anvist indkvartering og deres udgifter til  

 underhold bliver dækket af staten.
De pågældende vil  

 endvidere blive tilbudt undervisning og aktivering, herunder kurser i fag af  

 betydning for en tilbagevenden til Kosovo, ligesom de vil få tilbud om  

 lægebehandling i det omfang, de har behov herfor.
Med henblik på at muliggøre en fleksibel  

 regulering af de pågældendes vilkår, som vil kunne afpasses  

 varigheden af de pågældendes ophold her i landet og situationen i  

 hjemlandet og nærområderne, indeholder lovforslaget en  

 række bemyndigelser, som jeg vil udnytte til at fastsætte  

 nærmere regler om undervisning, aktivering og adgang til at tage  

 beskæftigelse.
Ordningen bør udformes så smidigt som  

 muligt med henblik på at give de pågældende så frie  

 rammer som muligt under deres ophold her i landet.
 Lovforslaget giver endvidere mulighed for, at der kan  

 meddeles opholdstilladelse til ægtefæller og samlevere,  

 mindreårige børn samt andre familiemedlemmer med en særlig  

 nær familiemæssig tilknytning til en udlænding med  

 opholdstilladelse efter lovforslaget.
 Spørgsmål 11:
Gælder kvoten alene inviterede nødstedte? Svar:
Lovforslagets § 1 indebærer, at udlændinge fra  

 Kosovo, som befinder sig i Kosovo eller i et nærområde hertil, og  

 som er nødstedte på grund af voldshandlinger eller lignende  

 uroligheder i Kosovo og må antages at have behov for midlertidig  

 beskyttelse her i landet, kan inviteres til Danmark og få midlertidig  

 opholdstilladelse inden for kvoter fastsat af indenrigsministeren.
Det er en  

 forudsætning, at invitationsordningen etableres efter aftale med UNHCR  

 eller anden international organisation.
Den første kvote efter § 1 vil være på  

 1.500 personer.
I kvoten vil indgå personer, der efter lovforslagets §  

 3 familiesammenføres med personer med opholdstilladelse efter § 1.
 Det tilføjes, at meddelelse af opholdstilladelse  

 efter lovforslagets § 2 ikke er baseret på en kvote.
 Spørgsmål 13:
Kan ministeren bekræfte, at personer efter § 3  

 indregnes under kvoten? Svar:
 Familiesammenførte personer, der efter  

 lovforslagets § 3 familiesammenføres med personer med  

 opholdstilladelse efter § 1, er indregnet i den første kvote, der vil  

 være på 1.500 personer.
 Yderligere kvoter vil efter behov kunne tilvejebringes med  

 Finansudvalgets godkendelse af aktstykke(r).
 Spørgsmål 16:
Har man tidligere ladet velhavende asylsøgere  

 betale for ophold i flygtningelejre, eller er det allerede bestående  

 regelsæt nærmest ikke blevet anvendt? Svar:
Det følger af udlændingelovens § 42 a, stk.  

 1, 1. pkt., at en udlænding, der opholder sig her i landet, og hvis  

 ansøgning om asyl er taget under behandling, får udgifterne til  

 underhold dækket af Udlændingestyrelsen.  

 Udlændingestyrelsen kan dog efter udlændingelovens § 42 a, stk.  

 1, 3. pkt., bestemme, at en udlænding, der har tilstrækkelige  

 midler hertil, ikke skal have dækket sine eller sin husstands udgifter  

 til underhold.
Udlændingestyrelsen kan endvidere efter  

 udlændingelovens § 42 a, stk. 1, 4. pkt., pålægge en  

 udlænding at betale de i 1. pkt. nævnte udgifter til  

 udlændingens underhold, såfremt udlændingen har  

 tilstrækkelige midler hertil.
 Udlændingestyrelsen har oplyst, at styrelsen i  

 enkelte tilfælde har anvendt bestemmelserne i udlændingelovens §  

 42 a, stk. 1, 3. og 4. pkt., og har fremsat krav om tilbagebetaling af  

 underholdsydelser over for særligt bemidlede asylansøgere for op  

 til tre måneders ophold i et asylcenter.
 Spørgsmål 17:
Vil ministeren overveje at lade  

 ekspropriationsbestemmelsen udgå? Svar:
 Det er en forudsætning for den praktiske realisering  

 af modtagelsen og indkvarteringen af de fordrevne fra Kosovo, som  

 lovforslaget tager sigte på at hjælpe, at der hurtigt og smidigt  

 kan tilvejebringes de nødvendige indkvarteringssteder.
 Tilvejebringelsen af sådanne indkvarteringssteder  

 vil naturligvis i videst muligt omfang ske på frivillig basis.
 Det er imidlertid ikke muligt på forhånd at  

 tage højde for alle de situationer, der eventuelt vil kunne  

 opstå i forbindelse med indkvarteringen af udlændinge med  

 opholdstilladelse efter lovforslaget.
 På den baggrund anser jeg det for nødvendigt,  

 at lovforslaget indeholder en mulighed for i særlige situationer at  

 kunne foretage ekspropriation.
 Spørgsmål 18:
Når så mange har stillet husrum til  

 rådighed og kvoten er begrænset, hvorfor er det så  

 overhovedet nødvendigt at ekspropriere og tilsidesætte  

 kommuneplaner m.v.? Svar:
Jeg anser det for nødvendigt, at lovforslaget  

 indeholder en mulighed for i særlige situationer at kunne foretage  

 ekspropriation og fritage for planlovens bestemmelser om tilvejebringelse af  

 kommuneplaner m.v.
Om der bliver behov for at udnytte denne mulighed, kan der  

 derimod ikke siges noget om på nuværende tidspunkt.
 Der henvises i øvrigt til besvarelsen af  

 spørgsmål nr. 17.
 Spørgsmål 20:
Hvad er begrundelsen for bestemmelsen i § 9, stk. 2, og er  

 det ikke mere naturligt at anvende straffeloven, og er det ikke besynderligt  

 at indføre straframmen bøde for voldelig adfærd, al den  

 stund straframmen for andre personer, der rammes af straffeloven, er  

 underkastet en langt højere straframme, og er det ikke over for  

 mennesker, der er vant til langt hårdere straffe, et signal om, at vold  

 ikke er specielt strafværdigt i Danmark, og kan ministeren ikke  

 bekræfte, at de potentielt overfaldne i andre tilfælde ville  

 være beskyttet af straffelovens § 119? Svar:
 Det følger af lovforslagets § 28, at det kun vil  

 være i de tilfælde, hvor højere straf ikke er forskyldt  

 efter den øvrige lovgivning, herunder straffelovens § 119, at  

 overtrædelse af lovforslagets § 9, stk. 2, straffes med bøde  

 eller   under skærpende omstændigheder   hæfte.
 Lovforslagets § 9, stk. 2, svarer i øvrigt til  

 udlændingelovens § 42 a, stk. 4, 2. pkt., der er undergivet en  

 tilsvarende sanktionsbestemmelse i udlændingelovens § 60, stk. 1.
 Spørgsmål 21:
Vil ministeren nærmere angive, hvorledes  

 bemyndigelsesbestemmelserne i § 10 skal anvendes, og vil ministeren  

 garantere, at man ikke påbegynder et integrationsprogram? Svar:
Bestemmelsen i lovforslagets § 10, stk. 1, 2. pkt.,  

 tænkes anvendt således, at der tilrettelægges en  

 undervisning, der i indhold og omfang svarer til den undervisning, der  

 tilbydes tosprogede børn i den danske folkeskole.
Dette betyder, at  

 der i gennemsnit vil blive tilbudt op til 24 timers ugentlig undervisning  

 afhængig af barnets alderstrin.
Hertil kommer fem timers ugentlig  

 modersmålsundervisning.
Bestemmelsen i lovforslagets § 10, stk. 2, 2. pkt., giver  

 mulighed for at fastsætte, at børn med opholdstilladelse efter  

 forslaget   uanset varigheden af opholdet her i landet   kan deltage i  

 folkeskolens undervisning.
En sådan ordning forudsætter en aftale  

 med de kommunale skolemyndigheder om optagelse i folkeskolen.
Skulle det vise  

 sig bedst stemmende med hensynet til børnenes undervisningsbehov at  

 lade børnene deltage i folkeskolens almindelige undervisning, vil  

 regeringen give mulighed herfor.
Bestemmelsen i lovforslagets § 10, stk. 2, 2. pkt.,  

 tænkes anvendt således, at de 17-25-årige tilbydes 10  

 timers ugentlig undervisning i bl.a. dansk, samfundsforhold, edb, tekniske  

 fag samt modersmålsundervisning m.v.
Denne gruppe vil desuden få  

 en særlig mulighed for praktikophold f.eks. som et eksternt skoleophold  

 på gymnasium, handelsskole eller teknisk skole m.v.
For personer over 25 år vil der blive tilbudt fem  

 timers ugentlig undervisning, herunder undervisning i dansk, samfundsforhold,  

 edb, tekniske fag samt modersmålsundervisning m.v.
Der vil endvidere  

 være mulighed for at tilrettelægge praktikophold.
 Efter lovforslagets § 10, stk. 2, 3. pkt., kan  

 indenrigsministeren bestemme, i hvilket omgang gennemførelsen af  

 undervisningen vil være afhængig af, at de i 1. pkt. nævnte  

 udlændinge medvirker hertil som undervisere eller lignende.
 Udlændingestyrelsen har i den forbindelse oplyst, at  

 man vil forsøge at inddrage de pågældende udlændinge  

 som undervisere i f.eks. værkstedsfag og tekniske fag som led i  

 aktiveringen for voksne, men at styrelsen ikke vil lade undervisningen  

 være afhængig heraf.
 Den undervisning, der efter lovforslaget vil blive tilbudt  

 børn og voksne, er ikke tilrettelagt med henblik på at  

 påbegynde et integrationsprogram, men tilsigter at lette de  

 pågældendes tilbagevenden til Kosovo.
 Spørgsmål 22:
Bør der ikke efter § 11 indføres pligt til  

 for f.eks. skolelærere at undervise børn, og vil ministeren  

 sammen med UNHCR tilstræbe, at sammensætningen af  

 nødstedte bliver således, at der medtages personer, der kan  

 undervise? Svar:
 Jeg er enig i, at det så vidt muligt vil være  

 ønskeligt, at der ved sammensætningen af nødstedte tages  

 hensyn til, at der medtages personer, der kan undervise.
Jeg finder dog, at den beskrevne ordning bør hvile  

 på f.eks. skolelæreres frivillige ønske om at deltage i  

 undervisningen, således som det er forudsat i lovforslagets § 10, stk.  

 2, 3. pkt.
Efter denne bestemmelse kan indenrigsministeren bestemme, i  

 hvilket omfang gennemførelsen af undervisningen vil være  

 afhængig af, at de i 1. pkt. nævnte udlændinge medvirker  

 hertil som undervisere eller lignende.
 Spørgsmål 23:
Hvilke regler agter ministeren at fastsætte efter  

 bemyndigelsen i § 11, stk. 7? Svar:
 Efter lovforslagets § 11, stk. 7, kan en udlænding  

 med opholdstilladelse efter lovforslaget efter nærmere regler herom,  

 der fastsættes af indenrigsministeren, meddeles tilladelse til at tage  

 lønnet beskæftigelse.
 Det er hensigten at udnytte bemyndigelsen til at skabe en  

 så fleksibel ordning som muligt, således at der gives en smidig  

 adgang for udlændinge, der er omfattet af lovforslaget, til at tage  

 lønnet beskæftigelse.
 De nærmere regler vil blive udformet således,  

 at der ikke sker en udnyttelse af disse udlændinges arbejdskraft.  

 Risikoen for, at udlændinge med opholdstilladelse efter lovforslaget  

 påtager sig sort arbejde, skal imødegås.
 Spørgsmål 24:
Betyder bestemmelsen om repatriering, at den, der kort tid  

 efter ankomsten til Danmark fortryder og ønsker at vende tilbage,  

 ville kunne oppebære repatrieringsydelserne? Svar:
 Der er ikke efter lovforslaget krav om, at en  

 udlænding med opholdstilladelse efter lovforslaget skal have opholdt  

 sig i Danmark i en vis periode for at være berettiget til hjælp  

 til repatriering.
 Hjælp til repatriering kan efter lovforslaget kun  

 modtages én gang og er betinget af, at den pågældende  

 vender tilbage til hjemlandet eller det tidligere opholdsland med henblik  

 på at tage varig bopæl og ikke har midler hertil.
 Spørgsmål 26:
Vil ministeren ud fra de seneste oplysninger, ministeren  

 er i besiddelse af, give et billede af flygtningesituationen i Kosovo og  

 nærområdet? Svar:
Udenrigsministeriet har oplyst, at UNHCR skønner,  

 at der pr. 16. april 1999 var 838.700 flygtninge og internt fordrevne i  

 Kosovo og naboområderne til Kosovo, heraf 260.000 i Kosovo, 74.200 i  

 Montenegro, 30.000 i det øvrige Serbien, 321.000 i Albanien, 122.000 i  

 Makedonien og 31.500 i Bosnien-Hercegovina.
Tallene for Kosovo og det  

 øvrige Serbien er UNHCR s seneste skøn pr. 24. marts 1999,  

 efter at det internationale nødhjælpspersonale havde forladt  

 Forbundsrepublikken Jugoslavien.
Tallene er behæftet med stor  

 usikkerhed.
Hertil kommer mere end 110.000 mennesker, der er flygtet til  

 andre lande i Europa.
 UNHCR har endvidere udtrykt alvorlig bekymring for, at en  

 stor del af den tilbageværende kosovo-albanske befolkning opholder sig  

 i skov- og bjergområder uden tag over hovedet og uden adgang til basale  

 fornødenheder.
 Spørgsmål 27:
Vil ministeren oplyse, i hvilket omfang andre lande  

 modtager nødstedte fra Kosovo, og kan ministeren oplyse, hvorledes  

 regelsættet er i disse lande? Svar:
 Det fremgår af UNHCR s status pr. 16. april 1999  

 over humanitære evakueringer af flygtninge og fordrevne personer fra  

 Kosovo, at der i perioden fra den 5. til den 15. april 1999 er evakueret i  

 alt 14.210 kosovo-albanske flygtninge og fordrevne fra Makedonien.
 De evakuerede flygtninge og fordrevne er modtaget i  

 følgende lande:
 Østrig (161), Kroatien (88 uden UNHCR s medvirken),  

 Tyskland (9.216), Island (23), Israel (106), Norge (995), Polen (60), Schweiz  

 (33) og Tyrkiet (3.528, heraf 1.980 uden UNHCR s medvirken).
 Der foreligger på nuværende tidspunkt ikke  

 nærmere oplysninger om regelsættene i disse lande, idet jeg dog  

 for så vidt angår Norge kan henvise til besvarelsen af  

 spørgsmål nr. 66 stillet af Folketingets Retsudvalg til  

 indenrigsministeren den 17. april 1999 (L 226   bilag 17).
 Spørgsmål 29:
Er det udelukket, at denne lov og de foranstaltninger,  

 Danmark nu iværksætter for at modtage nødstedte, kan  

 indvirke negativt på tilliden til, at NATO-aktionen  

 gennemføres? Svar:
 Udenrigsministeriet har oplyst, at formålet med NATO  

 s indsats er, at voldshandlingerne og de etniske udrensninger i Kosovo skal  

 bringes til ophør, at de serbiske styrker skal ud af Kosovo, og at  

 kosovo-albanerne skal kunne vende tilbage under beskyttelse af en  

 international militær styrke.
 Formålet med lovforslaget, der er at give  

 midlertidig beskyttelse til fordrevne fra Kosovo, indtil de kan vende tilbage  

 under ordnede forhold, skal ses i sammenhæng hermed.
 Spørgsmål 30:
 Ministeren bedes kommentere vedlagte Ritzautelegram af 15.  

 april 1999.
 Svar:
 I et telegram af 15. april 1999 fra Ritzaus Bureau  

 fremsætter direktør for Det Danske Center for  

 Menneskerettigheder, Morten Kjærum, en række kritikpunkter af  

 forslaget til lov om midlertidig beskyttelse til nødstedte fra  

 Kosovo-provinsen i Forbundsrepublikken Jugoslavien.
 Morten Kjærum anfører blandt andet, at  

 lovforslagets bestemmelser om familiesammenføring og  

 asylsagsbehandling ligner et forsøg på at omgå de  

 forpligtelser, Danmark har påtaget sig i forhold til FN s konventioner.
 Indenrigsministeriet skal hertil bemærke, at Danmark  

 ikke efter flygtningekonventionen er forpligtet til at yde beskyttelse til  

 flygtninge, der ikke opholder sig i Danmark.
 Lovforslaget sikrer imidlertid, at bestemte grupper med  

 særlige behov kan opnå midlertidig beskyttelse her i landet.  

 Denne særlige ordning skal ses som led i Danmarks samlede  

 humanitære indsats i forhold til ofrene for Kosovo-konflikten.
Lovforslaget giver endvidere mulighed for, at der kan  

 meddeles opholdstilladelse til ægtefæller og samlevere,  

 mindreårige børn samt andre familiemedlemmer med særlig  

 nær familiemæssig tilknytning til en udlænding med  

 opholdstilladelse efter forslaget.
Den skønsmæssige  

 beføjelse, der i denne forbindelse overlades til myndighederne,  

 forudsættes administreret i overensstemmelse med Danmarks  

 internationale forpligtelser.
Lovforslaget indebærer herudover, at behandlingen af  

 en eventuel ansøgning om asyl udskydes, så længe en  

 udlænding har opholdstilladelse efter lovforslaget.
Forslaget  

 indebærer, at asylsagsbehandlingen højst kan udskydes i to  

 år, og at de af lovforslaget omfattede udlændinge vil få  

 rettigheder med hensyn til undervisning, aktivering og beskæftigelse  

 m.v., som er målrettet efter opholdets midlertidige karakter.
Forslaget  

 er på den baggrund ikke i strid med flygtningekonventionen.
Det  

 bemærkes, at en lignende bestemmelse om udskydelse af behandlingen af  

 asylansøgninger i lov om midlertidig opholdstilladelse til visse  

 personer fra det tidligere Jugoslavien m.v. blev udarbejdet efter  

 drøftelse med UNHCR.
 Morten Kjærum anfører endvidere, at  

 udlændingelovens § 7, stk. 4, og § 8 passer fint til den situation, som  

 flygtningene fra Kosovo befinder sig i.
 Indenrigsministeriet kan hertil henvise til besvarelsen af  

 spørgsmål nr. 2 og nr. 62 stillet af Retsudvalget til  

 indenrigsministeren henholdsvis den 15. april 1999 (L 226   bilag 3) og den  

 17. april 1999 (L 226 bilag 17).
 Morten Kjærum beklager herudover, at lovforslaget  

 lægger op til, at indenrigsministeren og Udlændingestyrelsen  

 tildeles beføjelser på en række områder.
 Indenrigsministeriet kan hertil henvise til besvarelsen af  

 spørgsmål nr. 72 stillet af Retsudvalget til indenrigsministeren  

 den 17. april 1999 (L 226   bilag 17).
 Spørgsmål 33:
Hvordan vil ministeren modvirke, at kvoten på de  

 1500 bliver opfyldt af menneskesmuglere, der henter de velhavende, som har  

 råd til at betale? Svar:
 Udvælgelsen af de personer, der vil blive tilbudt  

 midlertidig beskyttelse efter lovforslagets § 1, vil ske i samarbejde med  

 UNHCR eller anden international organisation, medens disse personer opholder  

 sig i Kosovo eller i et nærområde hertil.
 Kvoten vil således ikke omfatte personer, der selv  

 er rejst til Danmark for at søge asyl.
 Spørgsmål 34:
Vil ministeren oplyse, om Dublin-konventionens  

 bestemmelser gælder for de kosovo-albanere, som illegalt vil  

 søge indrejse i Danmark? Svar:
 Uanset om en asylansøger er indrejst legalt eller  

 illegalt her i landet, skal det undersøges, om Dublin-konventionens  

 regler indebærer, at et andet EU-land end Danmark er ansvarligt for  

 asylsagsbehandlingen.
 Er et andet EU-land efter Dublin-konventionen ansvarligt  

 for behandlingen af en asylansøgning fra en spontan asylansøger  

 fra Kosovo, jf. lovforslagets § 2, vil den pågældende blive  

 overført til det ansvarlige land og ikke blive meddelt  

 opholdstilladelse efter lovforslaget.
 Spørgsmål 35:
Såfremt der skulle blive behov for at tage flere end  

 de i lovens bemærkninger anførte ca. 1.500 personer, vil  

 ministeren da være indstillet på at drøfte yderligere  

 indtag med partierne, som stemmer for lovforslaget? Svar:
Opstår der på et tidspunkt behov for, at  

 Danmark ud over den første kvote på 1.500 personer modtager et  

 yderligere antal fordrevne fra Kosovo, vil jeg være indstillet på  

 at drøfte fastsættelsen af en kvote herfor med de partier, der  

 stemmer for lovforslaget.
Fastsættelsen af kvoten vil i øvrigt  

 forudsætte, at Finansudvalget godkender et aktstykke, der giver  

 bevilling til de hertil forbundne udgifter.
 Spørgsmål 36:
 Ministeren bedes oplyse, hvorvidt  

 Udlændingestyrelsen vil anvende praksis omkring udlændingelovens  

 regler om familiesammenføring på lovforslagets lignende regler  

 om familiesammenføring.
 Svar:
Afgørelse om meddelelse af  

 familiesammenføring efter lovforslagets § 3 træffes af  

 Udlændingestyrelsen på grundlag af en konkret vurdering.
Ved  

 denne vurdering indgår såvel karakteren af den  

 familiemæssige tilknytning til en herboende som dennes baggrund,  

 etablering og tidsmæssige udstrækning.
 Ved afgrænsningen af personkredsen i lovforslagets §  

 3, stk. 1, nr. 1 og 2, vil udlændingemyndighedernes afgrænsning  

 af personkredsen efter de tilsvarende bestemmelser i udlændingelovens §  

 9, stk. 1, nr. 2 og 3, være gældende.
For så vidt angår bestemmelsen i lovforslagets  

 § 3, stk. 1, nr. 3, kan der blive tale om at give familiesammenføring  

 til en videre personkreds end efter udlændingelovens bestemmelser.
Det  

 fremgår af bemærkningerne til lovforslagets § 3, at bestemmelsen  

 primært er tiltænkt anvendt på forældre til herboende  

 mindreårige børn, forældre over 60 år til herboende  

 samt andre nære familiemedlemmer, med hvem der i hjemlandet bestod et  

 husstandsfællesskab, og hvor det efter en samlet vurdering er rimeligt  

 at give familiesammenføring.
Afgrænsningen vil navnlig  

 følge artikel 8 i Den Europæiske  

 Menneskerettighedskonvention.
 Endvidere fremgår det af bemærkningerne til  

 lovforslagets § 3, at der ikke skal stilles forsørgelseskrav i  

 forbindelse med familiesammenføring efter lovforslaget.
 Spørgsmål 37:
Vil ministeren overveje at ændre lovforslagets  

 familiesammenføringsregler, så der kun åbnes mulighed for  

 familiesammenføring med personer, hvor den familiære relation er  

 stiftet inden meddelelse af opholdstilladelse i Danmark? Svar:
Afgørelsen om meddelelse af  

 familiesammenføring efter lovforslagets § 3 træffes af  

 Udlændingestyrelsen på grundlag af en konkret vurdering.
Ved  

 denne vurdering indgår såvel karakteren af den  

 familiemæssige tilknytning til en herboende som dennes baggrund,  

 etablering og tidsmæssige udstrækning.
 Som anført i bemærkningerne til bestemmelsen  

 vil også familieforhold, der er etableret efter meddelelse af  

 opholdstilladelse til den herboende, kunne begrunde  

 familiesammenføring.
 Heller ikke efter udlændingelovens regler om  

 familiesammenføring stilles der krav om, at den familiemæssige  

 tilknytning til en herboende, der danner grundlag for opholdstilladelsen, er  

 stiftet inden meddelelse af opholdstilladelse i Danmark til den  

 herboende.
 På den baggrund finder jeg ikke anledning til at  

 ændre lovforslagets regler om familiesammenføring.
 Spørgsmål 40:
Vil ministeren bekræfte, at lovforslagets regler om  

 familiesammenføring bliver illusoriske, når kvoten på  

 1.500 er opfyldt? Svar:
 Som anført i lovforslagets almindelige  

 bemærkninger er der indregnet familiesammenførte personer, jf.  

 lovforslagets § 3, i den første kvote på 1.500 personer.
 Dette indebærer, at der ved udvælgelsen af  

 inviterede efter lovforslagets § 1, skal tages højde for det antal  

 familiesammenføringer, der kan forventes.
Det bemærkes i den forbindelse, at det ved  

 udvælgelsen skal søges sikret, at personer fra samme familie  

 ikke adskilles ved udvælgelsen.
Antallet af efterfølgende  

 familiesammenføringer forventes derfor at blive af en beskeden  

 størrelse.
Familie til udlændinge, der efter at have  

 søgt om asyl her i landet er meddelt opholdstilladelse efter  

 lovforslagets § 2, vil ligeledes kunne få tilladelse til  

 familiesammenføring.
Disse personer vil ikke være indregnet i  

 kvoter fastsat efter lovforslagets § 1.
 Spørgsmål 42:
Vil 10.000 personer kunne få opholdstilladelse i  

 henhold til lovforslaget? Svar:
 Lovforslagets §§ 1-3 fastlægger den personkreds, der  

 kan meddeles opholdstilladelse efter lovforslaget.
Invitationsordningen i lovforslagets § 1 vil blive  

 udmøntet inden for kvoter, der fastsættes af  

 indenrigsministeren.
Den første kvote vil være på 1.500  

 personer.
I kvoten er indregnet personer, der efter lovforslagets § 3  

 familiesammenføres med personer med opholdstilladelse efter  

 lovforslagets § 1. Fastsættelse af yderligere kvoter vil  

 forudsætte, at Finansudvalget godkender et aktstykke, der giver  

 bevilling til de hermed forbundne udgifter.
 Lovforslaget indeholder i øvrigt ingen grænse  

 for, hvor mange personer der kan meddeles opholdstilladelse efter  

 lovforslaget.
 Spørgsmål 43:
I bemærkningerne til forslagets § 5 hedder det:  

»Der vil ved afgørelsen om meddelelse af ny  

 opholdstilladelse kunne lægges vægt på, hvorvidt den  

 pågældende udlænding har mulighed for at tage ophold i et  

 nærområde til Kosovo«.
Skal dette  

 fortolkes således, at der kan blive tale om at afslå  

 forlængelse af ophold efter loven, hvis det konkret vurderes, at en  

 person kan sendes til f.eks.
Makedonien eller Albanien og i bekræftende  

 fald, på hvilket grundlag og med hvilke anerkendte rejse- og ID-papirer  

 vil en sådan tilbagesendelse finde sted? Svar:
Det fra bemærkningerne til forslagets § 5 citerede  

 afsnit angår spørgsmålet om, hvorvidt en udlænding  

 med opholdstilladelse efter loven har behov for fortsat midlertidig  

 beskyttelse her i landet.
Det er således en selvstændig  

 betingelse, at der foreligger et sådant behov.
Det citerede afsnit angår den situation, hvor der  

 vil være mulighed for at opnå en midlertidig beskyttelse ved at  

 tage ophold i et nærområde til Kosovo.
I så fald kan der  

 efter bestemmelsen gives afslag på meddelelse af en ny  

 opholdstilladelse, hvis det skønnes rimeligt ud fra en vurdering af  

 sikkerhedssituationen i området at henvise en udlænding fra  

 Kosovoprovinsen til at tage ophold i et nærområde til Kosovo.
Det er selvsagt en forudsætning herfor, at  

 udlændingens tilbagevenden til et nærområde vil være  

 forsvarlig og kunne ske under ordnede forhold.
Det vil således ikke  

 komme på tale at nægte fortsat midlertidig beskyttelse, hvis det  

 er usikkert, om udlændingen vil kunne opnå beskyttelse i  

 modtagerlandet.
Det bemærkes i den forbindelse, at enhver  

 udlænding, der får opholdstilladelse efter  

 Kosovo-nødloven, vil kunne ansøge om asyl her i landet.
En  

 udlænding, der har ansøgt om asyl, vil således ikke kunne  

 udsendes som beskrevet ovenfor, medmindre der er givet endeligt afslag  

 på asyl.
Opnår den pågældende asyl, vil den  

 pågældende kunne opholde sig her i landet på dette  

 grundlag.
Er betingelserne for at nægte opholdstilladelse  

 efter denne lov imidlertid opfyldt med henvisning til, at den  

 pågældende udlænding har mulighed for at tage ophold i et  

 nærområde til Kosovo   og er der asylretligt ikke noget til  

 hinder for en udsendelse   vil udsendelse ske på de vilkår, der  

 følger af lovforslagets § 22, stk. 4, hvorefter udlændingelovens  

 almindelige regler om udsendelse finder tilsvarende anvendelse.
Udsendelsen  

 vil således ske på sædvanlige vilkår og  

 således, at det i videst muligt omfang tilstræbes, at udrejsen  

 sker frivilligt.
 Spørgsmål 49:
Vil Udlændingestyrelsen sørge for  

 registrering og indsamling af relevante oplysninger vedrørende de  

 inviterede kosovo-albanere, således at disse personer i forbindelse med  

 en eventuel senere asylansøgning ikke er ringere stillet end i  

 forbindelse med sagsbehandlingen af ordinære asylsager? Svar:
 Lovforslagets invitationsordning tænkes tilrettelagt  

 således, at der på Indenrigsministeriets foranledning udsendes en  

 delegation under ledelse af Udlændingestyrelsen med  

 repræsentanter for relevante organisationer, som i samarbejde med UNHCR  

 eller anden international organisation foretager udvælgelsen af de  

 udlændinge, der vil blive tilbudt beskyttelse.
 I forbindelse med udvælgelsen af de  

 udlændinge, der vil blive tilbudt beskyttelse, vil der blive foretaget  

 en registrering af de pågældende udlændinge.
Registreringen vil omfatte oplysninger om de  

 pågældendes identitet, hvorfra i Kosovo de pågældende  

 kommer, samt hvornår de har forladt deres hjemby.
Endvidere vil alle  

 øvrige relevante oplysninger blive søgt indsamlet til den  

 enkeltes sag inden ankomsten til Danmark.
Efter ankomsten til Danmark vil  

 udlændingemyndighederne hurtigst muligt afslutte registreringen af de  

 inviterede personer.
I den forbindelse vil supplerende oplysninger i  

 nødvendigt omfang blive søgt indhentet, herunder oplysninger om  

 flugtårsagen, familiemæssige forhold, behandlingsbehov m.v.  

 Endvidere vil oplysninger om eventuelle overgreb, som kan vise sig relevante  

 for en senere behandling af sager ved Krigsforbrydertribunalet i Haag, blive  

 registreret.
 Søger en udlænding med opholdstilladelse  

 efter lovforslagets § 1 efterfølgende om asyl, vil de af de  

 registrerede oplysninger, som er af relevans for asylvurderingen, indgå  

 i udlændingemyndighedernes behandling af asylsagen.
 Spørgsmål 58:
Vil personer fra Kosovo-området, som af egen kraft  

 er kommet til Danmark, blive meddelt opholdstilladelse efter denne lov, eller  

 vil sådanne personer blive behandlet efter de almindelige  

 asylregler? Svar:
 Ifølge lovforslagets § 2, jf. § 31, stk. 2, vil  

 udlændinge fra Kosovo, der indgiver ansøgning om asyl her i  

 landet efter lovens ikrafttræden, blive meddelt opholdstilladelse efter  

 lovforslaget, såfremt de på grund af voldshandlinger eller  

 lignende uroligheder i Kosovo må antages at have behov for midlertidig  

 beskyttelse her i landet.
Det er en forudsætning, at de pågældende  

 er registrerede som asylansøgere her i landet.
De  

 pågældende skal således gennemgå en  

 Dublin-procedure/afvisningsprocedure, jf. udlændingelovens §§ 48 a-d,  

 for at få konstateret, om Danmark er ansvarligt for behandlingen af  

 deres asylansøgninger.
Ifølge lovforslagets § 26, stk. 1, 3. pkt.,  

 får udlændinge med opholdstilladelse efter lovforslagets § 2 ikke  

 deres asylansøgning behandlet, så længe de har  

 opholdstilladelse efter lovforslaget.
Udskydelsen af behandlingen af  

 asylansøgningen må dog ikke udstrækkes ud over 2 år  

 fra tidspunktet for den første meddelelse af opholdstilladelse.
 Spørgsmål 59:
 Ministeren bedes oplyse, hvor mange flygtninge der efter  

 de almindelige regler er blevet udsendt inden 3-års-fristen, og hvortil  

 dette er sket.
 Svar:
 Jeg går ud fra, at der med spørgsmålet  

 sigtes til udlændingelovens bestemmelser om inddragelse eller  

 nægtelse af forlængelse af en flygtnings opholdstilladelse, fordi  

 det grundlag, der er angivet i ansøgningen eller tilladelsen var  

 urigtigt eller ikke længere er til stede, jf. udlændingelovens §  

 19, stk. 1, nr. 1, jf. stk. 2.
 Ved afgørelser om inddragelse eller nægtelse  

 af forlængelse af en flygtnings opholdstilladelse skal der   uanset om  

 asylmyndighederne finder, at den pågældendes asylgrundlag  

 isoleret set er bortfaldet   tages hensyn til, om inddragelse eller  

 nægtelse af forlængelse må antages at virke særlig  

 belastende for flygtningen, herunder navnlig på grund af den  

 pågældendes tilhørsforhold til Danmark, varigheden af den  

 pågældendes ophold i Danmark, den pågældendes alder  

 eller helbred og den pågældendes tilknytning til herboende  

 personer m.v., jf. udlændingelovens § 26, stk. 1, jf. § 19, stk. 4, jf.  

 § 11, stk. 2.
 Disse hensyn kan medføre, at flygtningens  

 opholdstilladelse ikke inddrages eller nægtes forlænget selv om  

 opholdsgrundlaget ikke længere er til stede.
Udlændingestyrelsen har oplyst, at styrelsen i 1998  

 fremsendte en række prøvesager til Flygtningenævnet  

 vedrørende inddragelse eller nægtelse af opholdstilladelse for  

 flygtninge.
Efter Flygtningenævnets omgørelse af  

 Udlændingestyrelsens afgørelse i fire af sagerne trak  

 Udlændingestyrelsen de resterende prøvesager tilbage.
 I forbindelse med flygtninges ansøgning om  

 forlængelse af deres asyltilladelse gennemgår  

 Udlændingestyrelsen løbende   bl.a. med baggrund i  

 Flygtningenævnets praksis   sager vedrørende flygtninge fra  

 områder, hvorfra der efter gældende praksis meddeles afslag  

 på asyl.
 Indtil nu har Udlændingestyrelsen ikke fundet  

 grundlag for at nægte at forlænge disse flygtninges  

 opholdstilladelser.
 Spørgsmål 61:
Skal ministerens udtalelser under lovforslagets 1.  

 behandling forstås således, at børn, der får  

 opholdstilladelse efter denne lov, straks skal deltage i folkeskolens  

 almindelige undervisning? Svar:
Jeg kan henvise til, at forslagets § 10, stk. 1, 2. pkt.,  

 giver mulighed for at fastsætte, at børn med opholdstilladelse  

 efter forslaget   uanset varigheden af opholdet her i landet   kan deltage i  

 folkeskolens undervisning.
Denne undervisning vil blive tilrettelagt på  

 en sådan måde, at den grundlæggende svarer til  

 folkeskoleundervisningen.
En sådan ordning forudsætter en aftale  

 med de kommunale skolemyndigheder om optagelse i folkeskolen.
Udgangspunktet efter lovforslaget er, at børn i den  

 undervisningspligtige alder med opholdstilladelse efter loven som  

 anført i § 10, stk. 1, 1. pkt., skal deltage i særskilt  

 tilrettelagt undervisning, der grundlæggende svarer til  

 folkeskoleundervisning.
Undervisningen tilrettelægges således, at  

 børnene opnår det bedst mulige grundlag for en eventuel hurtig  

 tilbagevenden til Kosovo-provinsen.
Skulle det vise sig bedst stemmende med  

 hensynet til børnenes undervisningsbehov at lade børnene  

 deltage i folkeskolens almindelige undervisning, vil regeringen give mulighed  

 herfor.
 Spørgsmål 63:
Hvorfor har regeringen valgt at lovgive for »nødstedte fra Kosovo-provinsen« og ikke »flygtninge fra  

 Kosovo-provinsen«    er nødstedte fra  

 provinsen Kosovo ikke flygtninge? Svar:
 Regeringen har valgt at rette invitationsordningen i  

 lovforslagets § 1 mod personer fra Kosovo, der befinder sig i Kosovo eller i  

 et nærområde hertil, og som er nødstedte på grund af  

 voldshandlinger eller lignende uroligheder i Kosovo og må antages at  

 have behov for midlertidig beskyttelse her i landet.
 Herved sikres, at invitationsordningen navnlig kan rettes  

 mod de fordrevne, som udgør den største belastning for  

 nærområdet, herunder ældre, syge og familier med små  

 børn.
 Vurderingen af, om de pågældende er flygtninge  

 i flygtningekonventionens forstand, jf. udlændingelovens § 7, stk. 1,  

 eller om de pågældende vil være omfattet af de  

 facto-flygtningebegrebet i udlændingelovens § 7, stk. 2, vil i  

 tilfælde af, at de pågældende søger om asyl her i  

 landet, blive afgjort af de uafhængige asylmyndigheder, dvs.  

 Udlændingestyrelsen og Flygtningenævnet, efter en konkret og  

 individuel vurdering.
 Spørgsmål 70:
Vil ministeren præcisere, at en beslutning om  

 ophør af midlertidig beskyttelse skal baseres på offentligt  

 tilgængelige og uafhængige evalueringer af  

 menneskerettighedssituationen i Kosovo foretaget af de organisationer, der er  

 nedsat i henhold til FN s menneskerettighedskonvention? Svar:
 Som det fremgår af bemærkningerne til  

 lovforslagets § 5, der angår spørgsmålet om  

 forlængelse af en opholdstilladelse efter lovforslaget, vil en generel  

 tilbagesendelse til Kosovo af grupper af udlændinge, der har haft  

 opholdstilladelse efter lovforslaget, forudsætte, at det blandt andet  

 på baggrund af de tilkendegivelser, der måtte foreligge fra UNHCR  

 eller anden international side, kan lægges til grund, at forholdene i  

 Kosovo må anses for således normaliserede, at en tilbagevenden  

 vil være forsvarlig og kunne ske under ordnede forhold.
Herved er der lagt op til, at der   som anført i  

 spørgsmålet   inddrages en bred vifte af offentligt  

 tilgængelige og uafhængige vurderinger af  

 menneskerettighedssituationen i Kosovo.
Der vil f.eks. kunne lægges  

 vægt på den vurdering, der anlægges af FN s  

 rapportør til Menneskerettighedskommissionen for så vidt  

 angår menneskerettighedssituationen i området.
 Spørgsmål 72:
Vil ministeren præcisere, hvilke frie rammer der  

 blev tænkt på, da ministeren i forbindelse med  

 førstebehandlingen af lovforslaget gav tilslutning til at medvirke med  

 et betænkningsbidrag? Svar:
 Som anført under førstebehandlingen af  

 lovforslaget den 16. april 1999 er det min opfattelse, at de udlændinge  

 fra Kosovo-provinsen, der kommer til Danmark, skal have så frie rammer  

 som muligt med hensyn til undervisning, aktivering og adgang til at tage  

 lønnet beskæftigelse i forhold til den situation, de er i.
 Med hensyn til de nærmere regler efter lovforslaget  

 om undervisning, aktivering og adgang til at tage lønnet  

 beskæftigelse kan jeg henvise til min besvarelse af  

 spørgsmål nr. 21-23, 61 og 80.
Som det fremgår af besvarelsen af disse  

 spørgsmål, er det min opfattelse, at ordningen bør  

 udformes så smidigt som muligt.
Der bør således indbygges  

 en fleksibilitet, der muliggør, at individuelle hensyn tilgodeses i  

 videst muligt omfang.
Det er således af afgørende betydning for  

 den samlede undervisnings- og aktiveringsindsats m.v., at bemyndigelserne,  

 der tillægges indenrigsministeren efter lovforslaget, udnyttes og  

 løbende justeres ud fra disse hensyn.
Det er navnlig væsentligt  

 at sikre, at reglerne ikke virker hæmmende for etablering af projekter  

 m.v., der tilrettelægges med særligt sigte på de behov, der  

 løbende viser sig under de pågældende udlændinges  

 midlertidige ophold.
 Spørgsmål 79:
Ministeren bedes oplyse årsagen til, at lovforslaget  

 går videre end anbefalingen om tilbud om midlertidigt ophold som  

 foreslået af UNHCR og således lægger op til permanent  

 ophold efter 2 år uanset forholdene i hjemlandet? Svar:
Det er ikke korrekt, at forslaget lægger op til  

 permanent ophold efter to år.
Tværtimod indeholder forslaget  

 alene bestemmelser om midlertidig opholdstilladelse.
 Lovforslaget indeholder således ikke bestemmelser om  

 opnåelse af tidsubegrænset opholdstilladelse.
 Spørgsmål 82:
Finder ministeren det rimeligt, at personer, der har  

 fået opholdstilladelse efter denne lov, vil kunne fortryde  

 repatriering, når først freden er etableret i området? Svar:
 Er udlændingens opholdstilladelse efter lovforslaget  

 inddraget eller nægtet fornyet, fordi opholdsgrundlaget var urigtigt  

 eller ikke længere er til stede   f.eks. som følge af  

 således ændrede forhold i Kosovo, at den pågældende  

 ikke længere kan antages at have behov for fortsat midlertidig  

 beskyttelse her i landet   har den pågældende ikke  

 fortrydelsesret ved en tilbagevenden til hjemlandet eller det tidligere  

 opholdsland.
 En udlænding, hvis opholdstilladelse efter  

 lovforslaget ikke er inddraget eller nægtet fornyet, [men] som er  

 udrejst af Danmark med henblik på at tage varig bopæl i  

 hjemlandet eller det tidligere opholdsland, mister efter lovforslagets § 18,  

 stk. 2, først sin opholdstilladelse, når den  

 pågældende har opholdt sig uden for Danmark i mere end 3 på  

 hinanden følgende måneder.
 Jeg finder denne ordning rimelig, idet jeg skal  

 understrege, at også opholdstilladelse til en udlænding, der har  

 fortrudt en repatriering, vil kunne inddrages eller nægtes fornyet.
 Spørgsmål 83:
Hvilke rettigheder vil personer, der har fået  

 opholdstilladelse efter denne lov, have, hvis de fortryder repatriering og  

 vender tilbage til Danmark, og efter hvilke regler vil de da skulle  

 behandles? Svar:
 Udnytter en udlænding med opholdstilladelse efter  

 lovforslaget fortrydelsesretten i lovforslagets § 18, stk. 2, vil den  

 pågældende bevare sin opholdstilladelse efter lovforslaget og de  

 dertil knyttede rettigheder.
 Der henvises i øvrigt til besvarelsen af  

 spørgsmål nr. 82.
 Spørgsmål 86:
Hvis Danmark alene skulle benytte sig af reglerne i  

 udlændingeloven og bestemmelserne om behandling af flygtninge fra en  

 væbnet konflikt (Genève-konventionerne af 1949 samt  

 protokollerne af 1977), hvori Danmark er part, hvordan ville de personer, som  

 er tænkt dækket ind af Kosovonødlovforslaget, da blive  

 behandlet? Svar:
 Udlændingelovens § 7, stk. 1 og 2, omfatter alene  

 personer, der indgiver ansøgning om asyl her i landet, og vil derfor  

 ikke kunne anvendes til at give opholdstilladelse til fordrevne fra Kosovo,  

 der opholder sig i Kosovo eller i et nærområde hertil.
 For så vidt angår spørgsmålet om  

 anvendelse af udlændingelovens § 7, stk. 4, henvises til besvarelsen af  

 spørgsmål nr. 62 stillet af Folketingets Retsudvalg til  

 indenrigsministeren den 17. april 1999 (L 226   bilag 17).
 For så vidt angår spørgsmålet om  

 anvendelse af udlændingelovens § 8 henvises til besvarelsen af  

 spørgsmål nr. 2 stillet af Folketingets Retsudvalg til  

 indenrigsministeren den 15. april 1999 (L 226   bilag 3).
 For så vidt angår betydningen af  

 Genève-konventionerne af 1949 med tilhørende protokoller af  

 1977 henvises til besvarelsen af spørgsmål nr. 45 stillet af  

 Folketingets Retsudvalg til indenrigsministeren den 16. april 1999 (L 226  

 bilag 11).
 Spørgsmål 87:
Hvordan vil personer omfattet af lovforslaget, som selv  

 rejser til Danmark, blive behandlet i asylretlig henseende, hvis kvoten  

 på 1.500 personer er opfyldt? Svar:
 Rejser en udlænding fra Kosovo selv til Danmark og  

 søger om asyl her i landet efter lovens ikrafttræden, skal det  

 undersøges, om Dublin-konventionens regler indebærer, at et  

 andet EU-land end Danmark er ansvarligt for asylsagsbehandlingen.
 Er dette ikke tilfældet, vil den  

 pågældende blive meddelt midlertidig opholdstilladelse efter  

 lovforslagets § 2, såfremt den pågældende på grund af  

 voldshandlinger eller lignende uroligheder i Kosovo må antages at have  

 behov for midlertidig beskyttelse her i landet.
 Udlændinge, der meddeles opholdstilladelse efter  

 lovforslagets § 2, er ikke omfattet af invitationsordningens kvote på  

 1.500 personer, jf. lovforslagets § 1.
 Spørgsmål 88:
 Ministeren bedes oversende udvalget det baggrundspapir fra  

 UNHCR, som er omtalt i besvarelsen af spørgsmål nr. 64, jf.  

 bilag 30, samt eventuelle andre papirer, som beskriver karakteren af UNHCR's  

 anbefalinger.
 Svar:
 Der vedlægges kopi [i betænkningen optrykt som  

 underbilag a til bilag 1] af baggrundspapir af 2. april 1999 fremlagt af  

 UNHCR i forbindelse med et møde i Humanitarian Issues Working Group of  

 the Peace Implementation Council (HIWG) i Genève den 6. april 1999,  

 hvortil der henvises i besvarelsen af spørgsmål nr. 64 stillet  

 af Folketingets Retsudvalg til indenrigsministeren den 17. april 1999 (L 226  

 - bilag 17).
 Spørgsmål 89:
Når det af besvarelsen af spørgsmål nr.  

 64, jf. bilag 30, fremgår, at UNHCR har anbefalet, at de fordrevne  

 personer får »legalt ophold«, tænkes der da på, at dette ophold skal  

 være legalt i FN's flygtningekonventions forstand eller alene på,  

 at modtagerlandene skal udarbejde et eget retsgrundlag for disse  

 personer? Svar:
 Som anført i besvarelsen af spørgsmål  

 nr. 64 stillet af Folketingets Retsudvalg til indenrigsministeren den 17.  

 april 1999 (L 226 - bilag 17) anbefaler UNHCR, at der i forbindelse med  

 meddelelse af midlertidig beskyttelse sikres de fordrevne personer passende  

 vilkår, der blandt andet inkluderer legalt ophold i  

 beskyttelseslandet.
UNHCR ved Erika Feller, Director of Division of  

 International Protection, oplyste i forbindelse med en briefing om  

 humanitære evakueringer den 20. april 1999, at kravet om, at der skal  

 tilstås de pågældende legalt ophold i beskyttelseslandet,  

 skal forstås som et krav om, at de pågældende personer ikke  

 befinder sig i et retligt vakuum med hensyn til opholdsgrundlag,  

 identitetspapirer m.v.
Kravet skal navnlig ses på baggrund af, at det  

 må forventes, at en betydelig del af de fordrevne personer, der har  

 behov for midlertidig beskyttelse, ikke vil være i besiddelse af  

 identitetspapirer m.v.
Der tages forbehold med hensyn til den præcise  

 ordlyd af UNHCR's oplysning, da referatet heraf beror på en telefonisk  

 videreformidling af en mundtlig udtalelse på engelsk.
 Spørgsmål 90:
Hvor hurtigt efter en vedtagelse af lovforslaget kan der  

 iværksættes en udvælgelsesprocedure i samarbejde med UNHCR,  

 og hvor hurtigt påregner ministeren, at en modtagelse af  

 Kosovo-flygtninge herefter vil ske? Svar:
 Der vedlægges et notat om Udlændingestyrelsens  

 overvejelser om den praktiske gennemførelse af  

 Kosovo-nødloven.
Udlændingestyrelsens overvejelser om den praktiske  

 gennemførelse af Kosovoloven 1. Særlig organisation i styrelsen Onsdag den 21. april oprettes i Udlændingestyrelsen  

 en særlig Kosovogruppe af erfarne fuldmægtige, som har direkte  

 reference til direktør Claes Nilas og underdirektør Anni  

 Fode.
 Dette sker med henblik på at sikre en så let,  

 ubureaukratisk og effektiv sagsgang vedrørende de fordrevne fra Kosovo  

 som muligt.
2. Udvælgelse Udvælgelsen af fordrevne vil ske i meget nært samarbejde med  

 UNHCR.
Man vil bruge retningslinjerne i lovforslaget samt de retningslinjer,  

 som UNHCR har udsendt for Kosovoflygtninge i Makedonien.
Man vil om muligt  

 søge at evakuere hele familier.
3. Delegation Fredag den 23. april 1999 tager direktør Claes Nilas til  

 møde hos UNHCR, Genève, med henblik på at drøfte  

 sagsgangene mellem Udlændingestyrelsen og UNHCR vedrørende  

 Kosovoflygtningene.
Endvidere vil man gennemgå  

 udvælgelseskriterierne, som følger af den danske lovgivning.
 Fredag den 23. april 1999 (evt. i weekend) afgår endvidere om muligt  

 en udvælgelsesdelegation fra Udlændingestyrelsen og Dansk  

 Røde Kors under ledelse af underdirektør Anni Fode med henblik  

 på i Makedonien i de første dage af den kommende uge at starte  

 udvælgelsen af fordrevne fra Kosovo til Danmark.
4. Transport til Danmark Transporten af de fordrevne til Danmark iværksættes, når  

 Udlændingestyrelsen har meddelt tilladelse efter Kosovoloven.  

 Tilrettelæggelsen af transporten forhandles for tiden med relevante  

 aktører.
Den internationale transportorganisation, IOM, kan overvejes  

 og løser den allerede for andre europæiske lande.
Endvidere vil  

 forsvaret kunne medvirke i et vist omfang til transporterne.
5. Sagsbehandlingen i Danmark Udlændingestyrelsen afholder om morgenen onsdag den 21. april 1999  

 et koordineringsmøde med Dansk Røde Kors, Beredskabsstyrelsen  

 og Rigspolitiet, hvor man nærmere vil gennemgå sagsbehandlingen,  

 der skal foretages vedrørende Kosovofordrevne i Danmark.
6. Indkvartering i Danmark Udlændingestyrelsen er meget langt med hensyn til tilvejebringelse  

 af indkvartering til i første omgang 1.500 fordrevne fra Kosovo.  

 Løsningen af indkvarteringsopgaven inkluderer kasernen i Randers samt  

 centrene i Middelfart og i Hjallese.
Dansk Røde Kors har givet tilsagn  

 om at drive centrene i Middelfart og i Hjallese.
7. Undervisning, aktivering og beskæftigelse På møder tirsdag den 20. april 1999 og onsdag den 21. april  

 1999 mellem Udlændingestyrelsen og Dansk Røde Kors  

 drøftes den praktiske tilrettelæggelse af undervisningen,  

 aktiveringen og beskæftigelsesforhold for de fordrevne fra Kosovo.
Der  

 lægges efter loven op til fleksible løsninger, som skal udfyldes  

 af Udlændingestyrelsen i samarbejde med Dansk Røde Kors og  

 Beredskabsstyrelsen.
 Spørgsmål 93:
Hvad er ministerens kommentar til det  

 ændringsforslag, der fremgår af besvarelsen af  

 spørgsmål nr. 75, jf. bilag 30? Svar:
Baggrunden for Kosovo-nødloven er den helt  

 øjeblikkelige situation i Kosovo, der har medført, at  

 hundredetusindvis af mennesker er fordrevet fra deres hjemegn.
Langt de  

 fleste ønsker ifølge oplysninger fra UNCHR og andre  

 tilstedeværende i området hurtigt at vende tilbage til deres  

 hjemegn.
Det er også den generelle politiske målsætning i  

 såvel NATO som EU for en løsning af Kosovo-konflikten, at de  

 fordrevne skal kunne vende tilbage til Kosovo og leve i sikkerhed under  

 international beskyttelse.
 Det vil kunne opfattes som stridende mod denne overordnede  

 målsætning, hvis der ved Kosovo-nødloven etableres en  

 ordning, der bygger på en forventning om et længerevarende  

 ophold.
 Noget andet er, at det løbende må vurderes,  

 om de vilkår, der er knyttet til en opholdstilladelse efter  

 lovforslaget, bør justeres, og at der derfor kan vise sig grundlag for  

 på et passende tidspunkt   f.eks. om et år   at tage loven op til  

 revision.
 Jeg er på den baggrund ikke indstillet på at  

 støtte ændringsforslaget.
 Spørgsmål 95:
Kan ministeren garantere, at andre asylansøgere,  

 hvis ansøgning om asyl behandles i henhold til udlændingelovens  

 almindelige regler, ikke i asylfasen på noget punkt har bedre  

 rettigheder eller vilkår end en person med opholdstilladelse efter  

 lovforslaget, der indgiver ansøgning om asyl? Svar:
 Ja.
++++++Underbilag a til bilag 1 Ad svaret på spørgsmål 88 HUMANITARIAN ISSUES WORKING GROUP Geneva, 6 April 1999 Distr.
RESTRICTED HIWG/99/2 2 April 1999 Original: ENGLISH The Kosovo emergency: Assistance and protection to those displaced by  

 the crisis I.
INTRODUCTION 1. The present document is intended to summarize the evolution of the  

 emergency situation resulting from the crisis in Kosovo.
It focuses on the  

 capacity of the United Nations and its partners to respond to urgent  

 humanitarian needs and seeks support for the international humanitarian  

 relief effort.
It should therefore be read in conjunction with the »United  

 Nations Inter-Agency Donor Alert for the Urgent Needs related to the Kosovo  

 Crisis in the Region,« which will be made available to HIWG participants in  

 time for the meeting.
The present document also makes recommendations to  

 States regarding the reception and treatment of those fleeing the Federal  

 Republic of Yugoslavia.
II.
THE HUMANITARIAN CONTEXT 2. The recent crisis in the Serbian province of Kosovo has evolved from  

 clashes between Serbian security forces and the »Kosovo Liberation Army«  

 (KLA) in late February 1998. Low-level violence had led to the displacement  

 of some 20,000 people by May 1998. Through the summer months of 1998, the  

 clashes escalated rapidly and, by September, there were an estimated 175,000  

 internally displaced persons (IDPs) in Kosovo, added to growing numbers of  

 displaced persons and refugees in other parts of Serbia and in the Republic  

 of Montenegro, and the flight of refugees into Albania, The former Yugoslav  

 Republic of Macedonia, Bosnia and Herzegovina and neighbouring countries, as  

 well as Member States of the European Union.
Since early 1998, the Office of  

 the United Nations High Commissioner for Refugees (UNHCR) has been  

 coordinating the humanitarian relief efforts in Kosovo province of the United  

 Nations system, notably WFP, WHO and UNICEF, and many nongovernmental  

 partners.
In this effort, it has cooperated closely with the Organization for  

 Security and Cooperation in Europe s (OSCE) Kosovo Verification Mission  

 (KVM), the International Committee of the Red Cross (ICRC), the International  

 Federation of the Red Cross (IFRC), as well as the Yugoslav Red Cross.
These  

 efforts saved many lives and alleviated the suffering of those displaced by  

 the conflict.
UNHCR and its partners provided protection and humanitarian  

 assistance within an increasingly difficult security environment and drew  

 attention to the need for a peaceful political solution which would eradicate  

 the root causes of the unfolding humanitarian emergency.
3. The Holbrooke-Milosevic accord of 13 October 1998, followed by the  

 agreements between the Government of the Federal Republic of Yugoslavia and  

 the OSCE, on one hand, and NATO on the other, brought a temporary lull in the  

 fighting.
The deployment of the 1,300-member OSCE Kosovo Verification Mission  

 and the withdrawal of Serbian/Yugoslav security forces instilled a measure of  

 confidence that a cease-fire would hold and that political negotiations could  

 prosper.
There followed a temporary calm, permitting those who had been  

 obliged to camp in the open to reach shelter, the gradual return of some of  

 the displaced to their homes and the implementation of a major humanitarian  

 protection and assistance operation.
At the same time, on the political  

 front, intensive efforts were undertaken by the Contact Group and other  

 States to bring about a political solution culminating in the Rambouillet and  

 Kleber negotiations.
Unfortunately these efforts did not reach the political  

 settlement which had been hoped for.
4. In late December 1998 fighting again broke out in Kosovo, and  

 intensified, eventually spreading to areas previously unaffected by the  

 violence, such as along the border with The former Yugoslav Republic of  

 Macedonia.
Fresh displacement combined with re-displacement occurred and  

 accelerated.
After the Rambouillet round of negotiations, the burning of  

 homes and destruction of villages by Serb forces, not seen since September  

 1998, started again and KLA provocation in the form of killings and  

 disappearances, as well as attacks on police and other security forces  

 intensified.
By 24 March 1999, UNHCR estimated that there were some 260,000  

 (old and newly) displaced persons in Kosovo.
5. With the commencement of air-strikes against military targets in the  

 Federal Republic of Yugoslavia, including in Kosovo province, by the North  

 Atlantic Treaty Organization (NATO) on 24 March 1999 to 2 April, 220,000  

 persons were forcibly expelled from Kosovo to Albania, The former Republic of  

 Macedonia and Montenegro.
The number of those fleeing to or displaced within  

 other parts of Serbia is not known, but it can be assumed that displacement  

 has occurred, creating additional humanitarian needs.
New arrivals have also  

 been recorded in Bosnia and Herzegovina, Hungary, Romania and Turkey, and a  

 number of other countries, as well as Member States of the European Union  

 (see also HIWG/99/3).
III.
SCALE OF THE HUMANITARIAN EMERGENCY 6. Despite all efforts, displacement has reached dramatic proportions,  

 placing an enormous burden on receiving States, such as Albania, Bosnia and  

 Herzegovina and The former Yugoslav Republic of Macedonia, which are  

 ill-equipped to handle mass influxes.
The scale of the present emergency goes  

 beyond the worst scenarios previously envisaged in the United Nation s  

 contingency planning for the region and has obliged the United Nations to  

 revise substantially its contingency ceilings for planning purposes  

 throughout the region (see table below). The growing insecurity led the  

 United Nations to oblige all staff to evacuate from Kosovo on 23 March 1999.  

 At that time, there were over 260,000 internally displaced persons.
At the  

 same time there remained some 7,000 Croatian Serb refugees in Kosovo and over  

 500,000 refugees in FRY (other than Kosovo) which the Federal Republic of  

 Yugoslavia had been hosting for a number of years.
7. Since there has been no international United Nations presence, there  

 has been little information on the number of people displaced inside Kosovo  

 or the Federal Republic of Yugoslavia after 24 March.
There is little doubt  

 that their number must be high and their suffering great.
Once information  

 becomes available and the security situation permits, relief to refugees and  

 displaced in all parts of the Federal Republic of Yugoslavia will need to be  

 factored into a revision of the United Nations Consolidated Inter-Agency  

 Appeal for the region, compiled by the Office for the Coordination of  

 Humanitarian Affairs (OCHA). The latest »United Nations Inter-Agency Donor  

 Alert for Urgent Needs related to the Kosovo Crisis in the Region« takes into  

 account present and foreseeable contingencies, but will be revised quickly as  

 the situation evolves, based on modular increases of additional 300,000  

 arrivals in neighbouring countries and provinces.
Summary of the Revised United Nations Contingency Ceilings for the  

 Region Country/Region Number as at 24 March Arrivals from 24 March to 2 April Revised Contingency Albania 18,500 120,000 150,000 F.Y.R.
Macedonia 16,000 70,000 100,000 Serbia (non Kosovo) 30,000 300 10,000 Montenegro 25,000 30,000 60,000 Bosnia and Herzegovina 10,000 7,400 10,000 TOTAL 99,500 227,700 350,000 IV: OPERATIONAL CAPACITY TO MEET EMERGING NEEDS 8. Projected contingency responce capacity in the region was designed in  

 1998 and revised in early 1999 to meet the needs of 100,000 new arrivals,  

 recognizing that traditional local solidarity and support complemented and  

 augmented the effectiveness of international efforts.
In response to the  

 dramatic number of new arrivals, however, UNHCR, UNICEF, WFP, WHO and other  

 agencies and non-governmental partners are rapidly reinforcing emergency  

 response measures, especially staffing resources in the area of operations.  

 Three UNHCR international staff have returned to Podgorica, two UNHCR  

 Emergency Response Teams (ERT) are now in place in Albania, while the UNHCR  

 office in The former Yugoslav Republic of Macedonia has been reinforced by  

 staff temporarily relocated from the Federal Republic of Yugoslavia, pending  

 longer-term arrangements.
UNHCR, UNICEF and WHO maintain a small  

 international presence in Serbia.
Despite growing insecurity, they continue  

 to cooperate with and support the Yugoslav Red Cross and provide assistance  

 to the Serbian Commissioner for Refugees, national NGO partners and  

 appropriate Ministries.
Vehicles and supplies already on hand have  

 immediately been redeployed or re-routed to the points of greatest need,  

 especially Albania s northern border area.
However, additional needs are  

 enormous and grow daily   and hence must be speedily addressed.
VII.
OVERVIEW OF URGENT HUMANITARIAN NEEDS SET OUT IN THE »UNITED  

 NATIONS INTER-AGENCY DONOR ALERT FOR URGENT NEEDS RELATED TO THE KOSOVO  

 CRISIS IN THE REGION« A.
MODALITIES FOR MEETING URGENT NEEDS 9. The United Nations humanitarian agencies, in coordination with OCHA,  

 have produced a Donor Alert, which is available to the participants of the  

 HIWG, and which sets out the needs for an initial three-month emergency  

 response for a total of 350,000 beneficiaries.
It presents requirements over  

 and above those described in the United Nations Consolidated Inter-agency  

 Appeal covering 1999, and reflects only new, additional requirements, for  

 which needs are costed, totalling USS 70.8 million.
The United Nations will  

 adopt a »modular approach« to describe additional needs going beyond this  

 Donor Alert, whose next increment is likely to be for 650,000 and, if needed,  

 950,000 beneficiaries.
The United Nations system is working in close  

 coordination with the ICRC and IFRC which will issue a complementary appeal  

 on 8 April.
10. Beyond urgent funding for the above appeals, it is expected, given the  

 gravity of the situation, that a part of the most urgent needs identified  

 will also be met through bilateral contributions and initiatives.
To the  

 extent that these are reported to UNHCR and OCHA, they will be reflected in  

 regular updates tracking the international response to the emergency.
Such  

 tracking is most important to avoid duplication or gaps in assistance.
B.
IMMEDIATE NEEDS AND OBJECTIVES 11. The most urgent needs are for: 1) Protection; 2) Shelter and relief  

 items; 3) Food; 4) Logistics and transportation, and 5) Health.
1. Protection 12. The most pressing protection need is access to safety.
UNHCR urges  

 Governments to keep all border crossing points open and to facilitate to  

 speedy admission of the fleeing population and their transfer away from  

 potentially dangerous border areas.
Registration of those newly arrived  

 should occur as soon as possible.
UNHCR will provide financial and necessary  

 technical support to the authorities to facilitate processing in a speedy and  

 efficient manner.
This will be particularly important for those arriving  

 without identification documents.
Everything must be done to address the  

 problem of statelessness.
Additional important guidance on protection is  

 provided in Chapter VIII, below.
2. Shelter 13. Host family capacity, particularly in Albania and The former Yugoslav  

 Republic of Macedonia, is already largely depleted.
It is estimated that  

 collective emergency accommodation must be provided immediately for at least  

 200,000 people.
In Albania available space in collective centres has also  

 been depleted.
The selection of potential refugee-hosting sites is underway,  

 as is the purchase and dispatch of tents, but sourcing up to 40,000 tents  

 presents quite a challenge and will require urgent donor support.
14. Beyond the identification of sites on which to erect tents and other  

 facilities, immediate essential services must rapidly be provided, including:  

 water, sanitation, electricity and cooking facilities.
Water tanks and  

 tankers are urgently needed, and the source of water supplies needs to be  

 identified.
Additional blankets, mattresses, cooking sets, hygiene items and  

 jerry-cans are needed.
3. Food 15. WFP has sufficient food supplies in the region for the first seven  

 days of the emergency and for 100,000 of the total 350,000 anticipated new  

 arrivals.
For the first three months, therefore, additional basic food  

 supplies are needed for 250,000 refugees and displaced persons.
4. Logistics and Transport 16. International and internal transportation by air, sea and land, as  

 well as warehousing must be provided.
Three Governments have already made  

 available aircraft to support the humanitarian airlift to Tirana and Skopje,  

 along with international staff to assist in air traffic control.
Another  

 Government has promised a fleet of 50 trucks with international drivers and  

 fuel.
This, coupled with existing facilities and equipment, will go a  

 considerable way towards meeting immediate emergency needs.
5. Health 17. Existing facilities in Albania, The Former Republic of Macedonia and  

 Montenegro will need very substantial reinforcement and support, while health  

 systems in Kosovo and the rest of Serbia will have been seriously damaged or  

 affected by the ongoing air-strikes.
First-aid capacity is being rapidly  

 established at the transit centres in Albania and The former Republic of  

 Macedonia.
6. Related needs 18. Each of the above sectors will require staffing and communications, as  

 well as field office support.
Programme delivery and administrative support  

 are an essential part of the package.
VIII.
PROTECTING NEW ARRIVALS 19. Large and growing numbers of refugees are daily fleeing Kosovo in the  

 face of the destruction of homes and means of livelihood and the expulsion of  

 inhabitants.
The scale of external displacement is approaching mass  

 proportions: close to 20,000 arrivals per day in Albania alone and double  

 that rate in The former Yugoslav Republic of Macedonia on 2 April.
No one  

 knows how many more are displaced within Kosovo.
20. UNHCR, as lead humanitarian agency in the region, calls on all  

 affected States to keep their borders open, admit those arriving to safety,  

 and ensure that they are allowed to stay, at least on a temporary basis.  

 UNHCR is deeply concerned.
In the face of the evolving massive displacement,  

 the protection needs of the refugees fleeing Kosovo remain central in the  

 broader response of the international community to this humanitarian  

 crisis.
21. All those fleeing the current situation into neighbouring countries  

 are undeniably refugees under the broader UNHCR mandate, and no one would  

 question their urgent need for international protection.
Moreover, it remains  

 clear, as already stated in the earlier UNHCR position paper on treatment of  

 asylum-seekers from Kosovo1), that important numbers of those  

 persons fleeing the conflict in Kosovo are victimised on account of their  

 ethnicity, religion or imputed political opinion, that is, they are refugees  

 in accordance with the criteria in the 1951 Convention.
22. In addition, worrying reports of the systematic destruction of  

 documents required to prove identity and property ownership signal a  

 burgeoning statelessness problem for Kosovars who are now being expelled.  

 UNHCR s mandate with respect to statelessness makes it imperative that the  

 Office ensures that registration of those arriving, whether by the Office or  

 by Government registration clerks, be completed meticulously and promptly,  

 and carefully preserved, to provide as much information as possible about the  

 origin and identity of the refugees.
This information will be crucial in  

 resolving the situation when return becomes possible.
23. It is in these circumstances that UNHCR launches an appeal to all  

 receiving countries to welcome refugees to safety, register them and to  

 guarantee acceptable and secure conditions of stay for as long as their need  

 for protection persists.
In some places, this may be done through regular  

 asylum procedures.
However, where there are no asylum procedures in place, or  

 where large-scale influx occurs such that asylum procedures are likely to be  

 overwhelmed, UNHCR strongly advocates that States take all necessary  

 protection measures to ensure the refugees  admission and immediate  

 protection.
24. Acceptable and secure conditions of stay will normally be mandated by  

 existing law where those arriving are treated as asylum-seekers and/or  

 recognised as refugees.
Where the admission and stay are on a temporary  

 basis, adequate conditions must include, at a minimum, some form of legalised  

 stay in the country of protection, protection against refoulement and the  

 fulfilment of the basic human needs of the refugees in conditions of dignity.  

 This means that they must be furnished with subsistence (either through  

 providing food and non-food assistance or allowing the refugees to work),  

 shelter, basic medical care and education.
Given the importance of family  

 support and reassurance for those displaced in such circumstances, even where  

 their stay is on a temporary basis, families separated in flight should be  

 allowed to reunite.
25. It is clear that the burden of providing the needed protection on this  

 scale will be significant.
There can be little doubt that it should  

 preferably be achieved through a concerted and co-ordinated effort by all  

 States affected.
UNHCR encourages States receiving large numbers of Kosovars  

 fleeing the current conflict to act together to ensure harmonised admission  

 to safety and secure tenure in their country of protection, in conditions  

 which are broadly consistent and ensure the basic rights of the refugees, as  

 described above.
Despite the efforts of the international community to ensure  

 protection and assistance to all those seeking refuge in the countries  

 neighbouring Kosovo and the Federal Republic of Yugoslavia, there are and  

 will likely continue to be arrivals further afield.
If the international  

 community is to succeed in the daunting task of providing the needed  

 protection, all States must do their share in receiving and protecting those  

 fleeing FRY/Kosovo.
 26. UNHCR also stands ready to work with and support countries which may  

 be prepared to alleviate the burden and impact on countries bordering Kosovo  

 province, by receiving on a temporary basis persons in need of protection.  

 While asylum must be made available, the eventual destabilizing factor of  

 receiving large numbers of displaced persons must also be addressed.
27. In this regard, UNHCR welcomes the generous offers of States, some of  

 whom have not yet been significantly affected by the exodus themselves, to  

 receive, at least on a temporary basis, substantial numbers of refugees to  

 safety.
At the present moment, large-scale movements between protecting  

 countries might be arranged bilaterally.
However, in line with its protection  

 mandate and resettlement policy and procedures, UNHCR will take immediate  

 action to identify and resettle refugees with special protection needs, such  

 as family reunification.
 1) UNHCR Position Paper on the Treatment of Refugees and Asylum-seekers  

 from Kovoso, first issued 25 August 1998, updated and reissued as  

 HIWG/98/6/rev. 1 of 18 November.
Uofficiel oversættelse af bilag til svar på  

 spørgsmål 88 HIWG, ARBEJDSGRUPPE FOR	Distr.
HUMANITÆRE FORHOLD	BEGRÆNSET (HUMANITARIAN ISSUES WORKING GROUP) Genève, 6. april 1999	HIWG/99/2 2. april 1999 Original: ENGELSK KOSOVO-KRISEN: NØDHJÆLP OG BESKYTTELSE AF MENNESKER, DER ER FORDREVET AF KRISEN I.
INDLEDNING 1. Nærværende dokument har til hensigt at  

 opsummere udviklingen af den nødsituation, der er et resultat af  

 krisen i Kosovo.
Det fokuserer på de Forenede Nationers og deres  

 partneres evne til at reagere på uopsættelige humanitære  

 behov og søger støtte til den internationale  

 nødhjælpsindsats.
Dokumentet skal derfor læses i  

 forbindelse med »United Nations Inter-Agency Donor  

 Alert for the Urgent Needs related to the Kosovo Crisis in the Region« (de Forenede Nationers organisationsinterne  

 donorberedskab for øjeblikkelig hjælp i forbindelse med  

 Kosovo-krisen i regionen), som vil blive stillet til rådighed for  

 HIWG-deltagere inden mødet.
Nærværende dokument  

 fremsætter også anbefalinger til landene vedrørende  

 modtagelse og behandling af de mennesker, der flygter fra Forbundsrepublikken  

 Jugoslavien.
II.
DEN HUMANITÆRE KONTEKST 2. Den aktuelle krise i den serbiske provins Kosovo har  

 udviklet sig fra sammenstød mellem serbiske sikkerhedsstyrker og  

 Kosovos befrielseshær, UCK (Ushtria Clirimtare Kosoves), i slutningen  

 af februar 1998. Moderate uroligheder havde i maj 1998 ført til  

 fordrivelsen af omkring 20.000 mennesker.
Sammenstødene eskalerede  

 hurtigt i løbet af sommermånederne i 1998, og det  

 skønnes, at der i september var ca. 175.000 internt fordrevne personer  

 (IDPs, Internally Displaced Persons) i Kosovo, der kunne føjes til det  

 stigende antal af fordrevne personer og flygtninge i andre dele af Serbien og  

 Republikken Montenegro og strømmen af flygtninge til Albanien, Den  

 Tidligere Jugoslaviske Republik Makedonien, Bosnien og Hercegovina samt  

 nabolande og også medlemslande i den Europæiske Union.
Siden  

 begyndelsen af 1998 har de Forenede Nationers Højkommissariat for  

 Flygtninge (UNHCR, Office of the United Nations High Commissioner for  

 Refugees) koordineret den humanitære undsætningsindsats i  

 Kosovo-provinsen i FN-systemet, især WFP, WHO og UNICEF og mange  

 ikke-statslige partnere.
FN har i forbindelse med denne indsats arbejdet  

 tæt sammen med Kosovo-missionen (KVM, Kosovo Verification Mission)  

 under Organisationen for Sikkerhed og Samarbejde i Europa (OSCE, Organisation  

 for Security and Cooperation in Europe), Den Internationale Røde Kors  

 Komite (ICRC, the International Committee of the Red Cross), Det  

 Internationale Forbund af Røde Kors og Røde Halvmåne  

 Selskaber (IFRC, the International Federation of the Red Cross) samt det  

 Jugoslaviske Røde Kors.
Disse indsatser har reddet mange liv og  

 lindret lidelser for dem, der er blevet fordrevet af konflikten.
UNHCR og  

 dets partnere har ydet beskyttelse og humanitær assistance i et stadig  

 mere problematisk sikkerhedsmiljø og understreget vigtigheden af  

 behovet for en fredelig politisk løsning, som ville fjerne  

 grundårsagerne til den humanitære nødsituation, der har  

 udviklet sig.
3. Holbrooke-Milosevic-forliget af 13. oktober 1998,  

 efterfulgt af aftalerne mellem regeringen for Forbundsrepublikken Jugoslavien  

 og OSCE på den ene side og NATO på den anden side, skabte et  

 midlertidigt ophold i kampene.
Opstillingen af de 1300 observatører  

 fra OSCE's Kosovo-mission og tilbagetrækningen af Serbiske/Jugoslaviske  

 sikkerhedsstyrker fremkaldte en grad af tillid til, at en våbenhvile  

 ville holde, og at politiske forhandlinger kunne lykkes.
Der fulgte en  

 midlertidig rolig periode, som tillod dem, der var blevet tvunget til at  

 slå lejr i det fri, at søge husly, gjorde det muligt for nogle  

 af dem, der var blevet fordrevet fra deres hjem at vende tilbage samt  

 muliggjorde implementering af større humanitære beskyttelses- og  

 nødhjælpsoperationer.
Samtidig påtog Kontaktgruppen og  

 andre stater sig på den politiske front at iværksætte  

 intensive bestræbelser på at komme frem til en politisk  

 løsning, som kulminerede i Rambouillet- og Kleber-forhandlingerne.  

 Desværre førte disse bestræbelser ikke til den politiske  

 afklaring, man havde håbet på.
4. I slutningen af december 1998 udbrød der igen  

 kampe i Kosovo, og de blev skærpet og spredte sig til sidst til  

 områder, der tidligere ikke havde været påvirket af  

 urolighederne, som for eksempel langs med grænsen til Den Tidligere  

 Jugoslaviske Republik Makedonien.
Der optrådte nye fordrivelser  

 kombineret med nye fordrivelser af dem, der allerede var blevet fordrevet, og  

 denne situation accelererede.
Efter runden af Rambouillet-forhandlinger  

 begyndte serbiske styrker igen nedbrænding af hjem og  

 ødelæggelse af landsbyer, hvilket ikke var blevet set siden  

 september 1998, og UCK-provokation i form af drab og forsvundne mennesker  

 samt angreb på politiet og andre sikkerhedsstyrker blev mere intensive.  

 Pr. 24. marts 1999 vurderede UNHCR, at der var omkring 260.000 (gamle og nye)  

 fordrevne personer i Kosovo.
5. Med begyndelsen af NATO's (North Atlantic Treaty  

 Organization) luftangreb mod militære mål i Forbundsrepublikken  

 Jugoslavien, herunder i Kosovo-provinsen den 24. marts 1999, gik  

 Kosovo-krisen ind i en ny fase.
I løbet af de otte dage fra den 24.  

 marts til 2. april blev 220.000 fordrevet med magt fra Kosovo til Albanien,  

 Den Tidligere Jugoslaviske Republik Makedonien og Montenegro.
Antallet af  

 mennesker, der flygter til eller er internt fordrevet i andre dele af  

 Serbien, er ikke kendt, men det kan antages, at der er forekommet  

 fordrivelse, hvilket skaber yderligere humanitære behov.
Der er  

 også blevet registreret nyankomne flygtninge i Bosnien og Hercegovina,  

 Ungarn, Rumænien og Tyrkiet, samt en række andre lande, herunder  

 medlemslande i den Europæiske Union (se også HIWG/99/3).
III.
OMFANGET AF DEN HUMANITÆRE  

 NØDSITUATION 6. Til trods for alle bestræbelser har fordrivelsen  

 nået et dramatisk omfang, hvilket lægger en  

 kæmpemæssig byrde på modtagerlande som for eksempel  

 Albanien, Bosnien og Hercegovina samt Den Tidligere Jugoslaviske Republik  

 Makedonien, som er dårligt udrustede til at håndtere en  

 massetilstrømning af flygtninge.
Omfanget af den nuværende  

 nødsituation går ud over de værste scenarier, man  

 tidligere havde forudset i de Forenede Nationers eventualitetsplan for  

 området, og har tvunget de Forenede Nationer til at revidere sine  

 eventualitetslofter betydeligt med henblik på planlægning i hele  

 dette område (se tabel nedenfor). Den voksende usikkerhed førte  

 til, at de Forenede Nationer tvang alt personale til at forlade Kosovo den  

 23. marts 1999. På det tidspunkt var der over 260.000 internt fordrevne  

 personer.
På samme tidspunkt var der ca. 7.000 kroatiske serbiske  

 flygtninge tilbage i Kosovo og over 500.000 flygtninge i Forbundsrepublikken  

 Jugoslavien (eksklusive Kosovo), som Forbundsrepublikken Jugoslavien havde  

 været vært for i flere år.
7. Eftersom der ikke har været nogen international  

 FN-tilstedeværelse, er der ikke fremkommet mange oplysninger om, hvor  

 mange mennesker der er fordrevet i selve Kosovo eller Forbundsrepublikken  

 Jugoslavien efter 24. marts.
Der kan ikke være megen tvivl om, at  

 antallet må være stort og deres lidelser store.
Når  

 oplysninger er til rådighed og den sikkerhedsmæssige situation  

 tillader det, skal nødhjælp til flygtninge og fordrevne  

 mennesker i alle dele af Forbundsrepublikken Jugoslavien indregnes i en  

 revision af de Forenede Nationers akkumulerede organisationsinterne appel for  

 regionen, som udarbejdes af Kommissariatet for Koordination af  

 Humanitære Anliggender (OCHA, Office for the Coordination of  

 Humanitarian Affairs). Den seneste »United Nations  

 Inter-Agency Donor Alert for Urgent Needs related to the Kosovo Crisis in the  

 Region « (de Forenede Nationers  

 organisationsinterne donorberedskab for øjeblikkelig hjælp i  

 forbindelse med Kosovo-krisen i regionen) tager højde for aktuelle og  

 forudsigelige eventualiteter, men vil blive revideret hurtigt, i takt med at  

 situationen udvikler sig baseret på modulforøgelser med  

 yderligere 100.000 ankomne flygtninge i nabolande og -provinser.
Resumé af de Forenede Nationers reviderede  

 eventualitetslofter for regionen Land/Region Antal pr. 24. marts Ankomne fra 24. marts til 2. april Revideret eventualitetsomfang Albanien 18.500 120.000 150.000 Den Tidl.
Jug.
Rep.
Makedonien 16.000 70.000 100.000 Serbien (ekskl.
Kosovo) 30.000 300 10.000 Montenegro 25.000 30.000 60.000 Bosnien og Hercegovina 10.000 7.400 10.000 I ALT 99.500 227.700 350.000 IV.
OPERATIONSKAPACITET TIL OPFYLDELSE AF NYE BEHOV 8. Den projicerede kapacitet til at reagere på  

 eventualiteter i regionen blev fastlagt i 1998 og revideret i begyndelsen af  

 1999 med henblik på at opfylde 100.000 nyankomnes behov, idet man  

 anerkendte, at den traditionelle lokale solidaritet og støtte  

 komplementerede og øgede effektiviteten af internationale  

 bestræbelser.
Som reaktion på det store antal nyankomne  

 forstærker UNHCR, UNICEF, WFP, WHO og andre organisationer og  

 ikke-statslige partnere imidlertid hastigt tiltagene, specielt  

 personaleressourcer i operationsområdet.
Tre internationale  

 UNHCR-medarbejdere er vendt tilbage til Podgorica, to  

 nødhjælpshold (ERT, Emergency Response Teams) fra UNHCR er nu  

 på plads i Albanien, mens UNHCR-kontoret i Den Tidligere Jugoslaviske  

 Republik Makedonien er blevet forstærket af personale, som midlertidigt  

 er blevet flyttet dertil fra Forbundsrepublikken Jugoslavien, indtil  

 langsigtede ordninger kommer på plads.
UNHCR, UNICEF og WHO opretholder  

 en lille international tilstedeværelse i Serbien.
Til trods for  

 voksende usikkerhed fortsætter de med at arbejde sammen med og  

 støtte det jugoslaviske Røde Kors og yde assistance til det  

 serbiske kommissariat for flygtninge, nationale ikke-statslige  

 organisationspartnere og relevante ministerier.
Køretøjer og  

 forsyninger, som man allerede havde i sin besiddelse, blev straks omplaceret  

 eller sendt til de steder, hvor behovet var størst, specielt Albaniens  

 nordlige grænseområde.
Yderligere behov er imidlertid meget store  

 og vokser hver dag   og skal derfor behandles hurtigt.
VII.
OVERSIGT OVER DE UOPSÆTTELIGE HUMANITÆRE  

 BEHOV, DER ER SPECIFICERET I »UNITED NATIONS  

 INTER-AGENCY DONOR ALERT FOR URGENT NEEDS RELATED TO THE KOSOVO CRISIS IN THE  

 REGION « A.
MIDLER TIL AT OPFYLDE UOPSÆTTELIGE BEHOV 9. De Forenede Nationers humanitære organisationer  

 har i samarbejde med OCHA udarbejdet et donorberedskab, som er til  

 rådighed for deltagerne i HIWG, og som specificerer behovene for en  

 indledende tre måneders nødhjælpsreaktion for i alt  

 350.000 modtagere.
Den omfatter krav, som er mere vidtgående end dem,  

 der er beskrevet i de Forenede Nationers akkumulerede organisationsinterne  

 appel for 1999, og afspejler kun nye, yderligere krav, for hvilke  

 omkostninger ved behovene er beregnet, som beløber sig til i alt USD  

 70,8 millioner.
De Forenede Nationer vil benytte en »modulær angrebsvinkel«  

 til at beskrive yderligere behov, som går videre end dette  

 donorberedskab, hvis næste forøgelse sandsynligvis vil  

 være for 650.000 modtagere og, hvis der er behov for det, 950.000  

 modtagere.
De Forenede Nationers system arbejder tæt sammen med ICRC og  

 IFRC, som vil udstede en supplerende appel den 8. april.
10. Ud over uopsættelig finansiering af de  

 ovenstående appeller forventes det som følge af situationens  

 alvor, at en del af de mest uopsættelige behov, der identificeres,  

 også vil blive opfyldt via bilaterale bidrag og initiativer.
I det  

 omfang disse rapporteres til UNHCR og OCHA, vil de blive afspejlet i  

 regelmæssige opdateringer, som følger den internationale  

 reaktion på nødsituationen.
En sådan sporing er vigtig for  

 at undgå duplikering af eller huller i assistancen.
B.
UMIDDELBARE BEHOV OG MÅL 11. De mest uopsættelige behov er for: 1)  

 Beskyttelse, 2) Husly og nødforsyninger, 3) Madvarer, 4) Logistik og  

 transport og 5) Sundhed.
1. Beskyttelse 12. Det mest uopsættelige behov for beskyttelse er  

 adgangen til sikkerhed.
UNHCR opfordrer regeringer til at holde alle  

 grænser åbne og at lette den flygtende befolknings hurtige adgang  

 og deres overførsel væk fra potentielt farlige  

 grænseområder.
Registrering af de nyankomne skal ske så  

 hurtigt som muligt.
UNHCR vil yde finansiel og nødvendig teknisk  

 støtte til myndighederne for at lette behandling på en hurtig og  

 effektiv måde.
Dette vil være specielt vigtigt for dem, der  

 ankommer uden identifikationspapirer.
Alt skal gøres for at behandle  

 statsløshedsproblemet.
Yderligere vigtig vejledning vedrørende  

 beskyttelse fremgår af Kapitel VIII nedenfor.
2. Husly 13. Værtsfamiliekapacitet, specielt i Albanien og i  

 Den Tidligere Jugoslaviske Republik Makedonien er allerede stort set  

 udtømt.
Det vurderes, at samlet nødindkvartering skal stilles  

 til rådighed øjeblikkeligt til mindst 200.000 mennesker.
I  

 Albanien er alle pladser på kollektive centre også belagt.  

 Udvælgelsen af mulige værtssteder for flygtninge er på vej,  

 hvilket også er tilfældet for køb og afsendelse af telte,  

 men fremskaffelse af op til 40.000 telte udgør en stor udfordring og  

 vil kræve øjeblikkelig støtte fra donorer.
14. Ud over identifikation af steder, hvor der kan  

 rejses telte og andre faciliteter, skal der hurtigt stilles nødvendige  

 forsyninger til rådighed, herunder vand, sanitet, elektricitet og  

 madlavningsfaciliteter.
Der er hårdt brug for vandbeholdere og  

 tankvogne, og der skal identificeres vandforsyningskilder.
Der er behov for  

 ekstra tæpper, madrasser, madlavningsudstyr, hygiejneprodukter og  

 reservedunke.
3. Madvarer 15. WFP har tilstrækkelige forsyninger af madvarer i  

 området til de første syv dage af nødsituationen og til  

 100.000 af de i alt 350.000 mennesker, man forventer vil ankomme.
I de  

 første tre måneder er der derfor behov for yderligere  

 grundliggende madvareforsyning til 250.000 flygtninge og fordrevne  

 personer.
4. Logistik og transport 16. Der skal fremskaffes international og intern transport  

 med fly, skib og bil samt lagerfaciliteter.
Tre regeringer har allerede  

 stillet fly til rådighed til støtte af den humanitære  

 lufttransport til Tirana og Skopje sammen med internationalt personale til  

 assistance ved flyveledelse.
En anden regering har lovet en flåde  

 bestående af 50 lastbiler med internationale chauffører og  

 brændstof.
Dette vil sammen med eksisterende faciliteter og udstyr  

 række langt med henblik på at opfylde umiddelbare  

 nødhjælpsbehov.
5. Sundhed 17. Eksisterende faciliteter i Albanien, Den Tidligere  

 Jugoslaviske Republik Makedonien og Montenegro vil have behov for en meget  

 væsentlig forstærkelse og støtte, mens sundhedssystemer i  

 Kosovo og resten af Serbien vil være alvorligt beskadiget eller  

 påvirket af de fortsatte luftangreb.
Førstehjælpskapacitet  

 etableres hurtigt i transitcentrene i Albanien og Den Tidligere Jugoslaviske  

 Republik Makedonien.
6. Tilknyttede behov 18. Hver af de ovenstående sektorer vil kræve  

 personale og kommunikation samt støtte til feltkontorer.
Levering af  

 programmer og administrativ støtte er en afgørende del af  

 pakken.
VIII.
BESKYTTELSE AF NYANKOMNE 19. Store og voksende antal flygtninge forlader dagligt  

 Kosovo stillet over for ødelæggelsen af deres hjem og levevej  

 samt fordrivelse af indbyggere.
Omfanget af den eksterne fordrivelse  

 nærmer sig masseomfang: op mod 20.000 nye flygtninge ankommer hver dag  

 til Albanien alene og med dobbelt hastighed i Den Tidligere Jugoslaviske  

 Republik Makedonien den 2. april.
Ingen ved, hvor mange flere der er internt  

 fordrevet i Kosovo.
20. UNHCR opfordrer som den førende  

 humanitære organisation i området alle berørte stater til  

 at holde deres grænser åbne, give dem, der ankommer, adgang til  

 sikkerhed, og sørge for, at de får lov til at blive der i det  

 mindste midlertidigt.
UNHCR er dybt bekymret.
Som følge af den  

 omfattende fordrivelse, der udfolder sig, forbliver behovet for beskyttelse  

 for flygtninge, der forlader Kosovo, centralt i det internationale samfunds  

 generelle reaktion på denne humanitære krise.
21. Alle dem, der flygter fra den aktuelle situation til  

 nabolandene, er unægtelig flygtninge under det bredere UNHCR-mandat, og  

 ingen ville sætte spørgsmålstegn ved deres  

 uopsættelige behov for international beskyttelse.
Det forbliver  

 endvidere klart, hvilket allerede er angivet i den tidligere  

 holdningserklæring fra UNHCR vedrørende behandlingen af  

 asylsøgere fra Kosovoi , at et  

 betydeligt antal af de personer, der flygter fra konflikten i Kosovo  

 gøres til ofre på grund af deres racetilhørsforhold,  

 religion eller tillagte politiske holdning.
Det vil sige, at de er flygtninge  

 i overensstemmelse med kriterierne i 1951-konventionen.
22. Derudover signalerer foruroligende rapporter om den  

 systematiske ødelæggelse af dokumenter, der er nødvendige  

 for at bevise identitet og ejendomsret, et spirende  

 statsløshedsproblem for Kosovo-albanere, som nu bliver fordrevet.  

 UNHCR's mandat med henblik på statsløshed gør det absolut  

 nødvendigt, at højkommissariatet sikrer, at registrering af de  

 nyankomne   hvad end dette udføres af højkommissariatet eller  

 af den pågældende regerings registreringsansvarlige  

 udføres omhyggeligt og omgående, samt at opbevaring sker med  

 omhu, således at der findes så mange oplysninger som muligt om  

 flygtningenes oprindelse og identitet.
Disse oplysninger vil være af  

 afgørende betydning ved løsning af situationen, når det  

 bliver muligt for dem at vende tilbage.
23. Det er på grundlag af disse  

 omstændigheder, at UNHCR indleder en appel til alle modtagerlande om at  

 modtage flygtninge til sikkerhed, registrere dem og garantere acceptable og  

 sikre forhold under deres ophold i så lang tid, de har behov for  

 beskyttelse.
Nogle steder kan dette udføres ved hjælp af de  

 normale asylprocedurer.
Men hvor der imidlertid ikke er fastlagt nogen  

 asylprocedurer, eller hvor der forekommer en storstilet tilstrømning  

 af flygtninge, således at der er sandsynlighed for, at asylprocedurerne  

 overvældes, taler UNHCR stærkt for, at staterne tager alle  

 nødvendige beskyttelsesmæssige forholdsregler for at sikre  

 flygtningene adgang og umiddelbar beskyttelse.
24. Der vil normalt blive givet mandat til acceptable og  

 sikre forhold under flygtningenes ophold under den eksisterende lovgivning,  

 hvor dem, der ankommer, bliver behandlet som asylsøgere og/eller  

 anerkendt som flygtninge.
Hvor adgang og ophold er midlertidigt, skal  

 fyldestgørende forhold mindst omfatte en eller anden form for lovligt  

 ophold i beskyttelseslandet, beskyttelse mod tilbagesendelse og opfyldelse af  

 flygtningenes grundliggende menneskelige behov under værdige forhold.  

 Dette betyder, at de skal ydes underhold (enten ved at give dem  

 fødevarer og nonfood-assistance eller ved at give flygtningene lov til  

 at arbejde), husly, grundliggende lægehjælp og uddannelse.
Som  

 følge af vigtigheden af familiestøtte og beroligelse for dem,  

 der er blevet fordrevet under disse omstændigheder, selv hvor deres  

 ophold er midlertidigt, skal familier, som er blevet adskilt under flugten,  

 have lov til at blive genforenet.
25. Det er klart, at byrden ved at yde beskyttelse til de  

 nødlidende i et sådant omfang vil være betydelig.
Der kan  

 ikke være megen tvivl om, at dette helst skal opnås via en  

 fælles og koordineret indsats fra alle de påvirkede stater.
UNHCR  

 opfordrer stater, som modtager et stort antal Kosovo-albanere, som flygter  

 fra den aktuelle konflikt, til at samarbejde for at sikre harmoniseret adgang  

 til sikkerhed og sikre vilkår i deres beskyttelsesland under forhold,  

 som stort set er konsekvente og sikrer flygtningenes grundliggende  

 rettigheder som beskrevet ovenfor.
Til trods for det internationale samfunds  

 bestræbelser på at sikre beskyttelse og assistance til alle dem,  

 der søger tilflugt i nabolandene til Kosovo og Forbundsrepublikken  

 Jugoslavien, er der ankommet og vil der med sandsynlighed fortsat ankomme  

 mennesker længere borte.
Hvis den overvældende opgave at yde  

 beskyttelse til de nødlidende skal lykkes for det internationale  

 samfund, skal alle stater gøre deres for at modtage og beskytte dem,  

 der flygter fra Forbundsrepublikken Jugoslavien/Kosovo.
26. UNHCR er også parat til at arbejde sammen med og  

 støtte lande, som måtte være parate til at lette byrden  

 for og indvirkningen på de lande, der grænser op til  

 Kosovo-provinsen ved midlertidigt at modtage personer, der har behov for  

 beskyttelse.
Mens asyl skal stilles til rådighed, skal den  

 destabiliserende faktor ved at modtage store antal fordrevne personer  

 også tages op.
27. I denne forbindelse byder UNHCR de gavmilde tilbud  

 velkommen fra stater, som endnu ikke selv er blevet påvirket  

 nævneværdigt af folkevandringen, om at modtage, i det mindste  

 midlertidigt, et betydeligt antal flygtninge og give dem sikkerhed.
I  

 øjeblikket kan storstilede bevægelser mellem beskyttende lande  

 eventuelt arrangeres bilateralt.
UNHCR vil imidlertid på linie med sit  

 beskyttelsesmandat og sin genhusningspolitik og -procedurer skride til  

 handling med henblik på at identificere og genhuse flygtninge med  

 specielle beskyttelsesbehov som for eksempel familiegenforening.
+Bilag+++Bilag 2 Nogle af høringssvarene Advokatrådet ADVOKATSAMFUNDET Kronprinsessegade 28 1306 København K TLF. 33 96 97 98 Fax 33 32 18 31 Indenrigsministeriet Udlændingeafdelingen Christiansborg Slotsplads 1 1218 København K.
Høring om forslag til lov  

 om midlertidig opholdstilladelse til nødstedte fra Kosovo-provinsen i  

 Forbundsrepublikken Jugoslavien (Kosovo-nødloven) Ved brev af 14. april 1999 (j.nr. 1999/7310-40) har Indenrigsministeriet  

 anmodet om at modtage Advokatrådets bemærkninger til det den 14.  

 april 1999 fremsatte lovforslag nr.
L 226 om midlertidig opholdstilladelse  

 til nødstedte fra Kosovo-provinsen i Forbundsrepublikken Jugoslavien  

 (Kosovo-nødloven) inden den 16. april 1999 kl. 09.00.
 Inden for den nu givne knap 2 døgn lange høringsfrist  

 må Advokatrådet, der kort har haft lejlighed til at drøfte  

 lovforslaget på sit møde g.d., indskrænke sig til at  

 påpege følgende overordnede synspunkter:
 Opholdsgrundlaget for den gruppe af nødstedte, der efter forslaget  

 vil kunne komme hertil, ville som udgangspunkt kunne behandles og sikres  

 gennem de allerede bestående regler om asyl til flygtninge efter  

 udlændingelovens §§ 7 og 8 eller de særlige regler om  

 opholdstilladelse af humanitære eller andre særlige grunde i  

 udlændingelovens § 9, stk. 2 og 4. Det bemærkes, at også en  

 opholdstilladelse til en flygtning efter udlændingelovens § 7 som  

 udgangspunkt har midlertidighedens karakter og vil kunne inddrages, dersom  

 asylgrundlaget ikke længere er til stede, jf. udlændingelovens §  

 19, stk. 1, nr. 1.
Retten til at søge asyl er konventionsbestemt.
Det må  

 på forhånd anses for overvejende sandsynligt, at de fordrevne fra  

 Kosovo-konflikten vil opfylde de gældende flygtningekriterier, og  

 Advokatrådet finder det derfor betænkeligt, dersom udskydelsen af  

 behandlingen af de pågældende asylansøgninger kommer til  

 at indebære en forringelse af de pågældendes  

 retsstilling.
 Advokatrådet føler sig ikke overbevist om, at de  

 foreslåede regler om adgang til undervisning/skolegang, arbejde og  

 bolig fuldt ud lever op til Flygtningekonventionens krav.
Suspensionen af behandlingen af asylansøgningerne kan efter  

 forslagets § 26 med den pågældendes samtykke fortsætte ud  

 over 2 år.
Advokatrådet er enig i det i bemærkningerne til  

 lovforslaget anførte, at en udlænding, der måtte have  

 frafaldet sin asylanmodning, naturligvis på ny kan søge om asyl  

 på et senere tidspunkt.
Kombinationen af suspensionsreglerne og de  

 gældende regler om flygtningestatus og mulighederne for inddragelse af  

 en sådan vil imidlertid føre til en anden retsstilling for de af  

 loven omfattede personer end den, der ville gælde, såfremt man i  

 fristmæssig henseende stillede dem, som om man havde taget  

 asylanmodningen under behandling straks efter indrejsen.
 Advokatrådet vil advare imod, at man også på dette punkt  

 indfører forskellige regler for grupper af flygtninge alene på  

 grundlag af, hvilket land de er flygtet fra.
 Henset til den korte høringsfrist og til erfaringerne med behovet  

 for adskillige lovjusteringer af den tidligere såkaldte Jugoslaverlov  

 skal Advokatrådet foreslå, at der optages en bestemmelse i loven  

 om, at denne skal tages op til en snarlig revision.
Advokatrådet skal afslutningsvis bemærke, at  

 lovændringer på udlændingeområdet forekommer hyppigt  

 og ofte med meget korte høringsfrister.
Det kan efter rådets  

 opfattelse give anledning til at overveje, om der ikke burde nedsættes  

 et permanent lovforberedende udvalg med repræsentation for de vigtigste  

 høringsparter.
Med venlig hilsen Henrik Rothe NÆVNET FOR ETNISK LIGESTILLING The Board for Ethnic Equality Den 16. april 1999 Indenrigsministeriet Christiansborg Slotsplads 1 1218 København K.
Vedrørende høringssvar til forslag  

 til lov om midlertidig opholdstilladelse til nødstedte fra  

 Kosovo-provinsen i forbundsrepublikken Jugoslavien  

 (Kosovo-nødloven) Ved skrivelse af d. 14. april 1999 har Indenrigsministeriet fremsendt  

 forslag til lov om midlertidig opholdstilladelse til nødstedte fra  

 Kosovo-provinsen i forbundsrepublikken Jugoslavien (Kosovo-nødloven).  

 Det fremgår af skrivelsen, at loven er fremsat samtidig og vil blive  

 førstebehandlet i Folketinget d. 16. april 1999.
Det er Nævnet for Etnisk Ligestillings opfattelse, at der ikke er  

 behov for Kosovo-nødloven, idet Kosovo-albanerne er  

 konventionsflygtninge, jf. udlændingelovens § 7, stk. 1. De kan derfor  

 inviteres til at tage ophold i Danmark med asyl ifølge  

 udlændingelovens § 8. De eksisterende regler sikrer, at  

 Kosovo-albanerne opnår midlertidig beskyttelse inden for de  

 første 3 år og kan inden for denne periode tilbagesendes, hvis  

 forholdene i hjemlandet tillader det.
Ved at benytte de eksisterende regler  

 sikres det endvidere, at de Kosovo-albanske flygtninge opnår  

 rettigheder under opholdet på lige fod med andre nyankomne flygtninge  

 fra konfliktområder i Afrika, Mellemøsten m.v.
 Nævnet for Etnisk Ligestilling skal derfor anbefale, at de  

 Kosovo-albanske konventionsflygtninge tilbydes beskyttelse i Danmark i  

 henhold til udlændingelovens § 7 og 8 (dvs. ved at forøge  

 antallet af kvoteflygtninge), hvorved de sikres rettigheder og pligter  

 på lige fod med andre nyindrejste kvoteflygtninge eller anerkendte  

 spontanflygtninge i Danmark.
Indledning Nævnet for Etnisk Ligestilling skal indledningsvis udtrykke  

 glæde over, at Danmark er parat til at yde en omfattende  

 humanitær hjælp til flygtningene i nærområdet, og  

 samtidig, at vi i fællesskab med en række andre lande tilbyder  

 beskyttelse til en del af disse flygtninge her i landet.
Dette må  

 først og fremmest ses som et helt nødvendigt tilsagn om  

 solidaritet med de lande i nærområdet (Makedonien/Albanien), der  

 bærer hovedbyrden i forbindelse med modtagelse af  

 flygtningestrømmen fra Kosovo.
Hvis andre lande ikke tilbyder  

 beskyttelse af nogle af de mange flygtninge, kan man i værste fald  

 frygte, at landene i nærområdet må lukke deres  

 grænser for ikke selv at bryde sammen som samfund.
Det anslås, at  

 der stadig væk befinder sig ca. en million Kosovo-albanere i Kosovo,  

 hvor mange er internt fordrevet.
 Forslaget om at modtage en første kvote på 1500 flygtninge  

 kommer på et tidspunkt, hvor befolkningens opbakning bedst kan  

 sammenlignes med modtagelsen af flygtninge fra opstanden i Ungarn i 1956. Den  

 folkelige opbakning må ses i lyset af, at de forfølgningsformer,  

 der har forårsaget flygtningestrømme siden da, er blevet stedse  

 grovere, og at den systematiske etniske udrensning, vi senest har været  

 vidne til i det tidligere Jugoslavien, har nået et omfang, der ikke er  

 set tilsvarende i Europa siden 2. Verdenskrig.
 Det må kræves, at ofrene for den etniske udrensning får  

 mulighed for at vende hjem i tryghed og værdighed til deres land.  

 Udrensning og aggression må ikke kunne betale sig, og det må  

 derfor være et uomgængeligt krav, at den etniske balance i Kosovo  

 forsøges genoprettet.
 Dette ubetingede krav må dog ikke forhindre, at der samtidig ydes  

 flygtningene beskyttelse og sikkerhed for, at de kan starte et nyt liv i  

 trygge omgivelser i Danmark, indtil det bliver muligt at vende hjem.
Etnisk ligestilling for Kosovo-albanere i Danmark Den etniske udrensning i Kosovo er det ultimative modstykke til den  

 etniske ligestilling, som Nævnet arbejder for at sikre.
Danmarks svar  

 på udrensningerne bør derfor være at sikre ofrene for  

 udrensningen den størst mulige grad af etnisk ligestilling, når  

 de er bragt i sikkerhed i Danmark.
Nævnet skal således ikke tage stilling til de overgreb, som  

 flygtningene har været udsat for eller måtte frygte ved en  

 tilbagevending.
Nævnet skal alene vurdere situationen for de  

 flygtninge, som rent faktisk bliver inviteret til Danmark i et samarbejde med  

 bl.a.
FN s Flygtningehøjkommissariat (UNHCR). Nævnet tager  

 derfor heller ikke stilling til spørgsmålet om, hvor mange der  

 bør inviteres til Danmark.
Uanset disse forbehold skal det fastslås, at det er Nævnets  

 grundantagelse, at de udlændinge fra Kosovo-provinsen, der omtales i  

 lovforslagets § 1, primært består af personer, der er i risiko  

 for forfølgelse som følge af deres etniske oprindelse.
Det  

 bemærkes, at den etniske udrensning er blevet gennemført  

 systematisk over for den Kosovo-albanske befolkning, og der er i dagspressen  

 blevet omtalt tilstedeværelsen af en samlet plan for de serbiske  

 myndigheders aktion.
Nævnet finder derfor, at de Kosovo-albanske  

 flygtninge er omfattet af FN s Flygtningekonvention, og denne fortolkning  

 følger desuden af Flygtningenævnets seneste praksis.
De Kosovo-albanske flygtninge er omfattet af udlændingelovens  

 § 7, stk. 1, (Konventionsflygtninge) og vil efter aftale med UNHCR kunne  

 tildeles asyl i Danmark som kvoteflygtninge efter udlændingelovens §  

 8 Det bemærkes, at der i en årrække har været  

 inviteret ca. 500 kvoteflygtninge til Danmark efter § 8, og det vil ikke  

 kræve en lovændring at forøge kvoten med 1.500 til et  

 samlet tal på 2.000 kvoteflygtninge for 1999.
Hertil kommer, at flygtninge med tilknytning til Danmark kan søge  

 asyl på de danske ambassader/repræsentationer, f.eks. i Tyrkiet  

 eller andre lande i nærområdet.
Dette fremgår direkte af  

 udlændingelovens § 7, stk. 4.
 Endelig vil der være Kosovo-albanske flygtninge, der spontant selv  

 finder vej til Danmark og indgiver ansøgning om asyl her i landet.
 Nævnet for Etnisk Ligestilling ser ingen grund til, at de  

 Kosovo-albanske flygtninge, der inviteres på kvoten eller kommer via  

 ambassaden eller spontant, skal stilles ringere end flygtninge fra andre  

 lande, der kommer på tilsvarende måder til Danmark.
Det er blevet fremført som et (politisk) argument, at man ikke skal  

 støtte serbernes etniske udrensning ved at bringe flygtningene  

 væk fra nærområdet.
Hertil kan det anføres, at ingen  

 vil tvinge de pågældende flygtninge til at rejse til Danmark,  

 ligesom de heller ikke vil blive tvunget til at blive i Danmark mod deres  

 egen vilje.
Samtidig viser f.eks. det palæstinensiske eksempel, at  

 store flygtningegrupper, der fastholdes i nærområdet, kan  

 være medvirkende til at destabilisere modtagerlandene.
Derfor bør Danmark modtage og behandle de Kosovo-albanske  

 flygtninge på samme måde som alle andre flygtninge, der  

 søger beskyttelse her i landet.
Tildelingen af fuldgyldige rettigheder  

 udelukker ikke, at repatrieringsperspektivet opretholdes for denne gruppe,  

 idet det bemærkes, at både integrationsloven og den nye  

 repatrieringslov er baseret på den grundantagelse, at en vellykket  

 integration i Danmark er den bedste forudsætning for en senere  

 vellykket tilbagevenden til hjemlandet.
Etnisk udrensning og ulighed over for albanerne i Kosovo skal derfor  

 besvares med etnisk lighed og tryghed i Danmark.
Det er det bedste signal, de  

 danske myndigheder kan udsende i den nuværende situation, og som vil  

 kunne gøre Kosovo-albanernes ophold i eksil tåleligt.
Kommentarer til lovens enkelte dele Hvis man alligevel fastholder, at de Kosovo-albanske flygtninge via  

 Kosovo-nødloven skal forhindres i at gøre brug af deres  

 konventionsmæssige rettigheder i en periode på 2 år,  

 modvirker man den etniske ligestilling for denne gruppe på en  

 række vigtige livsområder.
 Offentlig understøttelse:
For det første betyder det, at disse konventionsflygtninges ret til  

 ligebehandling med danske borgere i forhold til offentlig  

 understøttelse, jævnfør konventionens artikel 23, bliver  

 udskudt i mindst 5 år.
Det skyldes, at alle Kosovo-albanere, der vil  

 komme til Danmark efter nødlovens ikrafttræden, vil modtage  

 understøttelse som asylansøgere i de første to år.  

 Herefter vil deres asylansøgninger blive behandlet, hvilket kan tage  

 mellem ½ og et helt år.
Når de herefter har opnået  

 konventionsstatus, skal de i en periode af tre år leve for den  

 særligt lave introduktionsydelse, og først efter en periode  

 på mellem 5 og 6 års ophold vil de pågældende  

 flygtninge opnå ydelser på lige fod med danske statsborgere.
Hertil vil nogen indvende, at integrationsloven bygger på, at  

 flygtningene skal blive i stand til selv at tjene penge og dermed ikke at  

 være afhængig af offentlig hjælp.
Hertil bemærkes  

 det, at det fremgår af indenrigsministerens indlæg i Politiken d.  

 15. april 1999, at man ønsker at invitere nødlidende familier  

 med små børn samt syge og gamle mennesker.
Det må derfor  

 med det samme fastslås, at netop disse grupper vil være nogle af  

 de sidste, der vil kunne vende tilbage til hjemlandet, da det både vil  

 kræve en sikkerhedsmæssig afklaring og en betydelig genopbygning  

 af landet.
Samtidig vil det være de samme grupper, der vil have det  

 sværest ved at skaffe sig arbejde og selvforsørgelse i  

 Danmark.
Endelig skal det påpeges, at Kosovo-albanske flygtninge, der har  

 opnået konventionsstatus før 1. januar 1999, modtager  

 kontanthjælp på lige fod med danske statsborgere.
En  

 Kosovo-albansk flygtning, der har modtaget konventionsstatus efter d. 1.  

 januar 1999, modtager den særligt lave introduktionsydelse.
Hvis  

 nødloven vedtages og træder i kraft, vil Kosovo-albanske  

 flygtninge, der kommer efter denne dato, modtage ydelser som  

 asylansøgere.
Gruppen af Kosovo-albanere i Danmark vil herefter med  

 rette kunne spørge de danske myndigheder, hvorfor de skal  

 udsættes for denne forskelsbehandling internt i gruppen.
 Undervisning:
Det fremgår af Flygtningekonventionens artikel 22 og af FN s  

 Børnekonvention, at de Kosovo-albanske børn har samme ret til  

 undervisning, som der ydes til egne statsborgere.
Ifølge lovforslagets  

 § 11 vil der blive tale om en særskilt tilrettelagt undervisning.  

 Bestemmelsen indeholder samtidig en række bemyndigelser til  

 Indenrigsministeriet til en nærmere fastlæggelse af omfang og  

 karakter af undervisningen.
 Nævnet for Etnisk Ligestilling har tidligere gjort opmærksom  

 på, at der ikke bør være tale om bemyndigelsesbestemmelser  

 i tilfælde, hvor der reguleres i forhold vedrørende grund- og  

 menneskerettigheder.
Desuden viser erfaringer fra »bosnier-særloven« netop med hensyn til  

 begrænsninger i undervisningstilbudet til børn i den  

 skolepligtige alder, at denne gruppe er i en særlig  

 udviklingsmæssig fase, der kræver en høj grad af  

 undervisningsmæssig stimulering.
Oplevelsen af, hvad det betyder at  

 miste 2 år af sit liv, er således langt mere vidtgående for  

 børn i denne aldersfase, end det er for voksne fra den samme gruppe.
Dermed ikke sagt, at det ikke også vil have alvorlige konsekvenser  

 for både unge og voksne, at de ikke får tilbudt danskundervisning  

 og andre integrationsrettede aktiviteter.
Nævnet finder det  

 således påkrævet, at både børn og voksne  

 får stillet et uddannelsesmæssigt tilbud til rådighed, der  

 både skaber mulighed for hjemvenden, men også (hvis hjemvenden  

 ikke viser sig mulig) for en fremtid i Danmark.
 Arbejdsmarkedsforhold:
I lovforslagets § 11 er der opregnet en række arbejdsmarkedsrettede  

 aktiviteter.
Også i denne paragraf er der indsat en række  

 bemyndigelser, herunder til at meddele tilladelse til at tage lønnet  

 beskæftigelse.
Nævnet kan henvise til bemærkningerne  

 ovenfor vedrørende undervisningstilbud.
 Generel effekt for etnisk ligestilling i Danmark:
Nævnet for Etnisk Ligestilling finder, at det helt generelt vil  

 være et tilbageskridt for den samlede etniske ligestillingsindsats i  

 Danmark, hvis Kosovo-nødloven bliver vedtaget.
Loven er reelt en  

 særlov, der vil fratage Kosovo-albanerne deres rettigheder i henhold  

 til Flygtningekonventionen, og som vil medvirke til at gøre det endnu  

 mere uoverskueligt, hvilket opholdsgrundlag forskellige grupper af  

 udenlandske statsborgere måtte have i Danmark.
Med venlig hilsen Mandana Zarrehparvar Sekretariatsleder Dansk Flygtningehjælp Borgergade 10, 3. sal, Postboks 53, 1002 København K.
Indenrigsministeriet Udlændingeafdelingen Christiansborg Slotsplads 1 1218 København K.
Att.
Kontorchef Hans B.
Thomsen Den 15. april 1999 Vedr. forslag til lov om midlertidig opholdstilladelse til  

 nødstedte fra Kosovo-provinsen i Forbundsrepublikken Jugoslavien Med henvisning til Indenrigsministeriets brev af 14. april fremsender vi  

 hermed Dansk Flygtningehjælps kommentarer til lovforslaget.
Det er glædeligt, at Danmark nu hurtigt vil tilvejebringe mulighed  

 for, at flygtninge fra Kosovo kan få ophold i Danmark.
Kosovo-albanerne  

 bliver forfulgt og fordrevet fra deres hjem og fra Kovoso i et omfang, der  

 har udviklet sig til en humanitær katastrofe.
Det er Dansk Flygtningehjælps opfattelse, at så mange  

 flygtninge som muligt skal sikres beskyttelse i nærområdet til  

 Kosovo   Albanien, Makedonien og Montenegro.
For at bevare disse  

 områders bæreevne og hindre destabilisering og sammenbrud er det  

 nødvendigt, at andre lande   herunder også Danmark   er parat  

 til hurtigt at kunne modtage et større antal flygtninge.
 Dette behov kan hurtigt blive aktuelt på grund af den frygtelige  

 situation med tusindvis af internt fordrevne og indespærrede i Kosovo.  

 De kan forhåbentlig få adgang til at komme ud af Kosovo hurtigst  

 muligt, da det i disse dage ikke er muligt at sikre deres beskyttelse og  

 hjælp inde i Kosovo.
Derfor er der brug for, at de øvrige europæiske lande og  

 andre lande i verden står klar til hurtigt at kunne give beskyttelse  

 til flygtningene, når de forhåbentlig kan komme ud.
Der er brug  

 for et beredskab, der kan iværksættes øjeblikkeligt,  

 når behovet opstår.
Med lovforslaget skal der skabes disse  

 muligheder i Danmark.
 På grund af den meget korte høringsfrist vil vi eventuelt  

 efterfølgende fremsende supplerende bemærkninger.
1. Generelle bemærkninger Antallet af flygtninge Ved tilrettelæggelsen af loven er det afgørende, at der  

 etableres en lov, hvor der ikke er en fast defineret overgrænse for det  

 antal flygtninge, der modtages.
For at Danmark med kraft kan være med  

 til at sikre løsninger i Europa, må loven indeholde et klart  

 signal om, at Danmark sammen med andre lande er parat til at medvirke til at  

 sikre flygtninge fra Kosovo beskyttelse i den takt, som situationen  

 kræver.
Det er derfor rigtigt ikke at definere en overgrænse i  

 lovforslaget.
Opholdsgrundlaget Med hensyn til opholdsgrund lægger forslaget op til en model, der i  

 vid udstrækning følger jugoslaverloven fra 1992.
I den forbindelse er det af væsentlig betydning, at der ved  

 modtagelse af et større antal flygtninge fra en konflikt gøres  

 brug af de evalueringer og det fællesnordiske forskningsprojekt  

 (rapportserie udgivet af Nordisk Ministerråd, 1998-99), der er blevet  

 gennemført i forbindelse med modtagelsen af de bosniske flygtninge.
En  

 entydig konklusion i den forbindelse var, at det var meget belastende med en  

 konstruktion, hvor opholdsgrundlaget hele tiden blev taget op (hvert halve  

 år), selv om situationen ikke havde ændret sig.
Det ville have  

 været meget mere overkommeligt, hvis tidsgrænsen for  

 midlertidighed var defineret med en grænse, som kun tages op før  

 tid, hvis situationen gør tilbagevenden mulig.
En sådan  

 mekanisme er i dag indbygget i udlændingelovens  

 3-års-grænse for inddragelse af opholdstilladelsen.
Den aktuelle situation adskiller sig i hvert fald på et  

 afgørende punkt fra den situation, som Danmark stod over for i  

 forbindelse med konflikten i Bosnien-Hercegovina.
Hvor man, da  

 jugoslaverloven blev til   i krigens tidlige fase var af den opfattelse, at  

 en betydelig andel af de personer, der kom til Danmark, ikke var flygtninge i  

 Flygtningekonventionens forstand, er situationen med de fordrevne fra Kosovo  

 en anden.
Kosovo-albanere er i Danmark, bl.a. på baggrund af  

 positionspapirer fra UNHCR, stort set uden undtagelse blevet tildelt asyl  

 (konventionsstatus), siden Flygtningenævnet i efteråret 1998  

 efter en længere pause genoptog behandlingen af denne sagskategori.
Den  

 seneste måneds begivenheder har næppe ændret dette  

 udgangspunkt   at kosovo-albanere risikerer etnisk udrensning og derfor  

 falder ind under udlændingelovens konventionsflygtningebegreb.
 Der skal i denne forbindelse erindres om, at det af forarbejderne til  

 jugoslaverloven fremgik, at i de tilfælde, hvor » det umiddelbart  

 måtte stå klart, at en person, der har ansøgt om  

 flygtningestatus i henhold til udlændingelovens § 7, opfylder  

 betingelserne herfor, bør den pågældende, uanset om  

 vedkommende er meddelt midlertidig opholdstilladelse i henhold til  

 lovforslaget, stilles på samme måde som personer med  

 opholdstilladelse i henhold til udlændingelovens § 7. I disse  

 tilfælde bør personen derfor meddeles opholdstilladelse i  

 medfør af udlændingelovens § 7«.
 At der med hensyn til de personer, der flygter fra Kosovo, er tale om  

 personer, der ifølge såvel Flygtningekonventionen som  

 udlændingeloven er at betragte som flygtninge   og dette  

 uafhængigt af, om de formelt tildeles en sådan status   er efter  

 Dansk Flygtningehjælps opfattelse af afgørende betydning for,  

 hvilken behandling disse personer bør gives.
Dansk Flygtningehjælp finder i denne forbindelse, at det vil  

 være den mest velegnede løsning at tildele kosovo-albanerne  

 konventionsstatus på prima facie basis.
Alternativt umiddelbart at  

 tildele disse personer rettigheder svarende til de rettigheder, der i Danmark  

 tildeles flygtninge.
Det kan dog ikke fuldt ud afvises, at andre grupper fra Kosovo, der  

 måtte komme til Danmark, ikke med sikkerhed er omfattet af  

 konventionsbegrebet.
I forhold til disse grupper kan en opholdstilladelse  

 på andet grundlag blive nødvendig.
Dansk Flygtningehjælp har ikke indvendinger mod midlertidighed som  

 princip, idet en tilbagevenden til hjemlandet ofte er den mest  

 ønskelige afslutning på en flygtningesituation.
I  

 forlængelse af en fredsslutning bør flygtninge således  

 kunne vende tilbage til Kosovo, medmindre de har været udsat for  

 forhold af en karakter, der gør, at dette i overensstemmelse med  

 principperne i Flygtningekonventionens art. 1C, (5), 2. afsnit, ikke kan  

 kræves.
I den forbindelse skal der imidlertid erindres om, at den  

 gældende udlændingelovgivning giver mulighed for inddragelse af  

 opholdstilladelse   herunder en flygtningestatus   såfremt forholdene i  

 hjemlandet måtte ændre sig.
Vilkårene under opholdet Man må nødvendigvis også se på erfaringerne fra  

 programmerne for de bosniske krigsflygtninge, når vilkårene for  

 flygtningens ophold i Danmark skal fastlægges i lovforslaget.
Store dele af de foreslåede opholdsvilkår og aktiviteter i  

 regeringens forslag til Kosovo-nødlov svarer til vilkårene for  

 asylansøgere ifølge udlændingeloven.
Der er dog nogle  

 enkelte åbninger i forhold til deltagelse i egentlige uddannelser,  

 praktik uden for centrene og (begrænsede) muligheder for lønnet  

 beskæftigelse. Åbninger, som i høj grad minder om  

 programindholdet i den særlov, som gav de bosniske krigsflygtninge  

 midlertidig opholdstilladelse i Danmark for 4-5 år siden.
Samlet set er  

 der altså tale om et særprogram, som kun giver begrænset  

 adgang til at deltage i samfundslivet i Danmark.
Lovforslaget har desværre heller ikke inddraget erfaringerne fra  

 aktiveringsprogrammet for de bosniske flygtninge.
Aktiveringsprogrammet er  

 ellers grundigt evalueret dels af Dansk Flygtningehjælp (samlet  

 evaluering i »Særlovsprogrammerne for bosniske flygtninge«, 1996), og  

 dels i det fællesnordiske komparative forskningsprojekt om de bosniske  

 krigsflygtninges modtagelse i de nordiske lande.
Samstemmende tales der her  

 om den langvarige utryghed og usikkerhed, som midlertidigheden og det uklare  

 fremtidsperspektiv skabte i flygtningegruppen og de negative følger af  

 udelukkelse fra det almindelige samfundsliv: De manglende muligheder for fri  

 bosætning, arbejde, uddannelse, skolegang etc.
Efter Flygtningehjælpens opfattelse bør de kosovo-albanske  

 flygtninge som udgangspunkt gives fulde rettigheder på linie med andre  

 flygtninge i Danmark, jf. bemærkningerne ovenfor om flygtningestatus og  

 opholdsgrundlag.
Dansk Flygtningehjælp er opmærksom på, at  

 en situation med masseflugt og modtagelse af et stort antal flygtninge  

 på meget kort tid kan give praktiske og administrative vanskeligheder  

 med at etablere de sædvanlige tilbud til nyankomne flygtninge, herunder  

 især vanskeligheder for kommunerne med at skaffe indkvartering og  

 boligtilbud, jf. integrationslovens krav om kommunal boliganvisning inden for  

 3 måneder.
Disse vanskeligheder må imidlertid ikke ændre  

 ved princippet om fulde rettigheder, men kan i praksis betyde, at der bliver  

 tale om en vis indslusningsperiode med praktiske overgangsløsninger  

 på en række områder.
Flygtningehjælpen bidrager gerne  

 i drøftelser af, hvorledes man kan løse overgangsproblemer.
Man  

 kunne i den forbindelse bl.a. overveje, om ikke erfaringerne fra de andre  

 nordiske lande med programmer for flygtninge med midlertidig beskyttelse  

 kunne anvendes i Danmark, jf.
Norges modtagelse af flygtninge fra Kosovo i  

 disse dage.
Kosovo-loven er en bemyndigelseslov uden særligt præcise  

 indholdsanvisninger.
Positivt set giver det en høj grad af  

 fleksibilitet både i forhold til det antal flygtninge, der kan komme  

 til landet og i forhold til udvikling af programindholdet over tid, hvor der  

 f.eks. på særlige betingelser og derfor sandsynligvis i  

 begrænset omfang kan gives adgang til arbejdsmarkedet, skole- og  

 uddannelsessystemet.
Men denne fleksibilitet betyder på den anden side,  

 at flygtningene mangler klarhed over deres situation med deraf  

 følgende utryghed, og at de i udgangspunktet deler vilkår med  

 asylansøgere, både hvad angår indkvarteringsforhold,  

 økonomi og aktivitetsmuligheder med deraf følgende tendenser  

 til isolation og i yderste konsekvens yderligere traumatiseringer.
Samtidig rummer loven relativt tunge godkendelsesprocedurer i forhold til  

 den enkelte flygtnings adgang til alternativ indkvartering og deltagelse i  

 aktiviteter, som ligger ud over de nuværende opholdsvilkår for  

 asylansøgere.
En højere grad af deltagelse i almindeligt  

 samfundsliv i Danmark forudsætter anmodning om myndighedernes  

 godkendelse på hvert enkelt felt, for hver enkelt aktivitet.
Repatrieringsperspektivet Det foreslåede program har endelig som jugoslaverloven et overordnet  

 gennemgående repatrieringsperspektiv, som er helt nødvendigt i  

 denne sammenhæng.
Imidlertid har man ikke i forslaget taget hensyn til  

 de indhøstede erfaringer med de bosniske krigsflygtninge og andre  

 flygtninge.
Der er efter Flygtningehjælpens erfaringer ikke nogen  

 modsætning mellem integration og repatriering.
En udelukkelse fra et  

 almindeligt familie- og samfundsliv fremmer ikke repatriering.  

 Flygtningehjælpen vil i den forbindelse også gerne henvise til  

 det nyligt fremsatte repatrieringslovforslag, hvor der i  

 lovbemærkninger m.v. er formuleret lignende overvejelser om  

 sammenhængen mellem integrationsindsats og  

 repatrieringsstøtte.
2. Bemærkninger til enkeltbestemmelser om opholdsgrundlaget De inviterede flygtninge fra Kosovo (§ 1, stk. 1.) Opmærksomheden henledes på de personer, som ikke kommer fra  

 Kosovo, men eksempelvis fra omkringliggende provinser, og som på grund  

 af urolighederne har søgt beskyttelse i flygtningelejrene i  

 nærområdet.
Flygtningehjælpens udsendte i området har  

 bekræftet, at der i lejrene opholder sig albanere, som ikke er fra  

 Kosovo.
Bestemmelsen bør derfor udvides til også at omfatte  

 sådanne andre personer.
Spontanflygtninge (§ 2) Der gøres opmærksom på, at ikke alle spontane  

 asylansøgere fra området vil være omfattet af ordlyden i  

 lovudkastets § 1. Der vil kunne komme asylansøgere fra Kosovo, som  

 ikke kommer direkte fra katastrofeområdet, men som eksempelvis har  

 opholdt sig i Beograd i længere tid, og som derfor ikke angiver  

 voldshandlinger eller lignende uroligheder i Kosovo som den  

 væsentligste årsag til asylansøgningen.
Der synes at  

 mangle oplysninger om, hvorvidt sådanne albanere fra Kosovo straks  

 efter indrejsen vil kunne få deres ansøgning behandlet efter  

 udlændingelovens regler.
Også i tilknytning til denne bestemmelse vedrørende spontane  

 asylansøgere skal der gøres opmærksom på, at der  

 endvidere kan indrejse albanske ansøgere fra provinser, som  

 grænser op til Kosovo.
I den forbindelse kan der henvises til, at  

 Flygtningenævnet den 30. juni 1998 meddelte de facto-status til en  

 etnisk albaner fra Medvedja-kommunen, som grænser op til Kosovo.  

 Opholdstilladelsen blev meddelt under henvisning til de krigslignende  

 aktioner i Kosovo.
Af bemærkningerne til forslaget fremgår det, at de spontane  

 asylansøgere skal gennemgå en  

 Dublin-procedure/afvisningsprocedure.
Det virker uhensigtsmæssigt, at  

 man, samtidig med at der fra nærområderne iværksættes  

 tiltag for en fordeling af ansvaret for modtagelsen af flygtninge fra Kosovo,  

 foreslår, at Dublinproceduren skal finde anvendelse.
Vi skal derfor i  

 stedet pege på muligheden for, at Danmark under henvisning til  

 Dublinkonventionens artikel 3, pkt. 4, beslutter, at  

 spontanansøgninger fra kosovo-albanere behandles af de danske  

 myndigheder.
Familiesammenføring (§ 3, stk. 1) Det er positivt, at der med forslaget åbnes op for, at også  

 andre end den allernærmeste familie kan opnå opholdstilladelse.  

 Det er fra flere sider oplyst, at mange familier er blevet splittet under  

 katastrofen i Kosovo.
Det antages, at bestemmelsen blandt andet vil kunne  

 finde anvendelse i forbindelse med bestræbelserne på at samle  

 familier igen, hvilket der synes at blive et behov for.
Indgivelse af ansøgning her i landet (§ 3, stk. 2) Det er positivt, at ansøgningen også vil kunne indgives her i  

 landet.
Opholdstilladelser af 6 måneders varighed (§ 4, stk. 1) I lovforslaget lægges der op til, at opholdstilladelsen kun skal  

 meddeles for 6 måneder ad gangen.
Dansk Flygtningehjælp er af den  

 opfattelse, at opholdstilladelsen bør meddeles for længere tid  

 ad gangen.
Erfaringerne fra arbejdet med personer omfattet af jugoslaverloven  

 viste, at det skaber ødelæggende usikkerhed blandt personerne at  

 leve i uvished om, hvorvidt opholdstilladelsen vil blive forlænget.
Der  

 er tale om personer, som har levet i stor usikkerhed i lang tid, og hvis  

 tilværelse er blevet fuldstændig forandret.
Der er derfor behov  

 for at skabe ro og afklarede forhold for flygtningene i videst muligt omfang.  

 Flygtningehjælpen vil derfor på det kraftigste fraråde, at  

 opholdstilladelserne kun meddeles for 6 måneder ad gangen i et system,  

 hvor dette kan gøres op til 4 gange, uagtet at situationen er  

 uændret.
Forlængelse af opholdstilladelsen (§ 5, stk. 1) Det fremgår ikke med tilstrækkelig klarhed af lovudkastet, om  

 asylansøgeren kan vælge at undlade at søge  

 opholdstilladelsen forlænget og i stedet anmode om at få sin  

 asylansøgning behandlet efter bestemmelserne i  

 udlændingeloven.
Såfremt denne mulighed ikke eksisterer, synes der ikke at være  

 grund til, at ansøgerne skal ansøge om forlængelse af  

 opholdstilladelse efter nærværende lov.
Forlængelsen kan i  

 så fald mere hensigtsmæssigt vurderes automatisk.
Der savnes endvidere nogle kriterier for, i hvilke situationer  

 opholdstilladelsen vil blive forlænget.
I bemærkningerne  

 nævnes muligheden for at sende personerne tilbage til  

 nærområdet.
Dette forekommer at være et paradoks, idet  

 formålet med nærværende lov ifølge  

 bemærkningerne netop er en aflastning af disse hårdt belastede og  

 i forvejen ressourcesvage lande i nærområdet.
 Da en tilbagesendelse normalt først kan ske efter en almindelig  

 asylsagsbehandling efter udlændingeloven, bør det klart  

 fremgå af bemærkningerne, at det er kriterierne i en  

 første-asyllandsvurdering efter udlændingelovens § 7, stk. 3,  

 der skal finde anvendelse.
6 måneders varighed (§ 5, stk. 2) Der henvises til bemærkningerne til § 4, stk. 1.
§ 5, stk. 3 Det må være uacceptabelt, at det ifølge forslaget er en  

 forudsætning for en forlængelse af den midlertidige  

 opholdstilladelse ud over to år, at den pågældende  

 frafalder sin asylansøgning.
Hvis der meddeles afslag på asyl, vil det efterfølgende ikke  

 være muligt igen at få opholdstilladelse efter denne lov.
At  

 presse flygtningen ud i et sådant valg mellem asylsagsbehandling eller  

 fortsat midlertidig opholdstilladelse skal således absolut  

 frarådes.
 De omhandlede personer vil i så tilfælde være i en  

 situation, hvor de er tvunget til at træffe en beslutning, de ikke har  

 nogen chance for at overskue konsekvenserne af.
Tilmelding til folkeregistret (§ 13) Såfremt de omhandlede personer efter to års midlertidigt  

 ophold efter nærværende lov opnår flygtningestatus, vil der  

 i henhold til udlændingelovens § 11, stk. 3, skulle gå yderligere  

 tre år, før de kan opnå tidsubegrænset  

 opholdstilladelse.
Treårsperioden regnes i henhold til  

 udlændingelovens § 27, stk. 3, fra tilmelding til folkeregistret.  

 Personerne vil således skulle vente i fem år, før der er  

 udsigt til en tidsubegrænset opholdstilladelse.
 Under hensyn til, at der er tale om en gruppe, som reelt opfylder  

 betingelserne i Flygtningekonventionen ved ankomsten til Danmark, bør  

 tidsbegrænsningen i deres opholdstilladelse ikke udstrækkes i en  

 periode af denne længde.
Udstedelse af rejselegitimation (§ 14) Mange kosovo-albanere har ved uddrivelsen fra deres hjemland fået  

 frataget deres rejselegitimation, og de vil af sikkerhedsmæssige  

 årsager ikke kunne henvende sig på den jugoslaviske ambassade i  

 København.
Dansk Flygtningehjælp finder det derfor positivt, at  

 der ved lovforslaget gives flygtningene mulighed for at opnå anden  

 rejselegitimation.
Bortfald og inddragelse af opholdstilladelse samt udvisning og udrejse  

 m.v. (§ 22, stk. 4) Da det ikke fremgår, at personer omfattet af nærværende  

 lovudkast har ret til at få deres asylsag behandlet, inden de udsendes  

 af landet, er det efter vores opfattelse særdeles nødvendigt, at  

 der med henvisningen til udlændingelovens § 31 er gjort opmærksom  

 på, at personerne ikke kan udsendes til forfølgelse, og at de  

 som følge heraf har ret til en egentlig asylsagsbehandling.
Adgang til at få familiesammenføringsansøgninger  

 behandlet her i landet (§ 25) Flygtningehjælpen konstaterer med tilfredshed, at  

 ansøgningerne efter § 9 kan indgives her i landet.
Suspension af asylsagsbehandlingen (§ 26, stk. 1) Der henvises til Dansk Flygtningehjælps indledende  

 bemærkninger om opholdsgrundlaget.
 Under henvisning til kommentarerne i § 5 skal Dansk Flygtningehjælp  

 også her rejse spørgsmålet om, hvorvidt der er mulighed  

 for at undlade at søge opholdstilladelsen efter nærværende  

 lov forlænget og i stedet anmode om at få asylansøgningen  

 behandlet.
2-års-grænse (§ 26, stk.) Det er positivt, at asylsagsbehandlingen kan begynde, før de to  

 år er udløbet.
Da der er tale om en persongruppe, der som  

 udgangspunkt er omfattet af Flygtningekonventionens art. 1 A, bør  

 asylsagsbehandlingen principielt iværksættes snarest muligt efter  

 ansøgernes ankomst til Danmark.
3. Bemærkninger til enkeltbestemmelser om vilkår under  

 opholdet Underhold og indkvartering (§§ 7-9) Reglerne om forsørgelsesgrundlag (§ 7) og indkvartering (§ 8-9)  

 tager afsæt i de nuværende ordninger for asylansøgere.
Med hensyn til forsørgelse foreslås en dækning af  

 underholdsudgifter svarende til udlændingeloven, dvs. indkvartering,  

 kost- og lommepenge samt dækning af sundhedsudgifter.
Dette harmonerer  

 ikke med det forhold, at disse flygtninge må forventes at være  

 konventionsflygtninge og derfor have krav på samme  

 forsørgelseshjælp som andre borgere i Danmark, jf.  

 Flygtningekonventionens art. 23.
Som udgangspunkt har kosovo-albanerne ikke adgang til det almindelige  

 boligmarked uden accept fra Udlændingestyrelsen, som også er  

 bestemmende i forhold til den fri bosætning i øvrigt.
Der er dog  

 åbnet for, at flygtningene kan opholde sig uden for  

 Udlændingestyrelsens indkvarteringssteder, og styrelsen kan kun, hvis  

 særlige grunde taler for det, nægte dette.
Dvs., at der er  

 mulighed for privat indkvartering o.l., men der lægges ikke på  

 længere sigt op til, at flertallet skal bosættes uden for  

 centrene.
Det foreslåede forsørgelsesgrundlag giver ikke i sig  

 selv økonomisk mulighed for anden indkvartering, og  

 Udlændingestyrelsen bestemmer, om en familie i anden indkvartering kan  

 få dækket udgifter til underhold og indkvartering.
 Vi ved fra erfaringerne fra de bosniske flygtninge, at det er vanskeligt  

 at opretholde et normalt familieliv i en centertilværelse, og at  

 boformen sammen med den generelle usikkerhed og de mange flytninger gav mange  

 psykiske belastninger.
Børn og unge (§ 10, stk. 1) På børneområdet lægges der op til, at børn  

 i den skolepligtige alder får et særligt tilrettelagt  

 skoletilbud, og der åbnes for en adgang til folkeskolen.
Disse  

 intentioner svarer til, hvad asylansøgeres børn skal tilbydes,  

 men spørgsmålet er dels, om der er tilstrækkelige  

 ressourcer på centrene, og dels om den eventuelle isolation fra danske  

 børn ikke skader flygtningebørnene på længere sigt  

 både socialt og fagligt.
Også her viser erfaringerne fra  

 programmet for de bosniske børn, at der på trods af en stor  

 indsats   også fra flygtningegruppen selv   i undervisningen i den  

 særlige bosniske skole efter relativ kort tid opstod stærke  

 forældreønsker om indslusning i det almindelige danske  

 skolesystem.
Under alle omstændigheder burde der ifølge  

 børnekonventionen iværksættes et skoletilbud, der i  

 kvalitet og omfang ligger på linie med det, der tilbydes danske og  

 udenlandske børn efter folkeskoleloven.
Et særligt problem ved lovforslaget er, at man hverken omtaler de  

 mindre børn eller de unge, som ikke længere er skolepligtige.  

 Mange af de unge bosniske flygtninge viste sig at have psykiske, sociale og  

 faglige problemer.
Problemer, som fandt deres bedste løsning der, hvor  

 de unge blev en del af et større fællesskab   oftest i et dansk  

 uddannelsesmiljø   med et fagligt tilbud, som matchede deres  

 særlige ønsker, og et socialt liv blandt andre unge.
Men det  

 skete meget sent i programmet, hvilket forstærkede de psykiske  

 problemer hos en stor gruppe af de unge.
Aktiviteter for voksne (§ 10, stk. 2 og § 11) I lovforslaget tages der udgangspunkt i, at aktiviteterne skal have  

 betydning for tilbagevenden, og samtidig er der overvejende tale om tilbud,  

 som også gives til asylansøgere.
Dog er der som nævnt  

 mindre åbninger svarende til jugoslaverloven, som også gav  

 mulighed for praktikophold i forbindelse med undervisning, for at  

 følge arbejds- og træningsprogrammer samt for i særlige  

 tilfælde at tage egentlig uddannelse og lønnet  

 beskæftigelse.
Men forslaget går rent faktisk ikke så  

 langt, som særloven for de bosniske flygtninge gjorde med de  

 såkaldte vilkårsforbedringer.
Lovforslaget siger ikke noget om danskundervisning.
Med tilbagevending som  

 udgangspunkt for programmet kan man være bange for, at  

 Kosovo-flygtningene ikke vil få tilbud om sprogundervisning på  

 sprogskolerne på linie med andre flygtninge, men at de alene undervises  

 i meget få timer i det såkaldte »parlør-dansk« på  

 linie med asylansøgere.
En sådan undervisning er ikke  

 tilstrækkelig som grundlag for at kunne klare sig på  

 uddannelsessteder, i praktikordninger eller på arbejdsmarkedet.
Hvis de voksne flygtninge er udelukket fra et fuldt udbygget  

 danskundervisningstilbud, vil det altså forstærke udelukkelsen  

 fra de almindelige tilbud i det danske samfund, og samtidig  

 vanskeliggøres flygtningenes kontakt til den almindelige danske  

 befolkning med isolation til følge.
Erfaringerne fra de bosniske  

 flygtninge viser ellers, at der ikke er modsætninger mellem det at  

 deltage i mere integrationsorienterede aktiviteter og muligheder og  

 ønsker om hjemvenden, jf. de generelle bemærkninger.
Og de viser  

 også, at kontakten med lokalsamfundet er meget vigtig for at  

 imødegå isolation og styrke flygtningenes selvværd.
Psykosociale aspekter De kosovo-albanske flygtninge har været udsat for etnisk udrensning,  

 vold og andre traumatiserende oplevelser, som forstærkes af det ukendte  

 liv i eksil.
Alle erfaringer fortæller os, at der vil være brug  

 for et psykosocialt beredskab til at hjælpe de mest sårbare.  

 Lovforslaget rummer ikke bestemmelser eller bemærkninger om en  

 sådan indsats.
Men erfaringer fra bosnierne fortæller os også, at meget kan  

 afhjælpes, hvis flygtningene kan skabe sig rammer for et almindeligt  

 familieliv, hvis de får tilbud om danskundervisning, hvis de gives  

 adgang til uddannelse og arbejde, hvis de kan indgå i det almindelige  

 liv i lokalsamfundet, hvis deres børn får en ordentlig  

 skolegang, og hvis deres unge kan fortsætte uddannelser og have et  

 almindeligt socialt liv med andre unge.
På den måde brydes nemlig  

 den utryghed og usikkerhed, som desværre kan blive et resultat af det  

 foreliggende lovforslag, hvis flygtningenes ophold i Danmark kommer til at  

 strække sig over mere end 1 år.
 En tilværelse i venten og uden mulighed for genetablering af et  

 almindeligt liv kan både forstærke eksisterende psykiske  

 problemer for børn og voksne og give anledning til nye.
Finansiering Under lovforslagets bemærkninger om økonomiske og  

 administrative konsekvenser er der overslag over de forventede  

 underholdsudgifter m.v., men det fremgår ikke, om der er afsat  

 bevilling til gennemførelse af selve programaktiviteterne.  

 Flygtningehjælpen går ud fra, at der vil blive etableret det  

 fornødne bevillingsmæssige grundlag.
4. Kompetence- og klageregler Klagemulighed (§ 27, stk. 2) Det er kritisabelt, at der for personer omfattet af loven reelt ikke  

 eksisterer klagemuligheder over de mest afgørende og indgribende  

 beslutninger, for eksempel afslag på ansøgning om  

 familiesammenføring (§ 3) og afslag på forlængelse af  

 opholdstilladelse (§ 5, stk. 1). Dette er efter Dansk Flygtningehjælps  

 opfattelse stridende mod det grundlæggende forvaltningsretlige princip  

 om toinstansprøvelse.
5. Bemærkninger til enkeltbestemmelser om hjælp til  

 repatriering Hjælp til repatriering og reintegrationsbistand (§ 15, stk.  

 1) Hovedelementerne fra det nye udkast til en repatrieringslov er medtaget i  

 dette lovforslag, og det giver nogle positive muligheder for at støtte  

 en tilbagevenden.
 Det må imidlertid understreges, at begrebet repatriering alene  

 bør anvendes, når der er tale om frivillig tilbagevenden til  

 hjemlandet.
I nærværende lovudkast har ministeriet i § 15, stk. 1, 2.  

 pkt., foreslået en mulighed for opnåelse af en ydelse i  

 forbindelse med udsendelse af flygtningene fra Kosovo.
Der er således  

 tale om en såkaldt reintegrationsydelse.
En sådan ydelse gives  

 ikke til andre, som modtager afslag på deres asylanmodning efter  

 udlændingeloven, eller som får inddraget opholdstilladelsen efter  

 samme lov.
Ved reintegrationsydelsen i situationer som disse er der derfor tale om et  

 helt nyt initiativ fra lovgivers side.
Flygtningehjælpen finder  

 imidlertid forslaget positivt og skal gøre opmærksom på,  

 at UNHCR anbefaler en sådan ydelse i forbindelse med inddragelse af  

 flygtningestatus.
Jf.
UNHCR s Eksekutiv Komités konklusion nr. 69 fra  

 1992.
 Under hensyn til, at der ikke er tale om repatriering i form af frivillig  

 tilbagevenden, bør bestemmelsen placeres i kapitel 4 om bortfald og  

 inddragelse af opholdstilladelse.
I forslaget er der ved bestemmelsens henvisning til § 20, stk. 1, lagt op  

 til, at der også skal kunne ydes økonomisk støtte, hvis  

 opholdstilladelsen er inddraget på grund af svig.
Dette kan forekomme  

 problematisk.
Rådgivning om repatriering (§ 16) Udførelsen af rådgivningsopgaven bør udføres af  

 den myndighed eller de organisationer, som i henhold til den nye  

 repatrieringslov vil få ansvaret for rådgivningsopgaven.
Det skal  

 derfor anbefales, at ordlyden af delegationsbestemmelsen i  

 nærværende lovforslag og i forslaget til repatrieringsloven  

 bliver enslydende.
Støtte ved massetilbagevendelse Lovforslagets bestemmelser om støtte til tilbagevenden er  

 først og fremmest velegnede til enkeltpersoners eller mindre gruppers  

 tilbagevenden til et område, som i øvrigt ud over sikkerhed har  

 muligheder for bolig, selvforsørgelse, undervisning af børn  

 osv.
 Er der tale om, at store grupper skal tilbage hurtigt og selv medvirke ved  

 genopbygning i store ødelagte områder, som det meget vel kan  

 blive tilfældet i Kosovo, er der imidlertid behov for en koordineret og  

 betydelig mere omfattende støtte.
Der er brug for dette behov for at udvikle støtte til  

 tilbagevenden, der giver individuelle tilskud til genopbygning af huse o.l.  

 til den enkelte familie kombineret med støtte til lokalområdets  

 genopbygning (social og fysisk infrastruktur m.v.) for internt fordrevne og  

 tilbageblevne.
Der er således et stort behov for udvikling af bredere  

 indsatser, hvis en hurtig tilbagevenden for mange skal blive realisabel.
I forhold til Bosnien er støtte tænkt ud fra sådanne  

 modeller blevet anvendt i mindre målestok af nogle europæiske  

 lande og hjælpeorganisationer.
Erfaringer herfra og fra andre lignende  

 indsatser kan derfor med fordel hurtigt omformes til indsatstyper, der kan  

 tages i anvendelse ved massehjemvenden til Kosovo.
6. Afsluttende bemærkninger Det er glædeligt, at Danmark nu lægger op til at aflaste  

 nabolandene til Kosovo.
Men det vil være ærgerligt, hvis der  

 gennemføres et lovforslag, hvor der ikke er taget højde for  

 dyrekøbte erfaringer med de bosniske krigsflygtninge, og hvor der ikke  

 er taget højde for det anderledes asylretlige udgangspunkt.
 Vi håber derfor, at der gives den nødvendige tid til at  

 gentænke dette, før der gennemføres lovgivning på  

 området.
 Dansk Flygtningehjælp medvirker gerne med organisationens erfaringer  

 og ekspertise.
Med venlig hilsen Andreas Kamm Generalsekretær DET DANSKE CENTER FOR MENNESKERETTIGHEDER Indenrigsministeriet Udlændingeafd.
Christiansborg Slotsplads 1 1218   Kbh.
K 16. april 1999 Vedr.: Forslag til lov om midlertidig opholdstilladelse til  

 nødstedte fra Kosovo Ved skrivelse af 14. april 1999 fremsendte Indenrigsministeriet forslag  

 til lov om midlertidig opholdstilladelse til nødstedte fra  

 Kosovo-provinsen i Forbundsrepublikken Jugoslavien (Kosovo-nødloven)  

 til Det Danske Center for Menneskerettigheder med anmodning om Centrets  

 eventuelle bemærkninger hertil.
Nærværende notat indeholder  

 de kommentarer, lovforslaget har givet anledning til.
Med venlig hilsen Kim U.
Kjær Underbilag Notat fremsendt med brev af 16. april 1999 fra Det Danske  

 Center for Menneskerettigheder DET DANSKE CENTER FOR MENNESKERETTIGHEDER NOTAT vedrørende  

 forslag til lov om midlertidig opholdstilladelse  

 til nødstedte fra Kosovo-provinsen (Kosovo-nødloven) Konklusion Centret beklager, at de tidligere iværksatte initiativer for  

 udarbejdelse af en gennemtænkt og retligt holdbar permanent  

 lovregulering for modtagelse af personer på flugt fra kriser som den  

 aktuelle i Kosovo-provinsen ikke er blevet fulgt op, og at der i stedet nu  

 igen er lagt op til at haste en særlov igennem.
Endvidere finder  

 Centret det uheldigt, at de erfaringer, der i forskellig regi blev gjort i  

 forbindelse med modtagelsen af de bosniske krigsflygtninge, ikke ses  

 inddraget i det lovforberedende arbejde.
Centret tager afstand fra, at  

 Kosovo-albanerne, som efter Centrets vurdering utvivlsomt er at betragte som  

 flygtninge i FN s Flygtningekonventions forstand, under opholdet i Danmark  

 underkastes vilkår i det væsentligste svarende til, hvad der  

 gælder for »almindelige« asylansøgere, som afventer  

 myndighedernes afgørelse i deres asylsager.
Centret anser en  

 sådan ordning for at være på kant med Danmarks  

 internationale forpligtelser, i hvert fald såfremt opholdet her i  

 landet udstrækkes ud over en kortere periode.
Med hensyn til  

 lovforslagets ordning om suspension af asylsagsbehandlingen i to år  

 kritiserer Centret, at den enkelte tvinges ud i en situation, hvor frygten  

 for ikke at blive anerkendt som flygtning anvendes som middel til at frafalde  

 sin asylansøgning.
1. Indledning Ved skrivelse af 14. april 1999 fremsendte Indenrigsministeriet forslag  

 til lov om midlertidig opholdstilladelse til nødstedte fra  

 Kosovo-provinsen i Forbundsrepublikken Jugoslavien (Kosovo-nødloven)  

 fremsat i Folketinget samme dag til Det Danske Center for Menneskerettigheder  

 med anmodning om Centrets eventuelle bemærkninger hertil.  

 Nærværende notat indeholder de kommentarer, lovforslaget har  

 givet anledning til.
Inden for den korte tid, Centret har haft til rådighed, har det  

 selvsagt ikke været muligt at foretage en detaljeret analyse af  

 samtlige aspekter i lovforslaget.
Centret har derfor valgt at fokusere  

 på en række forhold af mere overordnet karakter (afs. 2) samt en  

 række udvalgte konkrete bestemmelser i lovforslaget med særlige  

 menneskeretlige eller retssikkerhedsmæssige aspekter (afs. 3).
2. Generelle bemærkninger 2.1. Modtagelsesordningens form og beslutningsgrundlag Lovforslaget tilsigter at skabe det retlige grundlag for modtagelsen af et  

 antal udlændinge fra Kosovo i form af en invitationsordning omfattende  

 en kreds af personer, der er nødstedte på grund af  

 voldshandlinger eller lignende uroligheder i Kosovo, og som må antages  

 at have behov for midlertidig beskyttelse her i landet, jf. forslagets § 1.  

 Det følger af lovforslagets bemærkninger, p. 11, at det  

 særligt er »de fordrevne«, der vil blive tilbudt midlertidig  

 beskyttelse efter denne ordning.
Hertil kommer adgangen til at meddele  

 midlertidig opholdstilladelse til spontant indrejste asylsøgere fra  

 Kosovo, jf. § 2. Disse former for opholdsgrundlag er tydeligvis  

 inspireret af jugoslaverloven (lov nr. 933 af 28. november 1992 med senere  

 ændringer), jf. dennes §§ 1 og 15. Det samme gælder i vidt omfang  

 det rettighedskatalog, der efter lovforslaget er knyttet til  

 opholdstilladelserne.
I forbindelse med borgerkrigen i det tidligere Jugoslavien blev det i  

 Danmark og en række andre europæiske lande klart, at der var  

 behov for en nærmere vurdering af de på ad hoc-basis  

 indførte modtagelsesordninger for de bosniske krigsflygtninge samt i  

 øvrigt at overveje indførelse af permanente lovreguleringer,  

 der skulle finde anvendelse i tilfælde af tilstrømning af et  

 større antal personer på flugt fra kriser af tilsvarende art.  

 På den baggrund besluttede de relevante ressortministerier i Danmark,  

 Norge, Sverige og Finland at iværksætte et fællesnordisk  

 forskningsprojekt, »Nordiske Komparative Studier om modtagelsen af flygtninge  

 i et tilbagevendingsperspektiv«.
Det Danske Center for Menneskerettigheder  

 forestod udarbejdelsen af det danske bidrag til Retsstudiet samt dele  

 af Politikstudiet under det fællesnordiske projekt, som  

 derudover bestod af et antropologisk-sociologisk Følgestudie.
I  

 Danmark oprettedes endvidere Udlændingelovsudvalget, der bl.a.  

 fik i kommissorium at udarbejde forslag til en sådan permanent ordning  

 for midlertidig beskyttelse.
Centret skal beklage, at disse initiativer ikke er blevet fulgt op.
Det  

 fællesnordiske projekt blev ganske vist først formelt afsluttet  

 ved en konference i Oslo i februar i år, men undervejs er der fra alle  

 tre delstudier løbende blevet udsendt et større antal  

 rapporter, som oplagt kunne have indgået i grundlaget for udarbejdelse  

 af en generel lovregulering.
Udlændingelovsudvalget er i al  

 ubemærkethed blevet opløst uden at have afgivet  

 betænkning.
Ingen nye tiltag er efter Centrets oplysninger sat i  

 værk.
Dette forhold sættes ydermere i relief derved, at man i de  

 øvrige nordiske lande for længst har indført  

 sådanne generelle lovreguleringer.
I Norge indføjedes en  

 bestemmelse i den norske udlændingelovs § 8 a, der trådte i kraft  

 den 10. januar 1997, hvorefter der på kollektivt grundlag kan meddeles  

 midlertidig opholdstilladelse kombineret med en adgang til at suspendere  

 asylsagsbehandlingen i op til tre år.
Under opholdet tildeles de  

 pågældende rettigheder svarende til, hvad der gælder for  

 anerkendte flygtninge.
Centret har fået oplyst, at de norske  

 myndigheder endnu ikke har afklaret spørgsmålet om  

 opholdsgrundlaget for de Kosovo-albanere, Norge hidtil har modtaget, idet man  

 fortsat overvejer, om de på kollektiv basis skal meddeles  

 opholdstilladelse som konventionsflygtninge eller med § 8 a som hjemmel.  

 Også i Sverige har man indført en kollektivt orienteret  

 beskyttelsesordning i den svenske udlændingelovs § 4 a, oprindeligt  

 indføjet i sommeren 1994 og senere ændret i forbindelse med en  

 større revision af loven, der trådte i kraft den 1. januar  

 1997.
Som følge af denne manglende opfølgning af de igangsatte  

 initiativer i Danmark er der nu lagt op til nok en gang at haste en ad  

 hoc-lovgivning igennem.
Centret finder det uheldigt, at de   både  

 positive, men måske især negative   erfaringer, der blev gjort i  

 forbindelse med modtagelsen af de bosniske krigsflygtninge i Danmark, ikke  

 ses inddraget i lovforslaget, der tværtimod i det væsentligste  

 fremstår som en næsten tro kopi af jugoslaverlovens  

 modtagelsesordning (når bortses fra jugoslaverlovens særlige  

 udvælgelsesordning, jf. lovens § 15 a).
2.2. Kosovo-albanernes retlige status I forarbejderne til jugoslaverloven anføres om baggrunden for  

 indførelsen invitationsordningen for »særligt nødstedte  

 personer«, jf. jugoslaverlovens § 1, at Udlændingeloven ikke indeholder  

 regler, der tager sigte på at kunne give opholdstilladelse med henblik  

 på midlertidigt ophold til denne personkreds, jf. bemærkningerne  

 til lovforslag nr.
L 41/1992-93, p. 3. Videre hedder det: »Det  

 bemærkes, at personer, der er omfattet af denne lov, ofte ikke  

 ville kunne anses som flygtninge, således som flygtningebegrebet er  

 defineret i udlændingelovens § 7, at opholdstilladelse som  

 flygtning efter udlændingeloven alene kan meddeles efter en konkret,  

 individuel vurdering af den enkelte ansøgers forhold, samt at  

 opholdstilladelse som flygtning efter udlændingelovens system meddeles  

 med henblik på varigt ophold.
Det retlige grundlag for at kunne  

 invitere de pågældende til Danmark   uanset at de ikke kan anses  

 for flygtninge efter udlændingelovens regler   må derfor skabes  

 ved en særlig lovgivning, der kan opfylde det aktuelle behov for ydelse  

 af sådan humanitær bistand til ofrene for konflikten i  

 Jugoslavien.« Dette er ikke stedet for at kommentere disse vurderinger.
Det er  

 imidlertid nærliggende at antage, at netop opfattelsen af, at de  

 bosniske krigsflygtninge ikke kunne anses som flygtninge i  

 Udlændingelovens forstand, indgik som en væsentlig del af  

 årsagen til, at jugoslaverlovens rettighedskatalog fik den udformning,  

 som tilfældet var.
At Udlændingestyrelsen meddelte  

 opholdstilladelse efter Udlændingelovens § 7 i 98,9 pct. af de over  

 16.000 sager vedrørende bosniske krigsflygtninge, som styrelsen  

 behandlede i løbet af 1995, og heraf mere end en fjerdedel som  

 konventionsflygtninge, jf. lovens § 7, stk. 1, er en anden sag.
 Det foreliggende lovforslag indeholder ikke på tilsvarende vis en  

 vurdering af, hvorvidt de fordrevne Kosovo-albanere må eller ikke  

 må antages at være omfattet af Udlændingelovens § 7.
 Imidlertid synes det oplagt, at Kosovo-albanere, der har været  

 genstand for etnisk udrensning og tilsvarende former for grove  

 menneskerettighedskrænkelser på grund af deres etniske  

 oprindelse, befinder sig inden for kerneområdet af  

 definitionsbestemmelsen i Flygtningekonventionens art. 1 A og altså har  

 status som konventionsflygtninge.
Dette er da også anerkendt af de danske myndigheder.
I oktober 1998  

 meddelte Flygtningenævnet i 3 sager opholdstilladelse efter  

 udlændingelovens § 7, stk. 1, til asylsøgere fra Kosovo, og i  

 forlængelse heraf besluttede udlændingemyndighederne at  

 genbehandle flere hundrede tilsvarende sager og ligeledes meddele  

 opholdstilladelse som konventionsflygtninge i Danmark, jf. § 7, stk. 1. Disse  

 afgørelser blev truffet på et tidspunkt, hvor de etniske  

 udrensninger i Kosovo endnu ikke havde nået den nuværende  

 intensitet, og vedrørte personer, som ikke var flygtet på grund  

 af den aktuelle krise, men derimod for manges vedkommende var indrejst i  

 Danmark for flere år siden, og som efter et første afslag  

 på deres asylanmodninger ikke kunne udsendes, da de serbiske  

 myndigheder nægtede at modtage dem.
Så meget desto mere må  

 det antages, at de danske udlændingemyndigheder i dag   såfremt  

 de fik sådanne sager forelagt   som altovervejende hovedregel ville  

 anerkende asylsøgere fra Kosovo som konventionsflygtninge og meddele  

 opholdstilladelse efter udlændingelovens § 7, stk. 1.
Det forhold, at der med lovforslaget er lagt op til en toårig  

 suspension af asylsagsbehandlingen, ændrer selvsagt ikke ved  

 Kosovo-albanernes retlige status som flygtninge i henhold til  

 konventionen.
En sådan status opstår på det tidspunkt,  

 betingelserne i Flygtningekonventionens art. 1 A er opfyldt, og er ikke  

 afhængig af, at den også formelt anerkendes af de nationale  

 udlændingemyndigheder i forbindelse med en asylsagsbehandling.
Med  

 andre ord får en Kosovo-albaner, der har været udsat for etnisk  

 udrensning eller andre former for forfølgelse, status som flygtning  

 straks fra det øjeblik, vedkommende passerer grænsen til et  

 andet land som f.eks.
Albanien eller Makedonien.
At den  

 pågældendes status først senere   eller måske slet  

 ikke   formelt anerkendes af en anden stats myndighed har ingen betydning  

 for, at vedkommende allerede fra tidspunktet for grænseoverskridelsen  

 er omfattet af konventionen.
 Dette udgangspunkt er for Centret altafgørende for vurderingen af  

 det fremlagte lovforslag, både for så vidt angår  

 opholdsgrundlaget og for de til opholdstilladelserne knyttede rettigheder og  

 vilkår.
2.2.1. Opholdsgrundlaget Flygtningekonventionen foreskriver ikke en pligt til at meddele flygtninge  

 omfattet af art. 1 A permanent ophold, men er snarere baseret på  

 et princip om midlertidighed, jf. art. 1 C (5). Og konventionen er ikke til  

 hinder for, at nationale myndigheder kan anerkende en gruppes status som  

 flygtninge på kollektivt grundlag, hvilket da også i vidt omfang  

 skete i forbindelse med Udlændingestyrelsens behandling af de bosniske  

 krigsflygtninges asylansøgninger i løbet af 1995.
 Der er således efter konventionen principielt intet i vejen for, at  

 Kosovo-albanernes ophold i Danmark reguleres ved en kollektiv tildeling af  

 opholdstilladelse som konventionsflygtninge efter udlændingelovens § 7,  

 stk. 1. Danmark har igennem mange år »inviteret« konventionsflygtninge  

 her til landet i samarbejde med UNHCR efter den særlige kvoteordning i  

 Udlændingelovens § 8.
 Såfremt grundlaget for opholdstilladelsen ikke længere er til  

 stede, kan tilladelsen inddrages efter de almindelige regler i lovens § 19  

 (eller evt. § 20). Opholdets midlertidige sigte kan endvidere understreges  

 ved en simpel administrativ justering af  

 Udlændingebekendtgørelsens regler om tildeling af  

 opholdstilladelse med henblik på varigt eller midlertidigt ophold.  

 Eventuelle nødvendige fravigelser af integrationslovens ordning kan i  

 vidt omfang ske gennem udnyttelse af lovens mange  

 bemyndigelsesbestemmelser.
Udlændingelovens almindelige regelsæt kan således  

 udmærket anvendes som grundlag for modtagelsen af de albanske  

 flygtninge.
Det samme ses i øvrigt at være tilfældet med  

 jugoslaverloven.
I den forstand fremstår det nu fremsatte lovforslag  

 altså ikke som resultat af en retlig nødvendighed.
2.2.2. Rettighedskataloget Mens Kosovo-albanernes status som flygtninge i henhold til konventionen  

 ikke er til hinder for, at de meddeles midlertidigt ophold her i landet,  

 indebærer denne status imidlertid en række krav til de  

rettigheder og  vilkår, de tilbydes under opholdet her.  

 Som omfattet af definitionen i Flygtningekonventionens art. 1 A har  

 flygtningene dermed krav på de rettigheder, konventionen indeholder.  

 Det er ikke muligt inden for de givne tidsmæssige rammer i deltaljer at  

 redegøre for dette rettighedskatalog og herunder, hvornår de  

 enkelte rettigheder aktualiseres i takt med, at den enkelte flygtning med  

 tiden opnår en mere og mere fast tilknytning til landet.
Lovforslagets rettighedskatalog er i vidt omfang kopieret fra  

 jugoslaverloven, hvilket indebærer, at Kosovo-albanerne på stort  

 set alle væsentlige områder tilbydes vilkår svarende til,  

 hvad der gælder for »almindelige« asylansøgere, mens de afventer  

 resultatet af udlændingemyndighedernes behandling af deres  

 asylansøgninger.
Dette kommer bl.a. frem ved de mange henvisninger til  

 udlændingelovens regler, der regulerer vilkårene for  

 asylsøgere, i de specielle bemærkninger til lovforslagets  

 bestemmelser om indkvartering m.v.
I bemærkningerne til lovforslaget anføres, p. 8, under  

 overskriften Internationale konventioner m.v., »at de af lovforslaget  

 omfattede udlændinge vil få rettigheder med hensyn til  

 undervisning, aktivering og beskæftigelse m.v., som er målrettede  

 efter opholdets midlertidige karakter.
Forslaget er på den baggrund  

 ikke i strid med flygtningekonventionen.« Centret finder ikke argumentationen overbevisende.
Som nævnt er  

 konventionen baseret på et princip om midlertidighed.
Der er  

 således ved udformningen af konventionens rettighedskatalog allerede  

 taget højde for, at ophold som konventionsflygtning ikke  

 nødvendigvis er af permanent karakter.
Ved vurderingen af spørgsmålet om rettighedskatalogets  

 forenelighed med Flygtningekonventionen skal der efter Centrets opfattelse  

 alene tages udgangspunkt i Kosovo-albanernes status som  

 konventionsflygtninge.
Med dette udgangspunkt som grundlag er det ikke  

 afgørende og vel endda slet ikke relevant, om opholdet er  

tænkt som midlertidigt eller ej.
Spørgsmålet om  

 midlertidighedens betydning er allerede besvaret i konventionen.
 Det er Centrets opfattelse, at lovforslagets rettighedskatalog ikke  

 tilgodeser de krav, der følger af Flygtningekonventionen, i hvert fald  

 såfremt opholdet her i landet udstrækkes ud over en kortere  

 periode.
 2.3. Forholdet til EMRK m.v.
Det anføres i bemærkningerne p. 8, at »(de)  

 skønsmæssige beføjelser, der i medfør af  

 lovforslaget overlades til domstolene og myndighederne, herunder f.eks.  

 adgangen til familiesammenføring, adgangen til udvisning og adgangen  

 til frihedsberøvelse, forudsættes administreret i  

 overensstemmelse med Danmarks internationale forpligtelser.« Hermed videreføres et lovgivningsteknisk princip, som for alvor  

 så dagens lys i forbindelse med »Udlændingepakken« vedtaget i  

 sommeren 1998, nemlig at man pålægger domstole og administration  

 at sikre, at Danmark ikke kommer i konflikt med Den Europæiske  

 Menneskerettighedskonvention (EMRK) og andre menneskeretlige instrumenter,  

 Danmark har tiltrådt.
Centret finder det beklageligt, at man med lovforslaget fortsætter  

 denne linje, hvorefter Folketinget fralægger sig ansvaret for  

 overholdelsen af Danmarks internationale forpligtelser, i strid med de  

 forudsætninger, der klart blev understreget ved inkorporeringen af EMRK  

 i 1992, jf. nærmere herom i Centrets høringssvar over lovforslag  

 nr.
L 154 og L 155/1997-98 af 14. januar 1998.
2.4. Repatrieringssigtet Lovforslaget hviler på den grundlæggende tanke, at  

 Kosovo-albanerne skal vende tilbage, når dette kan ske under ordnede  

 forhold, jf. bl.a. bemærkningerne p. 7-8. Og det til  

 opholdstilladelserne knyttede begrænsede rettighedskatalog  

 fremstår i den sammenhæng som udmøntning af et princip om,  

 at »non-integration« ikke blot anses som en logisk konsekvens af opholdets  

 tiltænkte midlertidige karakter, men også indgår som  

 forudsætning for en snarlig tilbagevenden.
Også på dette  

 punkt stemmer lovforslaget overens med jugoslaverloven.
Til gengæld bryder lovforslaget herved på afgørende vis  

 med det repatrieringskoncept, der for nylig er blevet introduceret i  

 indenrigsministerens forslag til repatrieringslov (lovforslag nr.
L  

 190/1998-99, fremsat den 25. februar i år). Det hedder her i  

 bemærkningerne, p. 5, at »et vellykket integrationsforløb, hvor  

 udlændingen har bevaret sin handleevne, ansvarlighed og engagement i  

 uddannelse, arbejde og fritid, er det bedste udgangspunkt for en  

 tilbagevenden til hjemlandet.« I sit høringssvar af 18. februar i  

 år over dette lovforslag bifaldt Centret denne opfattelse, der  

 nærliggende kunne ses som udtryk for en opgivelse af jugoslaverlovens  

 princip om »non-integration« som middel til realisering af en overordnet  

 målsætning om repatriering.
Holdbarheden af denne nyorientering  

 understøttes i øvrigt af resultaterne fra det  

 fællesnordiske forskningsprojekt.
 Bemærkningerne til det nu fremlagte lovforslag bidrager ikke til  

 belysning af, hvorfor man her har forladt det grundlæggende princip,  

 som blev indvarslet med forslaget til repatrieringsloven.
3. Konkrete elementer Dette afsnit indeholder Centrets kommentar til en række udvalgte  

 bestemmelser i lovforslaget.
Kommentarerne følger den nummerring, de  

 enkelte paragraffer har fået i lovforslaget.
Ad § 3: Det anføres i de specielle bemærkninger, p.  

 12, at bestemmelserne i § 3, stk. 1, nr. 1 og 2, svarer til  

 Udlændingelovens § 9, stk. 1, nr. 2, henholdsvis   i hovedtræk  

 nr. 3. Dette er korrekt med hensyn til bestemmelsernes personelle  

 anvendelsesområde, men ikke for så vidt angår deres  

retlige karakter.
Mens familiesammenføringsreglerne i  

 udlændingelovens § 9, stk. 1, er konstrueret som retskrav, er de  

 foreslåede bestemmelser i lovforslaget § 3, stk. 1, formulerede som  

 fakultative regler.
Centret savner en begrundelse for, hvorfor  

 afgørelser om opholdstilladelse til (i hvert fald)  

 ægtefæller/samlevere og børn under 18 år skal  

 træffes på fakultativt grundlag.
Dette ikke mindst henset til, at  

 disse kernefamiliemedlemmer som altovervejende hovedregel må antages at  

 være sikret retten til familieliv efter EMRK, art. 8.
Ad § 5. Det er i den foreslåede bestemmelse i § 5, stk. 3, 1.  

 pkt., foreskrevet, at er en udlænding registreret som  

 asylansøger, fornys vedkommendes opholdstilladelse ikke ud over to  

 år, medmindre den pågældende frafalder sin  

 ansøgning.
På dette punkt er der tale om en stramning i forhold  

 til jugoslaverlovens ordning, som Centret ikke kan se en saglig begrundelse  

 for.
Det hedder i bemærkningerne, p. 12, at det herved sikres, »at  

 ingen mod eget ønske får udsat behandlingen af sin  

 asylansøgning i mere end to år.« Dette følger imidlertid  

 allerede af reglen i § 26, stk. 2, som netop opstiller en øvre  

 tidsmæssig grænse for suspension af asylsagsbehandlingen på  

 to år.
Det reelle indhold af bestemmelsen i § 5, stk. 3, er snarere, at  

 den enkelte stilles over for et valg mellem enten at satse på et  

 positivt udfald af asylsagsbehandlingen eller fortsat acceptere et ophold med  

 vilkår svarende til, hvad der gælder for asylsøgere.
Det er almindeligt anerkendt, at der af Flygtningekonventionens art. 33  

 kan udledes et krav om at få en asylansøgnig realitetsbehandlet,  

 medmindre den pågældende præsumptivt anses som flygtning og  

 tildeles rettigheder i overensstemmelse hermed.
Med hensyn til  

 Kosovo-albanerne er der tale om en persongruppe, som utvivlsomt efter  

 konventionen har status som flygtninge, men i medfør af lovforslaget i  

 det væsentligste tildeles rettigheder som asylsøgere.  

 Særligt i lyset heraf finder Centret det på kant med Danmarks  

 forpligtelser efter Flygtningekonventionen, at den enkelte i henhold til  

 reglen i § 5, stk. 3, skal tvinges ud i en situation, hvor frygten for ikke  

 at blive anerkendt som flygtning anvendes som middel til at frafalde sin  

 ansøgning.
Ad § 6: Efter denne bestemmelse »kan der kun, når  

 særlige grunde taler derfor«, meddeles opholdstilladelse efter loven,  

 såfremt en af de i nr. 1-4 nævnte omstændigheder  

 foreligger.
I bemærkningerne anføres herom, p. 13, at reglen i §  

 6, nr. 1), i hovedtræk svarer til udlændingelovens § 10, stk. 2.  

 Denne regel foreskriver, at til udlændinge med indrejseforbud kan der  

 gives opholdstilladelse efter reglerne i §§ 7 og 8, »medmindre særlige  

 grunde taler derimod.« Mens det således er udgangspunktet efter forslagets § 6, nr. 1, at  

 opholdstilladelse ikke skal meddeles, er udgangspunktet det modsatte  

 efter udlændingelovens § 10, stk. 2. Denne forskellige udformning af  

 disse bestemmelsers retsfaktum åbner mulighed for, at en Kosovo-albaner  

 ikke tildeles midlertidig opholdstilladelse efter lovforslaget, fordi  

 særlige grunde ikke taler derfor, jf. § 6, nr. 1, og hermed  

 samtidig falder uden for forslagets regler om suspension af  

 asylsagsbehandlingen, hvorfor den pågældende har krav på  

 realitetsbehandling af asylansøgningen, som nu må  

 imødekommes, fordi de særlige grunde på den anden side  

 ikke taler derimod,  jf. udlændingelovens § 10, stk. 2. I  

 yderste konsekvens vil en spontant indrejst asylansøger fra  

 Kosovo-provinsen kunne undgå at blive omfattet af den særlige  

 modtagelsesordning og sikre sig adgang til asylproceduren og dermed  

 opholdstilladelse som flygtning ved f.eks. straks efter indrejsen at  

 begå en forbrydelse, som indebærer idømmelse af en  

 betinget eller ubetinget frihedsstraf.
Ad § 15: Reglen i stk. 1, 2. pkt., udgør en nyskabelse, idet  

 den giver mulighed for støtte til tilbagevenden for personer, hvis  

 opholdstilladelse inddrages eller ikke bliver fornyet.
Centret har for  

 så vidt ingen indvendinger mod bestemmelsen bortset fra, at det virker  

 lidt anstrengt at placere den i et kapitel med titlen Hjælp til  

 repatriering m.v. henset til, at repatriering normalt alene anvendes som  

 begreb i forbindelse med frivillig tilbagevenden, som der jo ikke er  

 tale om her.
 Ad § 20: Ligesom tilfældet er med hensyn til  

nægtelse af opholdstilladelse efter § 6, vil inddragelse  

 af opholdstilladelse efter forslagets § 20   og herunder i de tilfælde,  

 hvor der foreligger omstændigheder som nævnt i § 6 (kriminalitet  

 m.v.)   kunne danne grundlag for, at en Kosovo-albaner opnår adgang til  

 asylproceduren med udsigt til at få opholdstilladelse efter  

 Udlændingelovens § 7, jf. bemærkningerne ovenfor ad lovforslagets  

 § 6.
Kim U.
Kjær, den 16. april 1999 KOMMUNERNES LANDSFORENING Den 16. april 1999 Indenrigsministeriet Christiansborg Slotsplads 1 1218 København K Indenrigsministeriet har ved brev af 14. april 1999 fremsendt forslag til  

 lov om midlertidig opholdstilladelse til nødstedte fra  

 Kosovo-provinsen i Forbundsrepublikken Jugoslavien (Kosovo-nødloven)  

 og bedt om en udtalelse (Indenrigsministeriets jr. nr. 1999/7310-40).
 Landsforeningen vil gerne udtrykke tilfredshed med, at der i lovforslaget  

 lægges op til, at det er staten, der skal varetage og finansiere de  

 opgaver, som er forbundet med modtagelse og ophold i Danmark, herunder  

 udgifter til repatriering, mens de fordrevne fra Kosovo har midlertidigt  

 ophold efter nødloven.
Landsforeningen finder det endvidere positivt, at den særlige  

 flygtningegruppe efter lovforslaget vil blive tilbudt undervisning og  

 aktivering, herunder kurser i fag af betydning for en tilbagevenden til  

 Kosovo.
Herved tilgodeses mulighederne for en meningsfuld tilværelse  

 under de pågældendes ophold i Danmark, og de støttes  

 samtidig i relation til mulighederne for tilbagevenden til hjemlandet.
Hvad angår tilvejebringelse af indkvarteringssteder, lægger  

 landsforeningen stor vægt på, at tilvejebringelsen af  

 indkvarteringssteder i videst muligt omfang skal søges erhvervet  

 på frivillig basis.
Landsforeningen forudsætter således, at  

 ekspropriationsmuligheden kun anvendes i absolut  

 undtagelsestilfælde.
 Landsforeningen kan ikke tilslutte sig en fritagelse for planlovens  

 bestemmelser om tilvejebringelse af region-, kommune- og lokalplaner, idet  

 eventuelle ændringer i lokalplaner bør ske efter gældende  

 procedurer, herunder iagttagelse af høringsfrister m.v.
Landsforeningen har bemærket, at lovforslaget indeholder en  

 række bemyndigelser, hvorefter indenrigsministeren kan fastsætte  

 nærmere regler.
Landsforeningen forventer, at udformningen af disse  

 bemyndigelsesbestemmelser vil ske i samarbejde med de kommunale  

 organisationer, i det omfang bestemmelserne eventuelt vil få  

 konsekvenser for kommunerne.
 Det skal endelig bemærkes, at landsforeningen forventer at blive  

 holdt løbende orienteret om udviklingen på området,  

 herunder udviklingen i varigheden af de pågældendes ophold her i  

 landet, og spørgsmål, der knytter sig til eventuelt kommende  

 integrationsopgaver for kommunerne.
Med venlig hilsen Birgit Hedegaard Dansk Røde Kors Indenrigsministeriet Udlændingeafdelingen Christiansborg Slotsplads 1 1218 København K HASTER København, den 15. april 1999 Vedr.
Bemærkninger til forslag til lov om midlertidig  

 opholdstilladelse til nødstedte fra Kosovo-provinsen i  

 Forbundsrepublikken Jugoslavien (Kosovo-nødloven) Idet der henvises til Indenrigsministeriets skrivelse af 14. april  

 d.å., skal Dansk Røde Kors hermed fremkomme med de  

 bemærkninger, som lovforslaget giver anledning til.
 Indledningsvis skal Dansk Røde Kors bemærke, at  

 organisationen generelt er af den opfattelse, at det bør sikres, at  

 personer, der har behov for humanitær assistance eller beskyttelse,  

 modtager denne bistand så tæt på hjemlandet som muligt.  

 Dansk Røde Kors deltager således massivt i  

 nødhjælpsarbejdet i regionen i samarbejde med blandt andre det  

 Internationale Røde Kors og Røde Halvmåne Forbund.
 Dansk Røde Kors finder imidlertid også, at der kan være  

 et behov for at yde beskyttelse eller bistand af humanitær karakter  

 også uden for det umiddelbare nærområde, idet regionen som  

 bekendt er særdeles belastet af følgerne af konflikten, og idet  

 der derudover er tale om en region, der i forvejen er påvirket af  

 særdeles vanskelige sociale vilkår.
 Dansk Røde Kors finder det derfor positivt, at den danske regering  

 har besluttet at fremsætte et lovforslag med henblik på at sikre  

 muligheden for at kunne yde beskyttelse til personer fra Kosovo-regionen, der  

 ikke kan opnå den fornødne beskyttelse eller humanitære  

 bistand i regionen.
 Vedlagt som bilag til denne skrivelse er dels Dansk Røde Kors  

  bemærkninger til forslag til lov om midlertidig opholdstilladelse til  

 nødstedte fra Kosovo-provinsen i Forbundsrepublikken Jugoslavien  

 (Kosovo-nødloven), dels en beskrivelse af de undervisnings- og  

 aktiveringsmuligheder, der i dag tilbydes på Dansk Røde Kors  

  asylcentre, samt en række forslag til, hvorledes disse kan tilpasses  

 den givne situation.
 Dansk Røde Kors skal imidlertid som udgangspunkt anføre  

 følgende principielle synspunkter til lovforslaget:
 Dansk Røde Kors har tidligere påpeget det uheldige i, at man  

 fastlægger kvoter for beskyttelse af mennesker på flugt, idet det  

 er organisationens opfattelse, at det som udgangspunkt ikke er foreneligt med  

 Danmarks internationale forpligtelser at begrænse muligheden for at  

 søge beskyttelse uden for krigs- og konfliktområder ved  

 fastlæggelse af kvoter.
Dansk Røde Kors finder det derfor glædeligt, at det af  

 bemærkningerne til lovforslaget fremgår, at der er tale om en  

 indledende kvote på op til 1500 personer, og at situationen vil  

 følges på nærmeste hold med henblik på at vurdere  

 behovet for eventuelt på et senere tidspunkt at kunne modtage et  

 yderligere antal personer.
Som det nedenfor er anført, skal Dansk  

 Røde Kors gøre opmærksom på, at der kan være  

 en fare for, at der skabes flygtningebevægelser også uden for de  

 i loven udtrykkeligt nævnte områder, hvorfor Dansk Røde  

 Kors skal bifalde, at der skabes den fornødne fleksibilitet i det  

 foreslåede hjemmelsmæssige grundlag for at kunne yde den  

 fornødne beskyttelse som følge af den fortsatte udvikling i  

 området.
Det skal endvidere bemærkes, at organisationen generelt er  

 betænkelig ved at iværksætte ordninger, der suspenderer  

 adgangen til umiddelbart at få behandlet ansøgninger om asyl.  

 Dansk Røde Kors har således som udgangspunkt den holdning, at  

 man med fordel kunne søge at anvende de retlige instrumenter, der  

 allerede eksisterer, til at opnå muligheden for at yde humanitær  

 bistand og beskyttelse til personer fra regionen.
Dansk Røde Kors er  

 imidlertid enig i, at der i denne situation kan være et behov for at  

 etablere en invitationsordning, hvorefter der åbnes mulighed for, at  

 særligt udsatte i Kosovo-regionen kan tilbydes beskyttelse og  

 humanitær bistand, herunder adgang til lægebehandling med videre  

 også uden for det umiddelbare nærområde.
 Dansk Røde Kors skal i denne forbindelse særligt henvise til  

 bemærkningerne som anført nedenfor til forslagets § 1 om de  

 personer, som organisationen skal pege på har et særligt behov  

 for beskyttelse uden for regionen og derudover påpege vigtigheden af,  

 at Danmark på linie med andre lande stiller sig parat til at  

 hjælpe ofrene for konflikten i nærområdet såvel som  

 uden for.
Det skal endvidere bemærkes, at organisationen generelt finder det  

 uheldigt, såfremt der skabes en uhensigtsmæssig  

 forskelsbehandling mellem personer omfattet af loven og asylansøgere  

 generelt, idet man som udgangspunkt må kunne konstatere, at disse  

 grupper i vidt omfang befinder sig i en sammenlignelig situation.
Dansk  

 Røde Kors finder imidlertid, at der kan være visse hensyn i  

 forbindelse med loven, der kan godtgøre en mindre forskelsbehandling  

 mellem disse grupper, herunder i særdeleshed det forhold, at man ikke  

 umiddelbart kan antage, at personer omfattet af loven agter at indgive  

 ansøgning om asyl i Danmark.
 Som det fremgår af vedlagte høringssvar til lovforslaget samt  

 bemærkningerne til de nuværende undervisnings- og  

 aktiveringstilbud på Dansk Røde Kors  asylcentre, har Dansk  

 Røde Kors en række bemærkninger og forslag til  

 implementeringen af lovforslagets indhold.
 Dansk Røde Kors bidrager gerne med yderligere oplysninger eller  

 forslag, såfremt der måtte være behov herfor.
Med venlig hilsen Freddy Karup Pedersen Præsident /   Jørgen Poulsen Generalsekretær Underbilag Bemærkninger fremsendt med brev af 15. april 1999 fra  

 Dansk Røde Kors Dansk Røde Kors  bemærkninger til forslag til lov om  

 midlertidig opholdstilladelse til nødstedte fra Kosovo-provinsen i  

 Forbundsrepublikken Jugoslavien (Kosovo-nødloven) Bemærkninger til lovforslagets § 1   invitationsordningens  

 omfang Dansk Røde Kors skal bemærke, at organisationen som bekendt  

 tidligere har påpeget det uheldige i, at man fastlægger kvoter  

 for beskyttelse af mennesker på flugt, idet det er organisationens  

 opfattelse, at det som udgangspunkt ikke er foreneligt med Danmarks  

 internationale forpligtelser at begrænse muligheden for at søge  

 beskyttelse uden for krigs- og konfliktområder.
Dansk Røde Kors finder det derfor glædeligt, at det af  

 bemærkningerne til lovforslaget fremgår, at der er tale om en  

 indledende kvote på op til 1500 personer, og at situationen vil  

 følges på nærmeste hold med henblik på at vurdere  

 behovet for eventuelt på et senere tidspunkt at kunne modtage et  

 yderligere antal.
Som det nedenfor er anført, skal Dansk Røde  

 Kors imidlertid gøre opmærksom på, at der kan være  

 en fare for, at der skabes flygtningebevægelser også uden for de  

 i loven udtrykkeligt nævnte områder, hvorfor Dansk Røde  

 Kors skal bifalde, at der skabes den fornødne fleksibilitet i det  

 foreslåede hjemmelsmæssige grundlag for at kunne yde den  

 fornødne beskyttelse som følge af den fortsatte udvikling i  

 området.
 I denne forbindelse skal det bemærkes, at Dansk Røde Kors  

 følger begivenhederne på nærmeste hold ved deltagelse i  

 Røde Kors-bevægelsens nødhjælpsindsats i regionen  

 og ved tæt kontakt til Det Internationale Røde Kors og  

 Røde Halvmåne Forbund (IFRC) samt til den Internationale  

 Røde Kors Komité (ICRC).
Af de seneste situationsrapporter fra ICRC fremgår det blandt andet,  

 at man bør være særlig opmærksom på  

 situationen for såvel de internt fordrevne kosovo-albanere, der fortsat  

 befinder sig i Kosovo-provinsen, som for det betydelige antal flygtninge, der  

 befinder sig i Montenegro og Makedonien.
Disse grupper befinder sig fortsat i  

 en særdeles vanskelig situation på grund af disse landes  

 manglende muligheder for fortsat at løfte den byrde, som  

 flygtningestrømmen har medført.
På tilsvarende vis bør man være opmærksom  

 på forholdene internt i Forbundsrepublikken Jugoslavien, hvor  

 krigshandlingerne har forårsaget et betydeligt antal internt fordrevne  

 fra de serbiske områder, samt på modtagelsesforholdene i  

 Albanien, der som bekendt meget velvilligt har taget imod et betydeligt antal  

 flygtninge.
ICRC udtrykker i sine seneste situationsrapporter bekymring for  

 de byrder, der pålægges nærområdet uanset den  

 igangværende nødhjælpsindsats.
Dansk Røde Kors skal til forslagets § 1 endvidere bemærke, at  

 organisationen finder det af særdeles væsentlig betydning, at  

 tilrettelæggelsen af invitationsordningen for personer fra  

 området til at opnå midlertidig beskyttelse i Danmark  

 tilrettelægges i samarbejde med De Forenede Nationers  

 Flygtningehøjkommissariat (UNHCR) eller anden international  

 organisation.
Dansk Røde Kors skal i denne forbindelse understrege  

 vigtigheden af, at udvælgelsen sker i samarbejde med UNHCR eller anden  

 lignende organisation med et internationalt retligt anerkendt  

 humanitært mandat, således at tilbud om evakuering til Danmark  

 sker ud fra saglige kriterier.
Dansk Røde Kors skal således foreslå, at  

 invitationsordningen tilsigter at prioritere ældre, syge, sårede  

 og handicappede, uledsagede mindreårige, personer med akutte psykiske  

 lidelser samt familier med småbørn.
Denne gruppe vil efter det  

 oplyste have vanskeligt ved at klare sig i området og er derudover  

 særdeles ressourcekrævende i områder, der er hårdt  

 belastet af de humanitære opgaver, som flygtningestrømmen har  

 medført.
Den omtalte gruppe har således et særligt behov  

 for at kunne opnå beskyttelse i Danmark med adgang til sundhedsydelser,  

 lægebehandling med videre.
Endvidere skal Dansk Røde Kors benytte denne lejlighed til at  

 understrege vigtigheden af at fastholde familiestrukturer ved en evakuering  

 til Danmark.
Erfaringerne fra lignende situationer såvel som fra de  

 første evakueringer fra området bekræfter, hvor vigtigt  

 det er at kunne sikre, at familier bliver sammen, eller at de hurtigt  

 får mulighed for familiesammenføring i beskyttelseslandene.
Dansk Røde Kors skal derudover anbefale, at man sikrer en  

 velfungerende information til de personer, der omfattes af loven allerede i  

 forbindelse med udvælgelsesprocedurerne.
De foreløbige  

 erfaringer fra evakueringerne fra området til 3. lande og erfaringerne  

 fra invitationsordningen som følge af lov om midlertidig  

 opholdstilladelse for visse personer fra det tidligere Jugoslavien m.v. har  

 understreget behovet for at sikre en grundlæggende information til  

 personer, der omfattes af ordningen.
Der er således erfaringer for, at  

 personer, der er blevet evakueret til tredjelande, ikke har vidst besked om,  

 hvilket modtagelsesland de var på vej til, og hvilke forhold der  

 ventede dem.
Denne usikkerhed er blevet yderligere forstærket af, at  

 ledsagelsen under transporten i visse tilfælde har været  

 varetaget af medarbejdere fra de involverede landes politimyndigheder.
 Dansk Røde Kors har på denne baggrund og i tæt dialog  

 med Indenrigsministeriet og Udlændingestyrelsen forberedt  

 informationsmateriale til brug for en eventuel modtagelse af flygtninge fra  

 området, der med kort varsel kan færdiggøres og  

 oversættes til albansk eller andre relevante sprog.
Bemærkninger til lovforslagets § 2   ansøgninger indgivet i  

 Danmark Dansk Røde Kors finder det positivt, at den anførte  

 personkreds også vil have mulighed for at få midlertidig  

 opholdstilladelse efter denne lov, såfremt de ansøger om asyl i  

 Danmark.
Det er organisationens opfattelse, at man herved undgår en  

 uheldig forskelsbehandling af dem, der har ansøgt fra  

 nærområdet, som beskrevet i forslagets § 1, og dem, der  

 søger asyl i Danmark.
Bemærkninger til lovforslagets § 3   adgang til  

 familiesammenføring Dansk Røde Kors finder det endvidere positivt, at der ifølge  

 det foreslåede gives mulighed for, at personer med opholdstilladelse  

 efter loven kan ansøge om familiesammenføring med nære  

 familiemedlemmer.
Herigennem sikres det nødvendige retlige grundlag  

 for, at familiemedlemmer, der er kommet bort fra hinanden under flugt, kan  

 samles og sammen afvente, hvordan situationen udvikler sig i hjemlandet.
Det  

 er Dansk Røde Kors  klare opfattelse, at man herved ikke alene lever  

 op til Danmarks internationale forpligtelser, men at man også mindsker  

 risikoen for en forværring af de traumer, der kan opstå for  

 flygtninge som følge af deres oplevelser.
 Dansk Røde Kors skal i denne forbindelse foreslå, at Danmark  

 tager initiativ til, at der mellem de tredjelande, der tilbyder ophold for  

 ofre for konflikten, etableres en fleksibel udvekslingsordning, hvorefter der  

 skabes mulighed for, at landene hurtigt kan gennemføre  

 familiesammenføring mellem personer, der enten er blevet adskilt af  

 konflikten eller den efterfølgende evakuering eller har  

 nærtstående familiemedlemmer i et af disse lande.
Det skal i forbindelse hermed endvidere fremhæves, at det er en af  

 Røde Kors-bevægelsens højt prioriterede opgaver at  

 være medvirkende til at genetablere kontakten mellem familiemedlemmer,  

 der er blevet adskilt af krige og konflikter, samt at formidle kontakter  

 mellem familier i situationer, hvor de almindelige kommunikationsmidler ikke  

 fungerer.
Til dette formål er der etableret et verdensomspændende  

 eftersøgningssystem, der omfatter de nationale Røde Kors og  

 Røde Halvmåne selskaber og ICRC.
 Dansk Røde Kors har i forbindelse med konflikten i Kosovo  

 været i tæt kontakt med ICRC med henblik på at kunne sikre  

 eftersøgning af adskilte eller savnede familiemedlemmer med relationer  

 i Danmark.
 I den nuværende situation i Kosovo-provinsen og  

 nærområderne hertil er dette desværre ikke muligt, men alle  

 flygtninge, der registreres af ICRC, Den Internationale Røde Kors  

 Komité, får tilbudt at udfylde og aflevere en Røde  

 Kors-meddelelse, der vil blive opbevaret indtil det tidspunkt, hvor der er  

 så meget overblik over situationen i flygtningelejrene, at  

 eftersøgningsarbejdet kan genoptages.
 For så vidt angår herboende, der henvender sig til Dansk  

 Røde Kors med ønske om at eftersøge eller sende  

 Røde Kors-meddelelser til personer, der befinder sig i området,  

 registrerer Dansk Røde Kors for nuværende disse henvendelser for  

 at vende tilbage, så snart der er mulighed for at genoptage arbejdet.  

 Dansk Røde Kors bringer endvidere løbende opdaterede nyheder om  

 eftersøgningsmuligheder og andre relevante informationer på  

 Asylafdelingens hjemmeside.
Bemærkninger til forslagets §§ 4-5   varigheden af den  

 midlertidige opholdstilladelse Dansk Røde Kors har tidligere tilkendegivet sin holdning til  

 spørgsmålet om midlertidigt at kunne suspendere personers adgang  

 til at få deres ansøgning om asyl behandlet.
Dansk Røde  

 Kors har imidlertid noteret sig, at det ikke umiddelbart kan antages, at de  

 personer, der er omfattet af invitationsordningen vil indgive  

 ansøgning om asyl i Danmark.
Dansk Røde Kors skal imidlertid  

 understrege, at det kan have betydelige menneskelige omkostninger at vente i  

 en årrække på at få behandlet sin ansøgning om  

 asyl, og at dette forhold bør inddrages ved forlængelse af den  

 midlertidige opholdstilladelse.
Bemærkninger til forslagets §§ 7-9   Indkvartering Dansk Røde Kors finder det positivt, at der ved lovforslaget  

 åbnes mulighed for, at flygtninge med opholdstilladelse efter loven kan  

 vælge at indkvartere sig uden for indkvarteringsstederne, og at  

 Udlændingestyrelsen kun af særlige grunde kan nægte dette.  

 Det er Dansk Røde Kors  erfaring fra såvel indkvarteringen af  

 flygtninge fra krigen i det tidligere Jugoslavien i såkaldte  

 satellitter og den nuværende anneksordning for personer, der har  

 opholdt sig i Danmark i længere tid eller har særlige psykiske  

 eller sundhedsmæssige problemer, at muligheden for at bo under forhold,  

 der giver så gode muligheder for at opretholde en hverdag så  

 tæt på det kendte som overhovedet muligt, har en positiv effekt  

 på de personer, der får dette tilbud.
 Denne indkvarteringsmulighed vil endvidere betyde, at personer, der  

 ankommer til Danmark, vil kunne indkvartere sig sammen med allerede herboende  

 familie og medtage de ydelser, der gives personer indkvarteret på  

 indkvarteringsstedet, hvilket kan have en ikke uvæsentlig betydning  

 for, om eventuelle herboende slægtninge har økonomisk mulighed  

 for at indkvartere personer, der er omfattet af loven.
Bemærkninger til forslagets § 10   undervisnings- og  

 aktiveringstiltag Dansk Røde Kors skal til forslagets § 10, stk. 3, for en god ordens  

 skyld bemærke, at det for nærværende er Dansk Røde  

 Kors og ikke som anført Udlændingestyrelsen, der  

 tilrettelægger den undervisning, der tilbydes på asylcentrene.  

 Dansk Røde Kors har således efter aftale påtaget sig det  

 fagligt overordnede ansvar for den undervisning der tilbydes, herunder  

 også i forhold til de indkvarteringscentre, der drives af  

 beredskabsstyrelsen.
Dansk Røde Kors skal derfor foreslå, at  

 formuleringen i lovforslagets § 10, stk. 3, afspejler dette forhold, idet  

 Dansk Røde Kors antager, at der ikke med lovforslaget  

 påtænkes en væsentlig ændring af  

 opgavevaretagelsen.
 I denne forbindelse skal Dansk Røde Kors endvidere bemærke,  

 at erfaringerne fra loven om midlertidig opholdstilladelse for visse personer  

 fra det tidligere Jugoslavien m.v. viser, at uklarhed om opgavevaretagelsen  

 mellem flere organisationer medfører betydelige uklarheder af  

 såvel faglig som organisatorisk karakter, og at man ved en sådan  

 fremgangsmåde risikerer en uhensigtsmæssig udnyttelse af de  

 samlede ressourcer til opgaven.
Dansk Røde Kors skal endvidere bifalde forslagets § 11, stk. 7, der  

 hjemler mulighed for at fastlægge regler for, at personer, der omfattes  

 af loven, kan tage lønnet beskæftigelse.
Dansk Røde Kors  

 har som bekendt gennem en årrække argumenteret for, at  

 asylansøgere skal have adgang til lønnet beskæftigelse,  

 og det er Dansk Røde Kors  håb, at en ordning for  

 målgruppen for denne lov måske ville kunne bane vej for en  

 lignende ordning for asylansøgere generelt.
 Dansk Røde Kors skal i øvrigt henvise til vedlagte bilag om  

 aktiverings- og undervisningstilbud på Dansk Røde Kors  

  asylcentre.
Bemærkninger til lovforslagets § 15   repatriering Det skal til forslagets § 15 bemærkes, at Dansk Røde Kors ved  

 skrivelse af 18. februar 1999 har afgivet høringssvar til regeringens  

 forslag til lov om repatriering.
Som det fremgår heraf, er det Dansk  

 Røde Kors holdning, at man ved at fastholde den eksisterende  

 repatrieringsordning i medfør af lov om midlertidig opholdstilladelse  

 til visse personer fra det tidligere Jugoslavien fastholder en  

 uhensigtsmæssig forskelsbehandling mellem personer, der befinder sig i  

 umiddelbart sammenlignelige situationer.
 Dansk Røde Kors finder det således positivt, at man ved  

 udarbejdelse af repatrieringsreglerne i denne lov har valgt at følge  

 repatrieringslovforslaget, for så vidt angår indholdet af den  

 repatrieringsstøtte, der kan gives.
Det skal dog samtidig hermed beklages, at man, for så vidt  

 angår personkredsen, ikke har valgt at overholde denne systematik, men  

 har valgt også at give personer, der har fået inddraget eller  

 nægtet fornyet deres opholdstilladelse efter loven, på grund af,  

 at de oplysninger, der lå til grund for ansøgningen, var  

 urigtige eller ikke længere er til stede.
Dette er naturligvis en god  

 støtte for de berørte personer, men er efter Dansk Røde  

 Kors  holdning medvirkende til at opretholde den førnævnte  

 forskelsbehandling.
Det skal herudover nævnes, at Dansk Røde Kors, som det  

 fremgår af ovennævnte høringssvar, forbereder et projekt  

 om støtte og forberedelse i forbindelse med repatriering i samarbejde  

 med en række andre europæiske Røde Kors-selskaber, der har  

 gode erfaringer med blandt andet at inddrage psykosociale kurser i  

 forberedelsen af repatriering.
Erfaringerne herfra ville naturligvis  

 også kunne inddrages i forhold til flygtninge fra Kosovo-provinsen.
 Dansk Røde Kors  ovennævnte skrivelse vedlægges for god  

 ordens skyld som bilag hertil.
Bemærkninger til lovforslagets §§ 25-26   adgang til behandling  

 af ansøgning om opholdstilladelse efter udlændingeloven Dansk Røde Kors skal til forslagets § 25 bemærke, at Dansk  

 Røde Kors bifalder muligheden for en realitetsbehandling af en  

 ansøgning om opholdstilladelse efter udlændingelovens § 9.
 Dansk Røde Kors skal til forslagets § 26 henvise til  

 bemærkninger afgivet til forslagets §§ 4-5 ovenfor.
Bemærkninger til aktiverings- og  

 undervisningstilbud på Dansk Røde Kors  asylcentre Dansk Røde Kors driver som bekendt en række skoler i  

 tilknytning til asylcentrene rundt omkring i landet.
Undervisningen på  

 centerskolerne har samme niveau, herunder timetal og fagrække, som det,  

 der tilbydes tosprogede elever i den danske folkeskole, idet undervisningen  

 dog er tilpasset de særlige forhold, der gør sig gældende  

 for børn af asylansøgere, herunder i særdeleshed den  

 usikre opholdsperiode i Danmark, de enkelte elevers forskelligartede  

 sproglige udgangspunkt, modtagelse af et antal analfabeter med videre.
 Idet der i lovforslaget imidlertid er tale om ophold i Danmark i henhold  

 til en midlertidig opholdstilladelse, har Dansk Røde Kors  

 særligt lagt vægt på, at undervisningen  

 tilrettelægges således, at børnene er bedst muligt rustede  

 til en tilbagevenden til regionen inden for en kortere periode.
Dansk Røde Kors har derfor drøftet mulighederne med  

 Udlændingestyrelsen for ud over den almindelige skoleundervisning at  

 tilbyde 5 timers ugentlig modersmålsundervisning til børn  

 omfattet af loven.
Derudover påtænker Dansk Røde Kors at  

 iværksætte yderligere undervisningstiltag ved inddragelse af  

 frivillige lærerkræfter i persongruppen, der omfattes af  

 loven.
 For så vidt angår undervisning og aktivering af de voksne i  

 gruppen, der vil blive omfattet af loven, har Dansk Røde Kors som  

 udgangspunkt antaget, at de tilbud, der er etableret for asylansøgere,  

 generelt tillige skal finde anvendelse på personer omfattet af denne  

 lov.
Dansk Røde Kors har fået mulighed for at forbedre  

 aktiverings- og undervisningstilbuddene betydeligt i løbet af de  

 senere år i forlængelse af blandt andet rapporterne:  

 »Undervisning af voksne asylansøgere« (1996) og »Aktivering af  

 asylansøgere« (1996), der indeholder en detaljeret beskrivelse af de  

 undervisnings- og aktiveringstiltag, der er iværksat på  

 præ-asylområdet.
Undervisnings- og aktiveringstilbuddene er  

 tilrettelagt med udgangspunkt i asylansøgernes egne ressourcer, behov  

 og forudsætninger.
Aktiviteterne omfatter blandt andet daghøjskoleforløb,  

 undervisning i dansk, historie, engelsk og samfundsfag, undervisning i edb,  

 træ-, metal-, cykel- og syværksteder, informationsarbejde,  

 fotolære, musik, idræt med videre.
Endvidere er der på alle  

 indkvarteringscentre etableret selvhushold og legestuer for børn,  

 således at også kvinder med børn kan få mulighed for  

 at deltage i aktiviteter og undervisning.
Endvidere samarbejdes der i vidt  

 omfang med lokale foreninger og klubber samt undervisnings- og  

 læreanstalter.
Udgangspunktet for disse aktiveringsaktiviteter er Dansk Røde Kors  

  målsætninger for asylarbejdet, hvoraf det blandt andet  

 fremgår, at Asylansøgernes kulturelle og nationale identitet skal så  

 vidt muligt bevares, deres sociale netværk skal stimuleres, og den  

 sproglige identitet skal styrkes.
Det skal tilstræbes, at asylansøgernes personlige  

 ressourcer udnyttes optimalt, og hjælp til selvhjælp skal  

 være det bærende princip.
De fysiske rammer for asylarbejdet skal  

 indrettes herefter.
Arbejdet med de særligt udsatte grupper skal prioriteres  

 højt, specielt arbejdet for børn og torturofre.
Asylafdelingen  

 skal arbejde for, at de fornødne ressourcer er til stede,  

 således at disse grupper modtager den optimale omsorg.
Derudover driver Dansk Røde Kors tre kultur- og aktivitetshuse  

 forskellige steder i landet, geografisk fordelt i forhold til Dansk  

 Røde Kors  asylcentre, enten alene eller i samarbejde med lokale  

 foreninger.
Disse huse tilbyder omfattende aktiviteter, der  

 tilrettelægges og håndteres af beboerne på asylcentrene.  

 Det er Dansk Røde Kors  erfaringer, at det lokale netværk mellem  

 asylcentrene og kommunerne generelt er velfungerende, og at der er stor  

 velvilje til at inddrage asylansøgere i lokale aktiviteter.
Dansk Røde Kors har forestillet sig, at man i forbindelse med  

 modtagelsen af et antal personer fra Kosovo-provinsen yderligere vil  

 prioritere netværksarbejdet, og organisationen skal derfor bifalde  

 lovforslagets bemærkninger om mulighederne for at etablere  

 praktikophold som led i den undervisning, der tilbydes.
Dansk Røde  

 Kors har allerede gode erfaringer med kontakten til lokale virksomheder og  

 etablering af praktiklignende forløb.
amnesty international Indenrigsministeriet Udlændingeafdelingen Christiansborg Slotsplads 1 1218 København K København, den 15. april 1999 Amnesty International fremsender hermed høringssvar til forslag til  

 lov om midlertidig opholdstilladelse til nødstedte fra  

 Kosovo-provinsen i Forbundsrepublikken Jugoslavien (Kosovo-nødloven),  

 således at Indenrigsministeriet kan drage omsorg for, at det kan  

 være Folketinget i hænde under 1. behandlingen.
Med venlig hilsen Charlotte Olsen Flygtningekoordinator Underbilag Høringssvar fremsendt med brev af af 15. april 1999  

 fra Amnesty International amnesty international Indenrigsministeriet Udlændingeafdelingen Christiansborg Slotsplads 1 1218 København K 15. april 1999 J.nr.: 1999/7310-40 Vedr.: Forslag til lov om midlertidig opholdstilladelse til  

 nødstedte fra Kosovo-provinsen i Forbundsrepublikken Jugoslavien  

 (Kosovo-nødloven) Ved brev af 14. april 1999 har Indenrigsministeriet anmodet om eventuelle  

 kommentarer til forslag til lov om midlertidig opholdstilladelse til  

 nødstedte fra Kosovo-provinsen i Forbundsrepublikken Jugoslavien  

 (Kosovo-nødloven).
Amnesty International, dansk afdeling, hilser velkommen, at den danske  

 regering har vist sig parat til at påtage sig sin internationale  

 forpligtelse til at deltage i den humanitære hjælpeindsats over  

 for ofrene for de meget alvorlige menneskerettighedskrænkelser i  

 Kosovo.
Det er derfor glædeligt, at den danske regering har  

 erklæret sig villig til at modtage flygtninge fra dette område.  

 Dog kunne vi ønske, at den danske regering i langt videre  

 udstrækning ville påtage sig et ansvar for at yde beskyttelse til  

 flygtninge fra Kosovo i Danmark, end det foreliggende lovforslag  

 kvalitativt såvel som kvantitativt   giver mulighed for.
 På baggrund af den korte tidsfrist har Amnesty International valgt  

 at koncentrere sig om to områder, der giver organisationen anledning  

 til alvorlige betænkeligheder:
1. Kosovo-albanske flygtninge er ofre for etnisk forfølgelse og  

 dermed flygtninge omfattede af FN s Flygtningekonvention, artikel 1, og  

 berettigede til status som konventionsflygtninge.
De bør ydes asyl i  

 Danmark i medfør af udlændingelovens § 7, stk. 1.
 2. Det er højst tvivlsomt, om betingelserne i lovforslaget for  

 kosovo-albanske flygtninges midlertidige beskyttelse i Danmark giver en  

 effektiv og varig beskyttelse mod refoulement i overensstemmelse med  

 Flygtningekonventionens artikel 33.
Ad 1   Konventionsflygtninge Lovforslaget retter sig mod udlændinge fra Kosovo-provinsen, der er  

 nødstedte på grund af voldshandlinger eller lignende uroligheder  

 i Kosovo.
Langt størsteparten af disse personer er etniske  

 albanere.
For så vidt angår denne gruppe, finder Amnesty International  

 ikke, at regeringen har forelagt en tilfredsstillende og overbevisende  

 begrundelse for, at kosovo-albanske flygtninge i Danmark skal ydes  

 beskyttelse i medfør af den foreslåede særlov og ikke i  

 medfør af udlændingeloven.
Det forekommer at være en  

 urimelig forskelsbehandling, særligt i forhold til de kosovo-albanere,  

 der har opnået asyl efter udlændingeloven.
De almindelige  

 bemærkninger til lovforslaget bidrager på ingen måde til en  

 opklaring af spørgsmålet om, hvorfor regeringen finder en  

 særlov nødvendig.
Det bemærkes dog i samme indledende bemærkninger, at  

 regeringen med henblik på at nå det overordnede mål for en  

 løsning af Kosovo-konflikten finder, »at den humanitære  

 hjælpeindsats i højest mulig grad skal målrettes mod  

 nærområderne, hvor de fordrevne befinder sig.
Herved undgås  

 også, at det internationale samfund medvirker til gennemførelsen  

 af den etniske udrensning, der foregår i Kosovo på  

 nuværende tidspunkt« (vores fremhævelse). Vi finder, at det er  

 netop i dette argument, regeringen skal finde begrundelsen for at meddele  

 flygtninge fra Kosovo asyl i henhold til udlændingelovens § 7, stk.  

 1:
De kosovo-albanere, der flygter fra konflikten i Kosovo, flygter fra  

 systematiske og alvorlige menneskerettighedskrænkelser alene på  

 grund af deres etniske tilhørsforhold.
De er således flygtninge  

 omfattede af FN s Flygtningekonvention af 1951, artikel 1, og dermed  

 berettigede til status som konventionsflygtninge.
I de almindelige bemærkninger til lovforslaget refereres UNHCR s  

 flygtningehøjkommissær korrekt for den 6. april 1999 på  

 mødet i Humanitarian Issues Working Group of the Peace  

 Implementation Council (HIWG) i tilknytning til sin appel om midlertidig  

 beskyttelse at have udtalt, »at den bedste løsning på  

 Kosovo-konflikten er, at de fordrevne frivilligt kan vende tilbage til  

 Kosovo, ligesom beskyttelse og hjælp i nærområderne er at  

 foretrække«.
Amnesty International finder det yderst  

 bemærkelsesværdigt, at regeringen ikke har fundet anledning til  

 at iagttage flygtningehøjkommissærens efterfølgende  

 udtalelse ved samme møde: »Finally, it must be clear that those  

 fleeing Kosovo are refugees within the definition of the 1951 Convention.  

 Existing laws in many countries will mandate that those evacuated be treated  

 with all attendant rights« (Closing remarks by Mrs.
Sadako Ogata,  

 HIWG-mødet i Genève, 6. april 1999).
Ad 2   Beskyttelse mod tilbagesendelse til forfølgelse  

(refoulement) Lovforslagets § 5 giver Amnesty International anledning til alvorlige  

 bekymringer:
A.
Regeringens overvejelser om, hvilke standarder man vil lægge til  

 grund for ophævelse af Kosovo-flygtningens midlertidige beskyttelse i  

 Danmark, er uklare, og det er således tvivlsomt, om der ydes en  

 effektiv og varig beskyttelse mod refoulement i overensstemmelse med  

 Flygtningekonventionens artikel 33.
 I de almindelige bemærkninger til § 5 hedder det, at »En generel  

 tilbagesendelse til Kosovo af grupper af udlændinge, der har haft  

 ophold efter lovforslaget, vil forudsætte, at det blandt andet på  

 baggrund af de tilkendegivelser, der måtte foreligge fra UNHCR eller  

en anden international side, kan lægges til grund, at forholdene i  

 Kosovo må anses for således normaliserede, at en  

 tilbagevenden vil være forsvarlig og kunne ske under ordnede forhold«  

 (vores fremhævelse).
Amnesty International henstiller på det kraftigste, at regeringen  

 præciserer, hvilke kriterier der vil blive anvendt til at  

 afgøre, under hvilke betingelser det vil blive anset for sikkert for  

 personer at vende tilbage til Kosovo.
Under henvisning til UNHCR s  

 Eksekutivkomités Konklusion nr. 65 kræver en ophævelse af  

 flygtningestatus, at ændringerne i forholdene i et land er af en  

 så gennemgribende og vedvarende karakter (se også UNHCR Handbook  

 kap. 3), at en flygtning fra det pågældende land ikke  

 længere har behov for international beskyttelse og ikke længere  

 kan afslå sit lands beskyttelse (jf.
Flygtningekonventionens artikel  

 1C).
Amnesty International finder det ganske utilstrækkeligt, at  

 regeringen påtænker, at en ophævelse af midlertidig  

 beskyttelse kan ske med en uklar henvisning til en »normalisering« af  

 situationen i Kosovo.
Det afgørende spørgsmål er  

 således, hvad regeringen definerer som »normal-situationen« i Kosovo.  

 Amnesty International anbefaler, at regeringen specificerer, at en beslutning  

 om ophør af midlertidig beskyttelse skal baseres på offentligt  

 tilgængelige, upartiske og uafhængige evalueringer af  

 menneskerettighedssituationen i Kosovo foretaget af de organisationer, der er  

 nedsat i henhold til FN s menneskerettighedstraktater.
Disse evalueringer  

 bør foreligge, før en sådan beslutning tages, såvel  

 som efter de første personer er tilbagesendt, for at overvåge,  

 om sikkerheden i området er holdbar og derved sikre Kosovo-flygtninge,  

 at de ydes en effektiv og varig beskyttelse mod refoulement.
B.
Det er endvidere uklart, hvilken retsstilling en Kosovo-flygtning har i  

 det tilfælde, hvor vedkommende får afslag på sin  

 asylansøgning, men hvor det ikke er muligt at hjemsende vedkommende  

 til Kosovo.
Kosovo-flygtningen vil i så fald   efter lovens  

 formål   stadig have behov for beskyttelse.
C.
Såfremt Kosovo-konflikten ikke finder den forventede og  

 forudsatte hurtige løsning, og eftersom der i lovforslaget ikke er sat  

 nogen øvre grænse for, hvor mange gange en ny opholdstilladelse  

 kan meddeles (bemærkningene til § 5), kan konsekvensen for en  

 Kosovo-flygtning, der ikke individuelt søger asyl, blive, at  

 vedkommende i en uoverskuelig fremtid må opholde sig i Danmark på  

 begrænsede vilkår.
Opholdet mister herved sin midlertidige  

 karakter.
D.
Det fremgår af bemærkningerne til § 5, at der ved  

 vurderingen af, hvorvidt der kan meddeles en ny opholdstilladelse, vil kunne  

 »lægges vægt på, hvorvidt den pågældende  

 udlænding har mulighed for at tage ophold i et nærområde  

til Kosovo« (vores fremhævelse). Det er uklart, hvad begrundelsen  

 er for at inddrage et nærområde som en del af  

 vurderingsgrundlaget for afgørelsen af, om en opholdstilladelse kan  

 fornys.
Det er endvidere uklart, hvilke kriterier der skal gøre  

 sig gældende for vurderingen.
Det virker paradoksalt, at den danske  

 regering indvilliger i at tage flygtninge for at aflaste  

 nærområderne til Kosovo, mens muligheden for at sende flygtninge  

 tilbage til et nærområde holdes åben.
Vi opfordrer derfor  

 regeringen til at klarlægge den juridiske hjemmel til at udsende  

 personer, der er omfattet af dette lovforslag, til et  

 nærområde.
E.
Det er endvidere betænkeligt, at lovforslaget ikke indeholder en  

 bestemmelse om, at der skal ydes de beskyttede personer uvildig vejledning om  

 deres rettigheder ifølge loven.
Det bør fremgå,  

 hvornår og af hvem vejledningen skal ydes.
Hvis regeringen fastholder at en særlov er nødvendig,  

 bør der i det mindste tilstås de personer, der er omfattet af  

 loven, de samme rettigheder som andre udlændinge har ifølge  

 udlændingeloven.
Specielt i forhold til de kosovo-albanske flygtninge,  

 der har fået konventionsstatus forud for fremsættelsen af dette  

 lovforslag, fremtræder lovforslaget som en yderst betænkelig  

 forskelsbehandling.
Med venlig hilsen AMNESTY INTERNATIONAL, dansk afdeling Lars Normann Jørgensen Generalsekretær +Bilag+++Bilag 3 UNHCR s brev af 19. april 1999, UNHCR s non-paper af 20.  

 april 1999 samt Indenrigsministeriets uofficielle oversættelse heraf og  

 notat med Indenrigsministeriets bemærkninger til UNHCR s non-paper af  

 20. april 1999 INDENRIGSMINISTERIET UDLÆNDINGEAFDELINGEN Folketingets Retsudvalg Folketinget Christiansborg 1240 København K Til brug for Retsudvalgets behandling af Lovforslag nr.
L 226 om  

 midlertidig opholdstilladelse til nødstedte fra Kosovo-provinsen i  

 Forbundsrepublikken Jugoslavien (Kosovo-nødloven) følger hermed  

 i 80 eksemplarer:
 UNHCR s brev af 19. april 1999 med appel om modtagelse af flygtninge  

 samt Indenrigsministeriets uofficielle oversættelse heraf [I  

 betænkningen optrykt som underbilag a til bilag 3].
 UNHCR s non-paper af 20. april 1999 samt Indenrigsministeriets  

 uofficielle oversættelse heraf [I betænkningen optrykt som  

 underbilag b til bilag 3].
 Notat med Indenrigsministeriets bemærkninger til UNHCR s  

 non-paper af 20. april 1999 [I betænkningen optrykt som underbilag c  

 til bilag 3].
Thorkild Simonsen / Hans B.
Thomsen Underbilag a til bilag 3 UNITED NATIONS HIGH COMMISSIONER FOR REFUGEES His Excellency Mr.
Henrik Bruun Ambassador Permanent Representative of Denmark to the United Nations Office at Geneva 56, Rue Moillebeau 1211 Geneva 19 April 1999 Sir, I have the pleasure to refer to my telephone conversation with Mr.
Henrik  

 Ankerstjerne and would like to confirm hereby that UNHCR would be very  

 grateful, if the Danish Government could activate its quota for humanitarian  

 evacuations of refugees from Kosovo currently in transit camps in  

 Macedonia.
 We are very grateful for this offer and we would appreciate to discuss  

 shortly the modalities of these evacuations.
 Accept, Sir, the assurances of my highest consideration.
Mr.
Anne Willem Bijleveld Director Bureau to Europe Indenrigsministeriets uofficielle oversættelse af indholdet af brev  

 af 19. april 1999 fra UNHCR stilet til ambassadør H.
H.
Bruun,  

 Danmarks Faste Mission, Genève:
»Under henvisning til behagelig samtale med hr.
Henrik Ankerstjerne skal  

 jeg herved bekræfte, at UNHCR vil være meget taknemmelig, hvis  

 den danske regering vil iværksætte sin kvote af humanitære  

 evakueringer af flygtninge fra Kosovo, der for tiden opholder sig i  

 transitlejre i Makedonien.
 Vi er meget taknemmelige for dette tilbud, og vi vil påskønne  

 en snarlig drøftelse af den nærmere fremgangsmåde for  

 gennemførelsen af disse evakueringer.
(Høflighedshilsen) Anne Willem Bijleveld, direktør for UNHCR  

 s Europe Bureau« Underbilag b til bilag 3 DANMARKS FASTE MISSION Indenrigsministeriet, att. departementschef Niels Preisler 20. april 1999 Kosovo-loven: UNHCR-kommentarer Vedlagt følger teksten til et non-paper, som jeg netop har modtaget  

 fra ass. flygtningehøjkommissær Søren  

 Jessen-Petersen.
Med venlig hilsen H.H.
Bruun Talking points As the Danish authorities are aware, there is an international  

 consensus that all those fleeing the current conflict in the Serbian province  

 of Kosovo are refugees under the UNHCR broader mandate and therefore are in  

 need of international protection.
Moreover, at least an important number of  

 them are refugees within the meaning of the 1951 Convention as they are  

 fleeing persecution on account of their ethnicity, religion or political  

 opinion, real or imputed.
In view of the aforementioned, the protection  

 granted to persons evacuated from countries neighbouring the Kosovo  

 province warrants a set of rights compatible to those granted to 1951  

 Convention refugees.
UNHCR appreciate the generosity of the draft law in this regard and  

 wishes to express hope that the provisions for granting work permits will  

 also be implemented with flexibility and generosity.
Furthermore, it is  

 appreciated that the Danish authorities are prepared to offer the Kosovar  

 children of school age a specific education program and UNHCR would like to  

 stress the importance of those programs to be of the same quality as the  

 education program offered to the Danish children.
 With regard to the temporary residence permits, UNHCR is of the view  

 that an initial one year residence permit automatically renewable on a yearly  

 basis would both provide the refugees with more stability as well as it would  

 save the Danish authorities a tedious task including stipulating set criteria  

 for renewal of permits and setting up an appeal process in case of denials.  

 The residence permits could be withdrawn or not renewed when and if the  

 situation would warrant an ending of the protection scheme.
 Furthermore, UNHCR is concerned about the various effects of a system  

 in which a person who has benefited from the relatively generous protection  

 under the draft law for two years would then, while his/her asylum  

 application is being processed, be put in the same situation as other asylum  

 seekers and thus enjoy less rights than during the previous years.
 UNHCR would finally like to express a desire to include provision of  

 procedures applicable when ending the protection provided for under the draft  

 law and UNHCR would in this context like to see a formal role for UNHCR  

 consultation.
With regard to asylum seekers from Kosovo who continue to arrive  

 in Denmark spontaneously, UNHCR wishes to reiterate the position as  

 stated in the 6 April 1999 HIGW meeting; namely that asylum applications from  

 individuel asylum seekers from Kosovo may be dealt with through the regular  

 asylum procedure unless there are no asylum procedures in place, or where a  

 large-scale influx is overwhelming the existing system.
In view of the above  

 and considering the relatively manageable numbers of spontaneously arriving  

 Kosovars in Denmark, UNHCR would like to see that they continue to be granted  

 access to the regular asylum procedure in Denmark.
(20 April 1999) Indenrigsministeriets uofficielle oversættelse Talepunkter Som de danske myndigheder er opmærksom på, er der en  

 international fælles forståelse om, at alle de, der flygter fra  

 den igangværende konflikt i den serbiske Kosovo-provins, er flygtninge  

 under det bredere UNHCR-mandat og derfor har behov for international  

 beskyttelse.
Endvidere er i hvert fald en betydelig andel af disse personer  

 flygtninge efter 1951-konventionen, da de er flygtet fra forfølgelse,  

 som skyldes deres etniske eller religiøse baggrund eller politiske  

 overbevisning, reelt eller formodet.
I lyset af det førnævnte  

 kræves det, at den beskyttelse, der gives til personer, der evakueres  

 fra nabolande til Kosovo-provinsen, indebærer et sæt af  

 rettigheder, der kan sammenlignes med dem, der gives til flygtninge efter  

 1951-konventionen.
UNHCR påskønner den velvilje i den henseende, som  

 lovforslaget er udtryk for, og ønsker at udtrykke håb om, at  

 bestemmelserne om tildeling af arbejdstilladelser også vil blive  

 udmøntet med fleksibilitet og imødekommenhed.
Det hilses  

 endvidere velkomment, at de danske myndigheder er rede til at tilbyde  

 Kosovobørnene i skolealderen et specielt tilrettelagt  

 uddannelsesprogram, og UNHCR vil gerne understrege vigtigheden af, at disse  

 programmer bliver af samme standard som de uddannelsesprogrammer, der  

 tilbydes danske børn.
Med hensyn til de midlertidige opholdstilladelser er det UNHCR s  

 opfattelse, at en første etårig opholdstilladelse, der  

 automatisk fornyes med et år ad gangen, både vil give  

 flygtningene mere stabilitet og samtidig spare de danske myndigheder for en  

 byrdefuld opgave, herunder med hensyn til at formulere kriterier for  

 fornyelse af tilladelserne og etablering af et klagesystem i tilfælde  

 af afslag.
Opholdstilladelserne kunne blive tilbagekaldt eller nægtet  

 fornyet, når og hvis situationen måtte kræve en afslutning  

 af beskyttelsesordningen.
 UNHCR er endvidere bekymret for de forskellige virkninger af et  

 system, hvorefter en person, som har nydt godt af de forholdsvis  

 generøse beskyttelsesvilkår i henhold til lovudkastet i en  

 toårsperiode, derefter   når hans eller hendes  

 asylansøgning bliver behandlet   bliver behandlet på samme  

 måde som andre asylansøgere og følgelig har færre  

 rettigheder end de tidligere år.
 UNHCR vil endelig gerne udtrykke et ønske om, at der  

 indføjes bestemmelser om den fremgangsmåde, der skal finde  

 anvendelse, når beskyttelsesordningen efter lovudkastet bringes til  

 ophør, og UNHCR ser i denne forbindelse gerne, at konsultationer med  

 UNHCR tillægges en formel rolle.
Med hensyn til de asylansøgere fra Kosovo, som fremover  

 ankommer i Danmark spontant, vil UNHCR gerne gentage det standpunkt, der blev  

 tilkendegivet på mødet i den humanitære arbejdsgruppe den  

 6. april 1999: nemlig at asylansøgninger fra individuelle  

 asylansøgere fra Kosovo vil kunne behandles i den almindelige  

 asylprocedure, medmindre der ikke er etableret en asylprocedure eller en  

 masseindstrømning overvælder det eksisterende system.
På  

 denne baggrund og i betragtning af det forholdsvis overkommelige antal af  

 spontant indrejsende fra Kosovo i Danmark vil UNHCR foretrække, at  

 disse personer fortsat får adgang til den almindelige asylprocedure i  

 Danmark.
(20. april 1999) Underbilag c til bilag 3 Indenrigsministeriet NOTAT med Indenrigsministeriets bemærkninger til et  

 non-paper af 20. april 1999 fra UNHCR Det første punkt i UNHCR s non-paper giver ikke  

 Indenrigsministeriets anledning til bemærkninger.
Vedrørende andet punkt i UNHCR s non-paper om de rettigheder, der  

 tildeles personer med opholdstilladelse efter lovforslaget, er  

 Indenrigsministeriet enig i, at der skal tilvejebringes så fleksible  

 rammer som muligt med hensyn til undervisning, aktivering og  

 beskæftigelse af personer med opholdstilladelse efter lovforslaget.  

 Efter regeringens opfattelse fremgår dette allerede af lovforslaget.  

 Som anført i besvarelsen af spørgsmål nr. 23 stillet af  

 Folketingets Retsudvalg den 15. april 1999 (L 226   bilag 5) er det hensigten  

 at udnytte bemyndigelsen i lovforslagets § 11, stk. 7, til at give en smidig  

 adgang for udlændinge, der er omfattet af lovforslaget, til at tage  

 lønnet beskæftigelse.
Som anført i besvarelsen af  

 spørgsmål nr. 21 stillet af Folketingets Retsudvalg den 15.  

 april 1999 (L 226   bilag 5) vil der i medfør af bestemmelsen i  

 lovforslagets § 10, stk. 1, 2. pkt., blive tilrettelagt en undervisning, der  

 i indhold og omfang svarer til den undervisning, der tilbydes tosprogede  

 børn i den danske folkeskole.
Der henvises endvidere til besvarelserne  

 af spørgsmål nr. 61 og 72.
Vedrørende tredje punkt i UNHCR s non-paper om opholdstilladelsens  

 tidsmæssige udstrækning har Indenrigsministeriet hæftet sig  

 ved, at UNHCR nævner muligheden for, at opholdstilladelsen kan  

 inddrages eller nægtes forlænget.
Der er derfor ikke nogen  

 realitetsforskel mellem den af UNHCR skitserede ordning (opholdstilladelser  

 af 1 års varighed) og den i lovforslaget foreslåede ordning  

 (opholdstilladelser af 6 måneders varighed).
Indenrigsministeriet er enig i, at det som anført i fjerde punkt i  

 UNHCR s non-paper er rimeligt, at asylansøgere med midlertidig  

 opholdstilladelse også efter suspensionsperiodens udløb kan  

 bevare de rettigheder, der er knyttet til en opholdstilladelse efter  

 lovforslaget.
Der vil blive fremsat ændringsforslag til lovforslaget,  

 der vil sikre denne adgang.
I femte punkt i UNHCR s non-paper rejses spørgsmålet om,  

 hvilken fremgangsmåde der skal finde anvendelse, når  

 beskyttelsesordningen efter lovforslaget bringes til ophør.  

 Indenrigsministeriet skal hertil bemærke, at lovforslagets § 5  

 indeholder bestemmelser om, under hvilke betingelser en ny opholdstilladelse  

 efter lovforslaget kan meddeles   og dermed nægtes fornyet.
Det  

 fremgår af bemærkningerne til bestemmelsen (L 226, side 12, 2.  

 spalte), at en generel tilbagesendelse til Kosovo vil forudsætte, at  

 det blandt andet på baggrund af de tilkendegivelser, der måtte  

 foreligge fra UNHCR eller anden international side, kan lægges til  

 grund, at forholdene i Kosovo må anses for således normaliserede,  

 at en tilbagevenden vil være forsvarlig og kunne ske under ordnede  

 forhold.
I sjette punkt i UNHCR s non-paper rejses spørgsmålet om,  

 hvorvidt spontane asylansøgere fra Kosovo, der fremover indrejser i  

 Danmark, bør være omfattet af lovforslaget.
Indenrigsministeriet  

 skal hertil bemærke, at det i denne situation, hvor det er uvist, hvor  

 stort et antal spontane asylansøgere der må forventes at ville  

 indrejse i Danmark, ud fra en lighedsbetragtning må anses for rigtigst  

 at behandle de pågældende spontane asylansøgere på  

 samme måde som personer fra Kosovo, der inviteres her til landet i  

 medfør af lovforslaget.
i   UNHCR's  

 holdningserklæring vedrørende behandlingen af flygtninge og  

 asylsøgere fra Kosovo.
Først udstedt 25. august 1998, opdateret  

 og revideret som HIWG/98/6/Rev. 1 af 18. november 1998.
