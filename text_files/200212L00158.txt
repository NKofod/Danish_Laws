Fremsat den 29. januar 2003 af  

 integrationsministeren (Bertel Haarder) Forslag til Lov om danskuddannelse til voksne  

 udlændinge m.fl.
Kapitel 1 Formål og målgruppe § 1. Formålet med uddannelse i dansk som andetsprog  

 (danskuddannelse) er at bidrage til, at voksne udlændinge med  

 udgangspunkt i deres individuelle forudsætninger og  

 integrationsmål opnår nødvendige dansksproglige  

 kompetencer og viden om kultur- og samfundsforhold i Danmark, så de kan  

 blive deltagende og ydende medborgere på lige fod med samfundets  

 øvrige borgere.
 Stk. 2. Danskuddannelse skal bidrage til, at voksne  

 udlændinge så hurtigt som muligt efter at have fået  

 opholdstilladelse i Danmark tilegner sig færdigheder i at forstå  

 og anvende det danske sprog og opnå kendskab til det danske  

 arbejdsmarked, så de herved får mulighed for at komme i  

 beskæftigelse og bliver i stand til at forsørge sig selv.
 Stk. 3. Danskuddannelse skal endvidere fremme voksne  

 udlændinges aktive brug af det danske sprog samt bidrage til, at de  

 opnår almene kundskaber og færdigheder, som er relevante i  

 forhold til arbejde og uddannelse samt livet som medborger i et demokratisk  

 samfund.
 § 2. Kommunalbestyrelsen tilbyder voksne udlændinge, der  

 bor og er folkeregistreret i kommunen, danskuddannelse, jf. § 3.  

 Tilbudet omfatter danskuddannelse i op til tre år efter første  

 optagelse på uddannelsen, jf. dog stk. 5.
 Stk. 2. Tilbudet om danskuddannelse gives til  

 udlændinge, der er fyldt 18 år og har opholdstilladelse i Danmark  

 eller efter den gældende lovgivning har ret til at opholde sig i  

 Danmark uden opholdstilladelse.
 Stk. 3. Udlændinge under 18 år, der opfylder  

 betingelserne i stk. 2, kan deltage i danskuddannelse, når  

 kommunalbestyrelsen ikke anser det for muligt eller rimeligt at henvise dem  

 til andet relevant undervisningstilbud.
 Stk. 4. Følgende grupper af danske statsborgere  

 sidestilles med udlændinge, jf. stk. 1:
 1)	Herboende grønlændere og færinger over 18  

 år, som af særlige grunde ikke behersker det danske sprog i et  

 sådant omfang, at de kan fungere i det danske samfund.
 2)	Danske statsborgere over 18 år, der på grund af  

 langvarigt ophold i udlandet ikke behersker det danske sprog i sådant  

 omfang, at de kan fungere i det danske samfund, herunder personer, der er  

 født af danske forældre med bopæl i udlandet.
 Stk. 5. Kommunalbestyrelsen tilbyder udlændinge, som  

 på grund af sygdom, barsel m.v. eller på grund af ustøttet  

 fuldtidsbeskæftigelse i en periode ikke har haft mulighed for at  

 benytte sig af tilbudet efter stk. 1 inden for tre år,  

 danskuddannelse i en periode svarende til det tidsrum, hvor de har  

 været afskåret fra at benytte sig af tilbudet.
 Stk. 6. Kommunalbestyrelsen kan beslutte, at udlændinge,  

 som ikke har påbegyndt eller afsluttet danskuddannelsen i løbet  

 af den tre-årige periode, jf. stk. 1, fortsat skal have tilbud om  

 danskuddannelse.
Kapitel 2 Danskuddannelsernes struktur, indhold og  

 tilrettelæggelse § 3. Danskuddannelsen efter § 2, stk. 1, indeholder  

 undervisning i dansk sprog og kultur- og samfundsforhold i Danmark.
I  

 uddannelsen kan indgå praktik i privat eller offentlig virksomhed.
 Stk. 2. Tilbudet efter § 2, stk. 1, omfatter  

 én af de følgende tre danskuddannelser: Danskuddannelse 1,  

 Danskuddannelse 2 og Danskuddannelse 3.
 Stk. 3. Danskuddannelse 1 tilrettelægges for kursister  

 med ingen eller ringe skolebaggrund, som ikke har lært at læse og  

 skrive på deres modersmål.
 Stk. 4. Danskuddannelse 2 tilrettelægges for kursister,  

 som normalt har en kort skole- og uddannelsesbaggrund fra hjemlandet og  

 må forventes at have en forholdsvis langsom indlæring af dansk  

 som andetsprog.
 Stk. 5. Danskuddannelse 3 tilrettelægges for kursister,  

 som normalt har en mellemlang eller lang skole- og uddannelsesbaggrund fra  

 hjemlandet og må forventes at have en forholdsvis hurtig  

 indlæring af dansk som andetsprog.
Stk. 6. Danskuddannelsen opdeles i moduler med klare  

 mål.
Optagelse på et modul, bortset fra optagelse på det  

 første modul, forudsætter, at målene for det forrige modul  

 er nået.
 Stk. 7. Uddannelserne tilrettelægges fleksibelt med  

 hensyn til tid, sted og indhold for at fremme samspillet med kursistens  

 beskæftigelse, aktivering eller uddannelse.
 Stk. 8. Ministeren for flygtninge, indvandrere og integration  

 fastsætter regler om de i stk. 2 nævnte  

 danskuddannelser.
 § 4. Hver af de tre danskuddannelser, jf. § 3,  

 stk. 2, har et omfang, der svarer til 1,2 års  

 heltidsuddannelse.
 Stk. 2. Danskuddannelsen tilrettelægges, så det er  

 muligt at gennemføre uddannelsen inden for en tidsramme på tre  

 år.
 § 5. For udlændinge, der er omfattet af  

 integrationsloven, skal danskuddannelse kunne påbegyndes senest en  

 måned efter, at kommunalbestyrelsen har overtaget ansvaret for den  

 pågældende.
 Stk. 2. For udlændinge, der ikke er omfattet af  

 integrationsloven, skal danskuddannelse kunne påbegyndes senest en  

 måned efter, at den pågældende har ansøgt  

 kommunalbestyrelsen om deltagelse i danskuddannelse eller er blevet henvist  

 til uddannelsen som led i aktivering.
Stk. 3. Kursisterne skal aktivt følge det planlagte  

 uddannelsesforløb.
Ministeren for flygtninge, indvandrere og  

 integration kan fastsætte nærmere regler om fravær og  

 udelukkelse fra uddannelsen på grund af fravær eller af andre  

 grunde.
Stk. 4. Til udlændinge omfattet af integrationsloven,  

 som ikke har bestået en afsluttende prøve, udstedes i  

 forbindelse med undervisningens afslutning et bevis for aktiv deltagelse,  

 såfremt betingelserne er opfyldt herfor.
Ministeren for flygtninge,  

 indvandrere og integration kan fastsætte nærmere regler om  

 betingelserne for udstedelse af bevis for aktiv deltagelse.
 § 6. Optagelse til danskuddannelse sker efter henvisning fra  

 kommunalbestyrelsen i bopælskommunen eller arbejdsformidlingen.
 Stk. 2. Kommunalbestyrelsen i bopælskommunen skal  

 efterkomme et ønske om henvisning til danskuddannelse hos en bestemt  

 udbyder fra selvforsørgende udlændinge, der ikke modtager  

 aktiveringstilbud fra det offentlige, såfremt udgifterne for deltagelse  

 i uddannelsen hos den pågældende udbyder ikke overstiger den  

 vejledende modultakst, jf. § 13, stk. 3.
 Stk. 3. Indplacering på danskuddannelse og modul  

 foretages af udbyderen, jf. § 10, stk. 1, på grundlag af en  

 pædagogisk vurdering af den enkelte udlændings  

 forudsætninger og mål med uddannelsen.
 Stk. 4. Udbydere af danskuddannelse skal vejlede kursisterne  

 om uddannelsernes gennemførelse.
 Stk. 5. Ministeren for flygtninge, indvandrere og integration  

 kan fastsætte nærmere regler om de i stk. 1 - 4 nævnte  

 forhold.
 § 7. Kommunalbestyrelsen følger løbende  

 uddannelsens forløb og resultater for den enkelte kursist på  

 baggrund af indberetninger fra udbyderne om den pågældendes  

 dansksproglige udvikling og aktive deltagelse i uddannelsen.
 § 8. Kommunalbestyrelsen skal sørge for, at  

 udlændinge bosat i kommunen, der er omfattet af denne lov, orienteres  

 om uddannelsestilbudet efter § 2, stk. 1.
Kapitel 3 Prøver § 9. Danskuddannelse 1 og Danskuddannelse 2 afsluttes med  

 henholdsvis Prøve i Dansk 1 og Prøve i Dansk 2. Danskuddannelse  

 3 afsluttes med prøver på to niveauer, henholdsvis Prøve  

 i Dansk 3 og Studieprøven.
 Stk. 2. Personer, der ikke har været tilmeldt  

 undervisningen på et modul, der fører frem til en af de i  

 stk. 1 nævnte prøver, kan indstille sig til prøven  

 som selvstuderende.
 Stk. 3. Udbyderne af danskuddannelse evaluerer kursisternes  

 sprogtilegnelse undervejs i uddannelsesforløbet, herunder ved overgang  

 mellem de enkelte moduler.
 Stk. 4. Ministeren for flygtninge, indvandrere og integration  

 fastsætter regler om prøver og anden evaluering, om hvilke  

 udbydere, som kan afholde prøver, om udstedelse af prøve- og  

 kursusbeviser, om tilsynet med prøver samt om honorering af og  

 befordringsgodtgørelse til medlemmer af opgavekommissionen og  

 beskikkede censorer.
Kapitel 4 Udbydere af danskuddannelse § 10. Danskuddannelserne udbydes af 1)	kommunale sprogcentre, 2)	andre offentlige uddannelsesinstitutioner eller  

 uddannelsesinstitutioner godkendt af det offentlige, 3)	private sprogcentre og 4)	andre private udbydere, når uddannelsen tilbydes  

 udlændinge som led i aktivering eller beskæftigelse på en  

 privat eller offentlig virksomhed.
 Stk. 2. Et sprogcenter skal udbyde mindst to af de tre  

 danskuddannelser, jf. § 3, stk. 2. Øvrige udbydere, jf.  

 stk. 1, nr. 2 og 4, kan udbyde en eller flere af de tre danskuddannelser  

 eller enkelte af uddannelsernes moduler.
 Stk. 3. Ministeren for flygtninge, indvandrere og integration  

 fastsætter nærmere regler om udbudet og udbyderne.
 § 11. Kommunalbestyrelsen har ansvaret for, at  

 danskuddannelserne gennemføres efter reglerne i denne lov.
 Stk. 2. Kommunalbestyrelsen kan træffe aftale med en  

 anden kommunalbestyrelse eller et kommunalt fællesskab om overdragelse  

 af ansvaret efter stk. 1.
 § 12. Kursisterne hos de enkelte udbydere har ret til at danne  

 et kursistråd efter regler fastsat af ministeren for flygtninge,  

 indvandrere og integration.
Kapitel 5 Finansiering m.v.
 § 13. Kommunalbestyrelsen afholder udgifterne til  

 danskuddannelse af udlændinge, der bor i kommunen, jf. dog §§ 14  

 og 15.
 Stk. 2. Kommunalbestyrelsen yder tilskud til udbydere af  

 danskuddannelse efter takster pr. modul.
Stk. 3. Der fastsættes vejledende takster pr. modul  

 på de årlige finanslove.
Taksten kan kun udbetales én gang  

 pr. modul, medmindre der foreligger særlige omstændigheder.
 Stk. 4. Ministeren for flygtninge, indvandrere og integration  

 fastsætter nærmere regler om afregning mellem kommunalbestyrelse  

 og udbyder, om takster efter stk. 2 og 3 og om udbetaling af  

 takster.
 § 14. Uddannelsen er vederlagsfri for udlændinge  

 omfattet af integrationsloven.
Stk. 2. Efter regler fastsat af ministeren for flygtninge,  

 indvandrere og integration kan der afkræves selvforsørgende  

 kursister, som ikke er omfattet af integrationsloven, gebyr for deltagelse i  

 danskuddannelse.
Der vil herunder kunne fastsættes regler om  

 forskellige gebyrsatser afhængig af personkredsen.
Stk. 3. Kommunalbestyrelsen tilbyder danske statsborgere med  

 mangelfulde danskkundskaber, som ikke er omfattet af reglerne i § 2,  

 stk. 4, danskuddannelse mod betaling af udgifterne forbundet med  

 uddannelsen.
Kommunalbestyrelsen kan give fuldt eller delvist tilskud hertil.
 Stk. 4. Efter regler fastsat af ministeren for flygtninge,  

 indvandrere og integration kan der opkræves et gebyr hos personer, der  

 indstiller sig til en afsluttende prøve, jf. § 9, stk. 1,  

 uden at være tilmeldt undervisningen på det modul, der  

 fører frem til prøven.
 § 15. Staten yder tilskud til kommunalbestyrelsens  

 udgifter til danskuddannelse af kursister, som ikke er omfattet af  

 integrationsloven eller henvist til danskuddannelse af arbejdsformidlingen  

 som led i aktivering.
Stk. 2. Tilskudet efter stk. 1 udgør 33 kr. pr.  

 skemalagt undervisningslektion.
Beløbet er fastsat i 2003 pris- og  

 lønniveau og reguleres fra og med 2004 én gang årligt med  

 satsreguleringsprocenten efter lov om en satsreguleringsprocent.
 Stk. 3. Ministeren for flygtninge, indvandrere og integration  

 kan fastsætte nærmere regler om opgørelse af antallet af  

 skemalagte undervisningslektioner samt udbetaling og opgørelse af  

 tilskud, anvisning af tilskud, regnskabsaflæggelse og revision.
Kapitel 6 Andre bestemmelser § 16. Lærere, der varetager danskuddannelse, skal have  

 de nødvendige faglige og pædagogiske forudsætninger for at  

 undervise voksne udlændinge.
 Stk. 2. Ministeren for flygtninge, indvandrere og integration  

 fastsætter regler om læreres kvalifikationer.
 § 17. Ministeren for flygtninge, indvandrere og integration  

 kan fravige reglerne i §§ 3, 4, 9 og 10 i det omfang, det anses for  

 hensigtsmæssigt for at fremme forsøgs- og udviklingsarbejde  

 inden for lovens område.
§ 18. Kommunalbestyrelsen og udbyderne skal tilvejebringe og  

 meddele ministeren for flygtninge, indvandrere og integration de oplysninger,  

 herunder statistiske oplysninger, som denne måtte forlange om  

 danskuddannelserne.
Ministeren for flygtninge, indvandrere og integration kan  

 fastsætte regler herom, herunder om i hvilken form oplysningerne skal  

 gives.
 Stk. 2. Kommunalbestyrelserne kan indhente de oplysninger fra  

 udbyderne, der er nødvendige for at varetage deres opgaver efter denne  

 lov.
 Stk. 3. Ministeren for flygtninge, indvandrere og integration  

 kan fastsætte regler om udbydernes indhentning, registrering og  

 videregivelse af kursisternes personnumre, herunder om i hvilken form  

 oplysningerne skal gives.
§ 19. Udbyderne kan efter aftale med en kommunalbestyrelse  

 varetage andre integrationsopgaver end danskuddannelse efter denne lov,  

 herunder formidling af praktikforløb og job til kursister.
Ministeren  

 for flygtninge, indvandrere og integration kan fastsætte nærmere  

 regler herom, herunder om at udbydere af danskuddannelse kan tilbyde  

 undervisning i andre fag end dansk som led i integrationsindsatsen.
 § 20. Klage over lærers og censors afgørelser i  

 forbindelse med prøver samt klage over forhold i forbindelse med  

 prøveforløbet kan af prøvedeltageren indbringes for den  

 prøveafholdende udbyder, der efter regler fastsat i medfør af  

 § 9, stk. 4, er godkendt til at afholde prøver.
 Stk. 2. Den prøveafholdende udbyders afgørelser  

 efter stk. 1 kan indbringes for ministeren for flygtninge, indvandrere  

 og integration.
 Stk. 3. Ministeren for flygtninge, indvandrere og integration  

 fastsætter nærmere regler om klagefrister og klagebehandling.
Kapitel 7 Ikrafttrædelses- og overgangsbestemmelser § 21. Loven træder i kraft den 1. januar 2004.
 Stk. 2. Lov om undervisning i dansk som andetsprog for voksne  

 udlændinge m.fl. og sprogcentre, jf. lovbekendtgørelse nr. 975  

 af 25. oktober 2000, og lov nr. 423 af 31. maj 2000 om tilskud til  

 undervisning i dansk som andetsprog for voksne ophæves med virkning fra  

 den 1. januar 2004.
 Stk. 3. Udlændinge, som har modtaget undervisning indtil  

 den 1. januar 2004, kan afslutte et påbegyndt uddannelsesforløb  

 inden for en periode på højst tre år fra den 1. januar  

 2004, jf. § 2, stk. 1, 2. pkt.
 Stk. 4. § 15 har ikke virkning efter den 31. december  

 2006.
 § 22. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Lovforslagets baggrund Lovforslaget er anden fase af udmøntningen af  

 regeringens ønsker om effektivisering af danskundervisningen for  

 voksne udlændinge med særlig henblik på at styrke  

 udlændinges integration på arbejdsmarkedet.
 Med lovforslaget gennemføres blandt andet de  

 forslag på danskundervisningsområdet, som indgår i  

 regeringens aftale af 24. maj 2002 med arbejdsmarkedets parter og de  

 kommunale parter om integration og aftalen af 7. oktober 2002 med  

 Socialdemokraterne, Dansk Folkeparti, Det Radikale Venstre og Kristeligt  

 Folkeparti om "Flere i arbejde", hvori det bl.a. indgår, at  

 der skal sikres en trinvis opkvalificering til arbejdsmarkedet baseret  

 på en fleksibel kombination af danskundervisning, uddannelse og  

 virksomhedspraktik.
Regeringen fremlagde i marts 2002 sine visioner og  

 ønsker på integrationsområdet i oplægget: På  

 vej mod en ny integrationspolitik.
Omdrejningspunktet i det  

 integrationspolitiske udspil er fokuseringen på hurtigst mulig  

 arbejdsmarkedstilknytning for nyankomne udlændinge som middel til  

 selvforsørgelse og frigørelse fra klientrollen.
Kendskab til det danske sprog og til kultur- og  

 samfundsforhold i Danmark er en afgørende forudsætning for  

 integration på arbejdsmarkedet og i det danske samfund.
Et  

 væsentligt element i regeringens integrationspolitiske mål er  

 derfor effektivisering af danskundervisningen med henblik på  

 understøttelse af den styrkede integrationsindsats i forhold til  

 arbejdsmarkedet, der bl.a. tager sigte på at knytte undervisningen  

 langt tættere sammen med den enkelte udlændings  

 beskæftigelsessituation.
 Den styrkede indsats for integrationen på  

 arbejdsmarkedet betyder, at der skal gøres op med forestillingen om,  

 at nye borgere skal have lært dansk, før de kan komme i arbejde.  

 Indlæringen i dansk må aldrig stille sig i vejen for, at  

 udlændinge hurtigst muligt kommer i gang med aktivering,  

 beskæftigelse eller uddannelse, men forudsættes gennemført  

 sideløbende hermed.
Den gældende danskundervisningslov trådte i  

 kraft den 1. januar 1999 samtidig med integrationsloven.
Lovens primære  

 sigte var at give danskundervisningen et kvalitetsløft på  

 landsplan og styrke undervisningens samspil med den øvrige  

 integrationsindsats, herunder især aktiveringsindsatsen.
 Det var en omfattende reform, som koncentrerede  

 undervisningen på færre, større og fagligt kompetente  

 enheder (sprogcentre) med specialuddannede lærerkræfter,  

 regulering af undervisningens indhold og tilrettelæggelse samt  

 indførelse af centralt stillede prøver som afslutning på  

 undervisningen.
Undersøgelser viser tilfredshed med selve  

 sprogundervisningen, men peger på problemer i forhold til samspillet  

 med aktiveringsindsatsen, herunder samspillet med arbejdsmarkedet.
Hertil  

 kommer, at alt for få udlændinge i dag kan dansk på et  

 tilfredsstillende niveau selv efter flere års ophold i Danmark.
Regeringens nye integrationspolitik kræver en  

 langt mere målrettet, fleksibel og serviceorienteret  

 tilrettelæggelse af undervisningstilbudet.
Det er derfor  

 regeringens opfattelse, at danskundervisningsloven skal ændres,  

 så undervisningen i videst muligt omfang kan understøtte  

 regeringens krav om en mere fleksibel og udadvendt tilrettelæggelse og  

 en øget effektivitet i gennemførelsen.
Flere udlændinge  

 skal opnå et bedre dansksprogligt niveau på kortere tid, samtidig  

 med at kvaliteten i undervisningstilbudet fastholdes og videreudvikles.
Der  

 skal endvidere sikres større grad af fleksibilitet i organiseringen af  

 danskundervisningen bl.a. således, at kommunerne får flere  

 udbydere at vælge imellem.
Samtidig skal der skabes bedre muligheder  

 for, at undervisningen både geografisk og tidsmæssigt kan  

 tilpasses de enkelte udlændinges og virksomhedernes individuelle behov.  

 Endelig skal der sikres en større grad af resultatstyring af  

 danskundervisningen.
 I marts 2002 nedsatte regeringen en tværministeriel  

 arbejdsgruppe om effektivisering af danskundervisningen, hvor også  

 kommunerne var repræsenteret, der som led i opfølgningen  

 på regeringens integrationsudspil skulle analysere  

 danskundervisningsområdet og komme med forslag til effektivisering af  

 danskundervisningen, herunder en mere incitamentskabende finansiering.  

 Arbejdsgruppen afsluttede sine overvejelser i november 2002 med aflevering af  

 notat af 26. november 2002 med forslag til ændring af integrationsloven  

 og danskundervisningsloven.
Flere dele af regeringens integrationsudspil af marts 2002  

 er i indeværende folketingssamling udmøntet med forslag til lov  

 om ændring af integrationsloven og danskundervisningsloven m.fl. love,  

 der blev fremsat den 2. oktober 2002. Lovforslaget blev vedtaget af  

 Folketinget den 11. december 2002 og bekendtgjort i Lovtidende som lov nr.  

 1043 af 17. december 2002, jf.
Folketingstidende 2002-2003, s. 315 og s.  

 2268, tillæg A, s. 314 og 368 (3. behandling: ej optrykt), tillæg  

 B (ej optrykt), og tillæg C (ej optrykt). Med denne lovændring,  

 hvori første fase af revisionen af danskundervisningsloven  

 indgår, er der sket en udvidelse af kredsen af udbydere af  

 undervisningen tillige med en justering af de gældende  

 holdsætningsregler m.v. med henblik på at sikre større  

 fleksibilitet i undervisningens udbud og tilrettelæggelse.
 Med nærværende forslag lægges der op til  

 yderligere revision og fornyelse af danskundervisningen med forslag til en ny  

 danskuddannelseslov, der skal sikre en mere fleksibel og udadvendt  

 tilrettelæggelse af undervisningen og en øget effektivitet i  

 gennemførelsen med mulighed for bedre og hurtigere tilegnelse af de  

 danskfaglige mål samt sikring af den fornødne kombination med  

 aktivering og beskæftigelse.
Forslagene til ændring af danskundervisningen tager  

 sigte på såvel de kortsigtede som de langsigtede mål med  

 undervisningen.
På det korte sigt er tilknytningen til arbejdsmarkedet  

 afgørende, både fordi den giver udlændingen det bedste  

 grundlag for hurtig selvforsørgelse, og fordi den giver  

 udlændingen den bedste indlæring i dansk sprog.
Denne strategi omfatter i den første del af  

 integrationsperioden intensiv undervisning i dansk og orientering om kultur-  

 og samfundsforhold i Danmark med særlig vægt på mundtlig  

 kommunikation og kendskab til arbejdsmarkedsforhold.
Senere i  

 integrationsforløbet omfatter danskundervisningen desuden en bredere  

 tilegnelse af de nødvendige og tilstrækkelige  

 grundlæggende, almene dansksproglige færdigheder til det niveau,  

 der anses for nødvendigt for den enkelte for at kunne klare sig  

 på lige fod med andre i det danske samfund, herunder kunne begå  

 sig på det danske arbejdsmarked og fastholde et job.
Der lægges  

 derfor også vægt på den enkelte udlændings muligheder  

 for at udnytte det ordinære uddannelsessystem i det omfang, hvor det  

 på baggrund af udlændingens forudsætninger og motivation  

 skønnes relevant.
Evt. faglig opkvalificering skal påbegyndes  

 så tidligt som muligt i integrationsprocessen, og den skal i videst  

 muligt omfang matche udlændingens medbragte kvalifikationer, herunder  

 arbejdsmarkedserfaring.
Som led i den styrkede indsats for integration af  

 udlændinge på arbejdsmarkedet forudsættes det, at  

 hovedelementerne i integrationsprocessen, danskuddannelse, aktivering og  

 beskæftigelse samt uddannelse og faglig opkvalificering, så  

 tidligt som muligt i den tre-årige introduktionsperiode kombineres i  

 intensive fuldtidsforløb med henblik på størst mulig  

 synergieffekt.
For at indsatsen skal lykkes bedre end hidtil, er der mange  

 forskellige aktører, der skal bidrage mere aktivt, end det hidtil har  

 været tilfældet, og det er nødvendigt at stille  

 større og mere præcise krav til alle involverede parter.
Den enkelte udlænding skal i højere  

 grad end hidtil inddrages i ansvaret for egen integration gennem  

 fastlæggelsen af indholdet i den individuelle kontrakt for den  

 pågældendes integration i samarbejde med kommunen.
I kontrakten  

 fastlægger udlændingen og kommunen målene for den enkeltes  

 integration, der forpligter begge parter til en integrationsproces, hvor  

 både selvforsørgelse, danskuddannelse og eventuel faglig  

 opkvalificering eller uddannelse vil indgå.
Den eksisterende danskundervisningslov har sikret en  

 forbedring af kvaliteten af danskundervisningen, og undervisningen er i  

 højere grad blevet tilpasset arbejdsmarkedets behov.
Regeringen  

 forventer imidlertid, at  kommunerne vil blive mere effektive ved  

 opfyldelse af de samlede krav til integrationsindsatsen.
Opmærksomheden  

 på den enkelte udlændings behov for danskuddannelse, aktivering  

 og faglig opkvalificering skal være større end hidtil, og dette  

 skal bidrage til en effektiviseret indsats, hvor de stærkere  

 udlændinge får mulighed for at komme hurtigt og fleksibelt gennem  

 integrationsprocessen, medens de udlændinge, der kræver en  

 større indsats, ikke lades i stikken.
Virksomhederne forudsættes at få en  

 langt mere central rolle i integrationsprocessen.
Regeringen har tillid til,  

 at såvel private som offentlige virksomheder kan løse langt  

 flere opgaver på integrationsområdet, og mange virksomheder vil  

 også kunne få store fordele ved de nye muligheder, der  

 opstår.
Virksomhederne skal give plads til udlændinge i  

 virksomhedspraktik samt støttet eller ustøttet  

 beskæftigelse som led i et introduktionsforløb.
Hertil kommer  

 tilbud om praktikpladser til udlændinge i  

 voksenlærlingeforløb som led i kompetencegivende faglig  

 uddannelse.
Endelig skal uddannelsesinstitutionerne være  

 langt mere aktive aktører i integrationsprocessen.
Tekniske skoler,  

 SOSU-skoler m.fl. har oplagte muligheder for at kombinere og opkvalificere -  

 typisk til faglært niveau - med kontakt til relevante virksomheder og  

 dermed en praksisnær indføring i vilkårene for at fungere  

 i det danske samfund og på det danske arbejdsmarked.
Hvis dette skal  

 ske, skal uddannelsesinstitutionerne imidlertid have både mulighed for  

 og vilje til også at varetage danskuddannelsen på  

 uddannelsesinstitutionerne.
 Som udbydere af danskuddannelse - og også gennem  

 opgaveløsning på andre områder i integrationsindsatsen,  

 herunder formidling af praktikpladser og beskæftigelse - skal  

sprogcentrene og andre udbydere af danskuddannelsen være  

 stærke og effektive aktører i integrationsindsatsen.
For at sikre de involverede aktørers aktive  

 medvirken i den styrkede integrationsindsats indføres der med  

 forslaget om danskuddannelse til voksne udlændinge m.fl. nye  

 incitamenter for de involverede aktører.
Incitamenterne er:
 For kommunerne: Indførelse af en  

 grænse på tre år for statstilskud til danskundervisningen.  

 Der stilles desuden forslag om at indføre resultattilskud i  

 integrationsloven, som udbetales til kommunen, når den enkelte  

 udlænding er kommet i ustøttet og varig beskæftigelse  

 eller har bestået den relevante danskprøve.
For den enkelte udlænding: Tilbudet om  

 danskundervisning ophører som hovedregel efter tre år.
Hertil  

 kommer, at der vil ske en synliggørelse af progressionen ved opdeling  

 af uddannelserne i moduler med klare, evaluerbare mål.
Desuden  

 får selvforsørgende udlændinge mulighed for frit valg af  

 udbyder.
For udbyderne af danskundervisningen: Der  

 indføres progressionsbaserede tilskud til danskundervisningen baseret  

 på vejledende takster pr. gennemført modul.
Taksterne kan kun  

 udbetales én gang pr. modul.
 For virksomhederne: Virksomhederne opnår  

 offentlig støttet, virksomhedsnær danskundervisning af  

 medarbejdere.
Forslagene til ændring af danskundervisningsloven,  

 der i vidt omfang bygger på anbefalingerne fra arbejdsgruppen om  

 effektivisering af danskundervisningen, er så omfattende, at der med  

 lovforslaget lægges op til en helt ny dansklov med titlen: Lov om  

 danskuddannelse af voksne udlændinge m.fl.
Med denne titel signaleres,  

 at det offentlige tilbud til udlændinge om undervisning i dansk sprog  

 og kultur- og samfundsforhold i Danmark udgør et sammenhængende,  

 kompetencegivende uddannelsestilbud, hvis afslutning markeres med en centralt  

 stillet prøve.
 Lovforslaget indeholder følgende hovedelementer i  

 forhold til den gældende lov:
1)	Større frihed for kommunerne til organisering og  

 gennemførelse af danskundervisningen gennem regelforenkling af  

 uddannelsesområdet, 2)	begrænsning af uddannelsesretten for alle til tre år som  

 en hovedregel.
Personer, der har været afskåret fra at deltage i  

 uddannelsen på grund af sygdom, barsel m.v. eller på grund af  

 ustøttet fuldtidsbeskæftigelse, får forlænget  

 tre-årsperioden, 3)	indførelse af centralt stillede prøver som afslutning  

 på alle tre danskuddannelser, 4)	erhvervsretning af uddannelserne på alle niveauer og  

 integration af kurset i samfundsforståelse i danskuddannelserne,  

 herunder oplysning om rettigheder og pligter med hensyn til aktiv  

 arbejdssøgning m.v., 5)	mere synlig sproglig udvikling ved opdeling af uddannelserne i 6  

 moduler med klare, evaluerbare mål for progressionen.
Etablering af en  

 introducerende fase i begyndelsen af uddannelsesforløbet med  

 særlig vægt på udvikling af mundtlige færdigheder og  

 kendskab til arbejdsmarkedsforhold, 6)	yderligere udvidelse af udbyderkredsen, hvorefter danskuddannelserne  

 kan udbydes af sprogcentre (kommunale og private), andre offentlige  

 uddannelsesinstitutioner og andre private udbydere, når der er tale om  

 virksomhedsbaseret danskundervisning samt mulighed for frit valg af udbyder  

 for selvforsørgende udlændinge, der ikke modtager  

 aktiveringstilbud, 7)	øget fleksibilitet i gennemførelsen af  

 danskuddannelsen med hensyn til tid, sted, indhold og tilrettelæggelse,  

 der i højere grad sikrer et individualiseret og virksomhedstilpasset  

 uddannelsestilbud, og gennemførelse af danskuddannelserne i tæt  

 tilknytning til arbejdspladser, 8)	resultatstyring af udbyderne af danskuddannelserne via vejledende,  

 progressionsbaserede takster pr. modul fastsat på de årlige  

 finanslove.
Taksten afregnes med udbyderne pr. gennemført modul.  

 Betaling kan normalt kun finde sted én gang pr. modul, 9)	hjemmel til at indføre deltagerbetaling i form af et gebyr  

 for udlændinge, der ikke er omfattet af integrationsloven, med mulighed  

 for at differentiere gebyret, 10)	timetilskuddet til danskundervisningen ophører fra 2007.  

 Herefter skal kommunen betale hele udgiften for personer, der ikke er  

 omfattet af integrationsloven, herunder for personer, der undervises efter  

 den tre-årige periode, dog med generel kompensation for udgifterne  

 hertil via bloktilskudet.
2. Danskuddannelsens formål  

 2.1 Gældende regler Formålet med danskundervisningen er i dag, at voksne  

 udlændinge på baggrund af deres sproglige og kulturelle  

 forudsætninger tilegner sig viden om og færdigheder i at  

 forstå og anvende dansk.
Undervisningen skal fremme deltagernes aktive  

 brug af dansk sprog, og den skal udvikle deres bevidsthed om dansk kultur og  

 herigennem medvirke til, at de kan fungere i det danske samfund.  

 Undervisningen skal desuden give deltagerne mulighed for at opnå almene  

 forudsætninger for fortsat uddannelse og almene kundskaber og  

 færdigheder, som er relevante i forhold til arbejdslivet, og som  

 styrker deltagernes aktive medvirken i det danske samfund.
Der lægges  

 således vægt på opnåelse af grundlæggende,  

 almene dansksproglige kvalifikationer, der omfatter både mundtlig og  

 skriftlig kommunikation, herunder læseforståelse.
2.2 Foreslåede regler Lovforslaget lægger op til et dobbelt sigte med  

 danskuddannelse; et kortsigtet mål, der kan føre til hurtigst  

 mulig selvforsørgelse, og et mere langsigtet mål med fokus  

 på et bredere integrationspolitisk mål med danskuddannelse.
3. Målgruppen for danskuddannelsen  

 3.1 Gældende regler Målgruppen for den gældende  

 danskundervisningslov er alle udlændinge med mangelfulde  

 danskkundskaber, der er fyldt 18 år, har midlertidig eller permanent  

 opholdstilladelse i Danmark og er tilmeldt folkeregistret i en kommune.
En  

 mindre gruppe af danske statsborgere er også omfattet af loven, f.eks.  

 herboende grønlændere og færinger, som af særlige  

 grunde ikke behersker det danske sprog i et sådant omfang, at de kan  

 fungere i det danske samfund.
Danskundervisningsloven omfatter således  

 udlændinge, der deltager i undervisningen som led i integration eller  

 aktivering og andre, herunder borgere fra EU og EØS-lande, personer  

 med aupair-status og udvekslingsstuderende mv.
I praksis omfatter  

 målgruppen for danskundervisningsloven alle herboende voksne  

 udenlandske statsborgere bortset fra asylansøgere og diplomater.
Lovens primære målgruppe er udlændinge  

 omfattet af integrationsloven, dvs. flygtninge og familiesammenførte,  

 jf. § 2 i integrationsloven, jf. lovbekendtgørelse nr. 792 af 18.  

 september 2002, som ændret ved lov nr. 1043 af 17. december 2002. Denne  

 gruppe udgjorde i 2001 ca. 36 % af danskundervisningens samlede kursistgruppe  

 på ca. 46.000 personer og forventes i 2002 at ville udgøre ca.  

 50 % af det samlede kursistantal.
De øvrige deltagere er ledige  

 udlændinge henvist til danskundervisningen som led i aktivering af  

 henholdsvis arbejdsformidlingen og kommunen, der tilsammen udgjorde 34 %.  

 Hertil kommer gruppen af selvforsørgende, der ikke er omfattet af  

 integrationsloven, der i 2001 udgjorde 27 %.
Danskundervisningen er i dag gratis for alle kursister,  

 der er omfattet af loven, og der er ikke noget loft over varigheden af  

 undervisningstilbudet.
Det betyder, at udlændinge kan deltage i  

 undervisningen i årevis.
Udlændingenes ret til det gratis  

 undervisningstilbud og kommunernes tilsvarende pligt til at tilbyde  

 undervisningen vedvarer, indtil den enkelte udlænding har opnået  

 det dansksproglige niveau, som anses for nødvendigt for at kunne  

 fungere i det danske samfund.
Rammerne for udlændinges  

 undervisningsret, der modsvares af kommunernes tilbudspligt, er  

 afgrænset med Integrationsministeriets undervisningsmodel på  

 uddannelsesområdet og de dertil tilknyttede læseplaner og  

 prøver, der fastlægger de dansksproglige mål for  

 kursisternes indplacering på undervisningens tre spor.
Personer med  

 udenlandsk baggrund, der har opnået dansk indfødsret, kan  

 deltage i undervisningen mod fuld brugerbetaling.
Arbejdsformidlingen og  

 kommunerne finansierer undervisningen for ledige, der deltager som led i  

 aktivering, herunder ledige, der ikke længere er omfattet af  

 integrationsloven.
Det samme gælder personer, som ønsker  

 danskuddannelse efter den tre-årige periode, hvis kommunen ikke vil  

 betale.
3.2 Foreslåede regler Med lovforslaget videreføres den hidtidige brede  

 målgruppe for danskundervisningen.
Personer omfattet af loven får  

 alene ret til kommunalbestyrelsens danskuddannelsestilbud i tre år  

 efter første optagelse til uddannelsen.
Efter den tre-årige  

 periode beslutter kommunalbestyrelsen, hvorvidt udlændinge, der endnu  

 ikke har tilendebragt deres uddannelse, fortsat skal have mulighed for at  

 modtage danskuddannelse.
Derved skabes incitament til, at nyankomne  

 udlændinge sørger for at afslutte deres uddannelse senest inden  

 ophøret af introduktionsperioden.
Kommunalbestyrelsen skal dog tilbyde  

 udlændinge, som på grund af sygdom, barsel m.v. eller på  

 grund af ustøttet fuldtidsbeskæftigelse ikke har haft mulighed  

 for at udnytte tilbudet fuldt ud, fortsat danskuddannelse efter  

 udløbet af den tre-årige periode.
Der foreslås indført hjemmel til at  

 fastsætte regler om brugerbetaling i form af gebyr på  

 danskundervisningsområdet.
Gebyret kan differentieres for forskellige  

 kursistgrupper.
Selvforsørgende udlændinge, der ikke er omfattet  

 af integrationsloven, herunder borgere fra EU og EØS-lande, personer  

 med au pair-status og udvekslingsstuderende, skal som hidtil have adgang til  

 danskundervisning efter loven, men mod at betale et gebyr.
Det forventes, at  

 dette vil medføre, at motivationen for at deltage aktivt i  

 undervisningen øges.
Hertil kommer, at betalende kursister må  

 formodes at ville presse på for at øge effektiviteten af  

 undervisningen og dermed øge konkurrencemomentet på  

 området.
Incitamentet for kommunerne til at sørge for, at  

 udlændinge afslutter deres danskuddannelse inden udløbet af den  

 tre-årige introduktionsperiode, styrkes yderligere gennem afskaffelse  

 af overgangstilskuddet og tildeling af et resultattilskud til kommunen,  

 når udlændinge har afsluttet danskundervisningen og er kommet i  

 beskæftigelse, som der lægges op til i forslaget til  

 ændring af integrationsloven.
4. Danskuddannelsens struktur, indhold og tilrettelæggelse  

 4.1 Gældende regler Integrationsministeriets undervisningsmodel for  

 uddannelsesområdet dansk som andetsprog for voksne udlændinge  

 opdeler i dag undervisningstilbudet på tre spor (spor 1, spor 2 og spor  

 3), der afspejler kursisternes forudsætninger og dansksproglige  

 mål med integrationsindsatsen samt deres forventede  

 indlæringshastighed.
Sporene er underopdelt i trin og niveauer.
Undervisningen på spor 1 (alfabetiseringssporet) er  

 opdelt i tre trin og tilrettelægges for udlændinge, der ikke har  

 lært at læse og skrive på deres modersmål, eller som  

 ikke har lært at læse og skrive på det latinske alfabet  

 (latinske analfabeter). Hertil kommer udlændinge, som endnu ikke har  

 tilstrækkelige læse- og skrivefærdigheder til at kunne  

 følge undervisningen på spor 2. Undervisningen på spor 2  

 er opdelt i to trin og tilrettelægges for udlændinge, som normalt  

 har en kort skole- og uddannelsesbaggrund fra hjemlandet, og må  

 forventes at have en forholdsvis langsom indlæring af dansk som  

 andetsprog.
Undervisningen på spor 3 er opdelt i 4 trin og  

 tilrettelægges for udlændinge, som normalt har en mellemlang  

 eller lang skole- og uddannelsesbaggrund fra hjemlandet og må forventes  

 at have en forholdsvis hurtig indlæring af dansk som andetsprog.
Alle tre spor har som slutmål, at udlændingen  

 opnår dansksproglige færdigheder, der muliggør  

 ustøttet beskæftigelse.
Spor 2 og 3 afsluttes i dag med centralt  

 stillede færdighedsprøver, jf. pkt. 5 nedenfor.
Der er i dag  

 ingen prøve efter spor 1, idet det forudsættes, at kursister,  

 der kan og er motiverede herfor, fortsætter danskundervisningen  

 på spor 2.
4.2 Foreslåede regler Med forslaget lægges der op til, at den  

 nuværende detailstyring af uddannelsesområdet afløses af  

 langt friere rammer for kommunerne til at organisere og tilrettelægge  

 danskundervisningen med fortsat vægt på pædagogisk  

 udvikling og kvalitetssikring.
Det foreslås, at der fortsat gives et tre-sporet  

 tilbud om danskundervisning, men sådan at de tre spor erstattes af tre  

 danskuddannelser.
Den nuværende trin- og niveauopdeling erstattes af en  

 opdeling i seks moduler, der i højere grad end hidtil skal  

 synliggøre progressionen i uddannelsesforløbet gennem klare  

 mål for de enkelte moduler.
Alle tre danskuddannelser foreslås  

 afsluttet med en centralt stillet prøve, som afspejler et passende  

 ambitionsniveau i forhold til udlændingenes skole- og  

 uddannelsesmæssige forudsætninger og dansksproglige mål.  

 Uddannelserne opbygges med udgangspunkt i den nuværende  

 undervisningsmodel, der bygger på de gældende europæiske  

 niveaustandarder for sprogindlæring.
Undervisningsmodellen  

 videreføres, men slutniveauerne for de nuværende spor 1 og 2  

 foreslås styrket, så uddannelserne hver især kan stå  

 alene og i højere grad leve op til regeringens integrationspolitiske  

 mål.
I overensstemmelse med regeringens integrationsudspil  

 foreslås, at det obligatoriske kursus i forståelse af danske  

 samfundsforhold af mindst 20 timers varighed, der i dag normalt skal afholdes  

 senest seks måneder efter kommunens overtagelse af integrationsansvaret  

 for udlændingen, integreres i danskundervisningen.
Kurset  

 gennemføres i dag af forskellige lokale udbydere, herunder  

 sprogcentrene.
De tre uddannelser indledes alle med intensiv undervisning  

 i dansk samt orientering om kultur- og samfundsforhold i Danmark af normalt  

 op til seks måneders varighed.
Er udlændingen i  

 beskæftigelse, tilpasses undervisningen også i introfasen den  

 pågældendes beskæftigelsessituation.
I denne fase gives  

 basal introduktion til hverdagssprog, lokalsamfund og arbejdsforhold,  

 herunder arbejdspladskultur og oplysninger om vilkårene for at etablere  

 egen virksomhed.
Der orienteres tillige om rettigheder og pligter, herunder  

 pligten til aktiv arbejdssøgning og til at tage forefaldende arbejde  

 samt konsekvenserne i form af bortfald af ydelser i tilfælde af  

 arbejdsvægring m.v.
Introfasen fokuserer især på mundtlig,  

 arbejdsmarkedsrelevant kommunikation med henblik på hurtigst mulig  

 integration på arbejdsmarkedet.
Udlændinge, der alene er på  

 et ophold af kortere varighed i Danmark uden integrationssigte samt  

 udlændinge, der allerede er i besiddelse af den fornødne viden  

 på området, deltager normalt ikke i intromodulernes  

 orienteringsdel.
Den resterende del af uddannelserne har desuden den almene  

 integration i fokus.
Indlæringen af sproget efter uddannelsens to  

 første moduler forudsættes som hovedregel gennemført som  

 deltidsuddannelse og baseres således på størst mulig  

 synergieffekt i samspillet med aktivering/beskæftigelse og eventuel  

 faglig uddannelse og opkvalificering.
Generelt vil den  

 arbejdsmarkedsrelevante del af uddannelsernes indhold blive styrket i forhold  

 til i dag, ligesom hjælp til jobsøgning m.v. i højere  

 grad end i dag vil indgå i integrationsindsatsen, herunder i  

 danskundervisningen.
Det tætte samspil mellem danskindlæringen og  

 den enkelte udlændings arbejdsmarkedstilknytning forudsætter, at  

 danskuddannelsen i langt højere grad end hidtil tilrettelægges  

 fleksibelt og individualiseret i overensstemmelse med den enkelte  

 udlændings behov, forudsætninger og beskæftigelses- eller  

 aktiveringssituation.
Forudsætningen om individuel  

 tilrettelæggelse af danskuddannelserne betyder, at nye fleksible  

 tilrettelæggelsesformer må tages i brug i langt videre omfang,  

 end det hidtil har været praktiseret på  

 uddannelsesområdet.
Det er som hidtil sprogcentre og andre udbydere af  

 danskundervisningen, der efter en pædagogisk vurdering indplacerer  

 kursisterne på danskuddannelse og modul i uddannelsesmodellen.
Det  

 forudsættes, at alle deltagere i danskundervisningen fra 1. januar 2004  

 af udbyderen er indplaceret på relevant danskuddannelse og modul.
 Den traditionelle, holdbaserede klasseundervisning vil  

 især blive videreført for udlændinge på  

 Danskuddannelse 1. På de to øvrige uddannelser vil hold- eller  

 gruppebaseret danskundervisning fortsat være relevant, men det  

 forventes, at klasseundervisningen i større eller mindre omfang  

 efterhånden vil blive suppleret med selvstudier på basis af  

 elektroniske undervisningsmaterialer, forberedelse i studieværksteder  

 med eller uden lærerstøtte, fjernundervisning m.v. for dermed at  

 kunne tilgodese behovet for individuel tilrettelæggelse.
 Individualiseringen af undervisningen medfører, at  

 den hidtidige timetalsbaserede opgørelse af studieaktiviteten og  

 afregningen heraf foreslås ændret således, at aktiviteten  

 fremover måles ud fra den samlede arbejdsbelastning, der  

 forudsættes ved gennemførelse af uddannelsen og dens enkelte  

 moduler - herunder konfrontationstimer, selvinstruktion, fjernundervisning,  

 opgaveløsning og forberedelse til konfrontationstimerne m.v.
 Det er forudsat, at alle tre uddannelser har et omfang  

 på 1,2 årsværk/heltidsuddannelse (1 årsværk  

 svarer til en arbejdsbelastning på 37 timer pr. uge i 46 uger), der  

 skal tilrettelægges således, at de skal kunne gennemføres  

 inden for den tre-årige introduktionsperiode, svarende til en samlet  

 arbejdsbelastning på ca. 2042 timer, herunder forberedelsestid.
 For så vidt angår personer omfattet af  

 integrationsloven eller personer, som er henvist til danskuddannelse fra  

 arbejdsformidlingen, fastlægges tempoet for gennemførelsen af  

 uddannelsen inden for de enkelte moduler i den tre-årige periode af  

 udlændingen selv i samråd med kommunen/AF i den individuelle  

 kontrakt/handlingsplan for den pågældendes  

 integrationsforløb eller aktivering.
Introduktionsforløbets enkeltelementer  

 forudsættes nøjere beskrevet og fastlagt i den individuelle  

 kontrakt mellem kommunen og udlændingen.
I kontrakten indgår  

 udlændingens indplacering på relevant uddannelse og modul og  

 også fordelingen af introduktionsprogrammets tid på  

 danskuddannelse, aktivering, beskæftigelse og evt. faglige uddannelse  

 eller opkvalificering i hver fase og kan dermed danne grundlag for  

 iværksættelse af sanktioner, hvis udlændingen misligholder  

 kontrakten.
Det forudsættes, at kommunen blandt andet gennem aftale med  

 de involverede virksomheder og øvrige aktiveringssteder sikrer, at der  

 afsættes den fornødne tid til danskuddannelse i  

 introduktionsperioden.
 Kravet om aktiv deltagelse i alle delelementer af  

 introduktionsprogrammet, herunder danskuddannelsen videreføres.
5. Danskprøverne  

 5.1. Gældende regler Danskundervisningen kan i dag afsluttes med en centralt  

 stillet færdighedsprøve efter de afsluttende niveauer på  

 spor 2 og 3. Der tilbydes ikke en prøve efter afslutningen på  

 spor 1. Prøveaflæggelsen er frivillig, og personer, der ikke har  

 deltaget i undervisningen på de afsluttende, prøveforberedende  

 niveauer, kan indstille sig til prøverne som selvstuderende mod  

 betaling af et gebyr på 600 kr., dog 1.200 kr. for Studieprøven.  

 Prøverne, der afholdes to gange om året i maj/juni og  

 november/december, er følgende: Almenprøve 1, der afslutter  

 undervisningen på spor 2, Almenprøve 2, der afslutter  

 undervisningen på spor 3 trin 3, evt. suppleret med den  

 arbejdsmarkedsforberedende modulprøve (DAF) eller den  

 uddannelsesforberedende modulprøve (DUF). Spor 3 kan desuden afsluttes  

 efter trin 4 med Studieprøven, der normalt er det dansksproglige  

 adgangskrav til udlændinge ved optagelse til de videregående  

 uddannelser.
Alle prøverne består af en mundtlig del og en  

 skriftlig del, og der aflægges prøve i fire delelementer:  

 læseforståelse, skriftlig fremstilling, lytteforståelse og  

 mundtlig kommunikation.
Prøverne afholdes af sprogcentrene, og  

 Integrationsministeriet, der står for prøveproduktionen i  

 samarbejde med en opgavekommission, har ansvaret for tilsynet med  

 prøverne.
5.2. Foreslåede regler Med lovforslaget lægges der op til, at  

 integrationsministeren træffer beslutning om, hvem af udbyderne af  

 danskuddannelsen der er bemyndiget til at afholde prøverne.
Udbydere,  

 der ikke er prøveafholdende, betaler af modultaksten et  

 prøvegebyr til den prøveafholdende udbyder for kursister, som  

 tilmeldes en prøve, som afslutning på undervisningen på et  

 af de prøveforberedende moduler.
Med lovforslaget lægges der desuden op til, at det  

 nuværende prøvesystem videreføres med justeringer.
Det  

 foreslås, at de tre danskuddannelser afsluttes med henholdsvis  

 Prøve i Dansk 1, 2 og 3. Hertil kommer Studieprøven.
For alle  

 prøverne gælder, at de kommer til at afspejle den justering af  

 uddannelsernes indhold, der er en følge af den generelle  

 erhvervsretning af uddannelsernes indhold og den styrkede undervisning i  

 kultur- og samfundsforhold i Danmark.
Der lægges desuden op til  

 testning af status for udlændinges dansksproglige niveau efter  

 afslutningen på de to introduktionsmoduler, dvs. efter afslutningen af  

 modul 2 på alle tre danskuddannelser.
Testningen foretages af udbyderne  

 på baggrund af centralt udarbejdet testmateriale.
6. Organisering og styring af udbudet  

 6.1. Gældende regler Med lov om undervisning i dansk som andetsprog for voksne  

 udlændinge m.fl. og sprogcentre (danskundervisningsloven), som  

 trådte i kraft den 1. januar 1999, blev ansvaret for undervisningen  

 overført fra amterne til kommunerne.
Det betyder, at den enkelte  

 udlændings bopælskommune har ansvaret for, at personer, der bor i  

 kommunen, og som er omfattet af lovens bestemmelser, sikres et  

 undervisningstilbud i overensstemmelse med den enkeltes behov og  

 forudsætninger.
Undervisningen gennemføres på sprogcentre,  

 som kan være kommunale, amtskommunale eller private, herunder  

 selvejende institutioner.
Kommunen kan vælge enten selv at gennemføre  

 undervisningen på et kommunalt sprogcenter eller kan indgå  

 driftsoverenskomst om undervisningens gennemførelse med et  

 sprogcenter, der kan være amtskommunalt eller privat, herunder  

 selvejende.
En kommune, der ikke selv ønsker at etablere et  

 sprogcenter eller indgå en driftsoverenskomst med et sprogcenter herom,  

 typisk fordi der er få udlændige i kommunen, kan træffe  

 aftale med en anden kommune om, at denne gennemfører  

 undervisningen.
Ansvaret for, at sprogcentrenes virksomhed er i  

 overensstemmelse med de gældende regler på området,  

 herunder at kvaliteten af tilbudet lever op til gældende krav og  

 forudsætninger, er placeret hos de kommuner, hvor sprogcentrene er  

 beliggende (centerkommunerne). Centerkommunerne er den drifts- og  

 tilsynsansvarlige myndighed, der indberetter til Integrationsministeriet om  

 sprogcentrenes virksomhed, mål, resultater, kvalitetsudvikling m.v.  

 Indberetningerne er bl.a. baseret på aktivitetsoplysninger fra  

 sprogcentrene.
Centerkommunerne sikrer tillige i samarbejde med  

 bopælskommunerne den fornødne kapacitet til levering af  

 danskundervisning med kort varsel.
Der findes i dag 43 centerkommuner og 51 sprogcentre, som  

 har 54 permanente underafdelinger og et stort antal midlertidige satellitter,  

 der f.eks. kan være placeret på arbejdspladser, på andre  

 uddannelsesinstitutioner eller i tilknytning til særlige  

 aktiveringsprojekter.
Omkring en trediedel af sprogcentrene er kommunale.
Der  

 er et enkelt amtskommunalt sprogcenter, resten er private.
De fleste af de  

 private sprogcentre har deres rod i oplysningsforbundenes sprogskoler,  

 enkelte drives af Dansk Flygtningehjælp og andre, f.eks.  

 Studieskolerne, der forbereder kursisterne danskfagligt til  

 videregående uddannelser, har ingen forbindelse til organisationer.
Der stilles i regelsættet om danskundervisningen  

 ingen specifikke krav til størrelsen af et sprogcenter, men kravet om,  

 at et sprogcenter skal have en størrelse, der muliggør  

 sammensætning af homogene hold sammensat af kursister, der har  

 ensartede forudsætninger i form af dansksprogligt niveau og mål  

 med undervisningen, forudsætter i praksis, at sprogcentrene må  

 have et kursistgrundlag på mindst 200   250 kursister.
Der er dog  

 fastsat regler om sprogcentrenes mindste udbud (kernetilbudet), som skal  

 omfatte dagundervisning på spor 2 og 3 på alle trin og niveauer,  

 der fører frem til Almenprøve 1 og Almenprøve 2 samt  

 på et eller flere niveauer på spor 1. I tilknytning til de  

 enkelte sprogcentre skal centerkommunerne i dag nedsætte et  

 sprogcenterråd sammensat af de involverede på området og  

 det lokale arbejdsmarkeds parter.
Rådet skal rådgive  

 sprogcentrets ledelse og centerkommunen om spørgsmål i  

 forbindelse med danskundervisningen og dens samspil med bl.a.  

 arbejdsmarkedet.
Lov nr. 1043 af 17. december 2002 om ændring af  

 integrationsloven, lov om undervisning i dansk som andetsprog for voksne  

 udlændinge m.fl. og sprogcentre med flere love, som trådte i  

 kraft den 1. januar 2003, åbner mulighed for at udvide kredsen af  

 udbydere af danskundervisning.
Hermed videreføres sprogcentrene som  

 udbydere af danskuddannelsen, men uden at der som hidtil forudsættes en  

 mindste størrelse på sprogcentrene.
Det betyder bl.a., at  

 betingelserne for at etablere sprogcentre, også for mindre kommuner,  

 der selv ønsker at stå for undervisningen, bliver enklere.
Som  

 hidtil fastholdes en vis bredde i sprogcentrenes udbud (kernetilbudet), der  

 dog alene som minimum skal omfatte det fulde undervisningsforløb med  

 dertil hørende afsluttende prøver på to spor.
Dette er en  

 nedjustering i forhold til kravet til det hidtidig gældende  

 minimumskrav til sprogcentrenes kernetilbud.
Derudover kan kommunerne som konsekvens af denne lov som  

 supplement til deres samarbejde med centerkommuner om udbudet af  

 danskundervisning på sprogcentre selv vælge (lokale) udbydere af  

 danskundervisningen, eventuelt i samråd med en virksomhed, når  

 undervisningen skal kombineres med en udlændings aktivering eller  

 beskæftigelse på en offentlig eller privat virksomhed eller med  

 vedkommendes uddannelse.
Virksomheder vil således kunne gøre  

 aftale med en af virksomheden udvalgt udbyder af danskundervisning til en  

 betingelse for at bidrage til aktivering.
Desuden kan de kommunale  

 ungdomsskoler tilbyde danskundervisning til unge udlændinge mellem 18  

 og 25 år.
Til de nye udbydere, der normalt alene skal gennemføre  

 danskundervisning for en afgrænset gruppe kursister, stilles ikke, som  

 til sprogcentrene, minimumskrav om udbudets bredde (kernetilbud).
6.2 Foreslåede regler Lovforslaget bygger videre på og udvider den  

 afgrænsning af udbyderkredsen, der er fastsat i lov nr. 1043 af 17.  

 december 2002. Med udvidelsen af udbyderkredsen er det tanken at skabe en  

 mere bredspektret udbyderkreds, der åbner mulighed for, at nye typer af  

 udbydere, der er i besiddelse af andre kompetencer end sprogcentrene,  

 herunder ikke mindst erfaringer med samarbejdet med det lokale arbejdsmarked,  

 kan tilbyde danskuddannelse.
Udbydere af danskuddannelserne foreslås fremover at  

 være sprogcentre og andre uddannelsesinstitutioner, der er offentlige  

 eller offentligt godkendte samt andre private udbydere, når  

 danskundervisningen skal kombineres med aktivering eller beskæftigelse  

 på privat eller offentlig virksomhed.
Sprogcentrene kan som i dag  

 være kommunale, amtskommunale eller private, herunder selvejende  

 institutioner.
Der stilles ingen krav til sprogcentrenes kapacitet i form af  

 kursistantal, men der stilles krav om, at sprogcentrene som minimum udbyder  

 det fulde uddannelsesforløb på to af de tre danskuddannelser,  

 dog med mulighed for dispensation herfor for sprogcentre, der af  

 særlige grunde ønsker at specialisere deres uddannelsestilbud  

 yderligere.
Herudover kan danskuddannelserne eller dele heraf udbydes  

 af offentlige uddannelsesinstitutioner eller offentligt godkendte  

 uddannelsesinstitutioner efter integrationsministerens nærmere  

 bestemmelse.
Der tænkes især på offentlige  

 uddannelsesinstitutioner eller uddannelsesinstitutioner godkendt af det  

 offentlige, der er typiske aftagere af danskuddannelsernes kursister som  

 f.eks.
SOSU-skoler, erhvervsskoler, voksenuddannelsescentre (VUC),  

 højskoler mv.
Hertil kommer de kommunale ungdomsskoler.
Endelig kan  

 danskuddannelserne udbydes af lokale, private udbydere, når der er tale  

 om udbud af virksomhedsbaseret danskundervisning.
Udbydere, der ikke er  

 sprogcentre, kan enten udbyde de fulde sporuddannelser eller enkelte moduler  

 af disse.
 Det forudsættes, at sprogcentre og andre udbydere af  

 danskuddannelse skal optage alle udlændinge, der henvises til  

 uddannelse, som den pågældende udbyder efter aftale med en eller  

 flere kommuner er godkendt til at varetage.
Ifølge forslaget er det som hidtil  

 kommunalbestyrelsen i bopælskommunen, der har ansvaret for, at  

 udlændinge med mangelfulde danskkundskaber, der er bosat i kommunen,  

 får et relevant tilbud om danskuddannelse i overensstemmelse med den  

 pågældendes forudsætninger, uddannelsesbehov og mål  

 med uddannelsen.
Kommunalbestyrelsen har desuden ansvaret for, at  

 danskuddannelserne gennemføres i overensstemmelse med de  

 gældende regler på området, og at kvaliteten af  

 uddannelserne sikres.
Kommunalbestyrelserne kan opfylde deres udbudsforpligtelse  

 ved enten selv eller i samarbejde med en eller flere andre  

 kommunalbestyrelser at udbyde uddannelserne på et kommunalt sprogcenter  

 eller ved at indgå driftsaftale om udbudet med en anden udbyder herom,  

 jf. beskrivelsen ovenfor om udbyderkredsen.
Det kommunale samarbejde kan  

 f.eks. forankres hos en af de hidtidige centerkommunalbestyrelser, der  

 på vegne af flere kommunalbestyrelser udbyder danskuddannelserne, eller  

 hos et andet kommunalt fællesskab.
På samme måde kan en  

 kommunalbestyrelse efter aftale overdrage sit ansvar for og kontrol med  

 udbudet og udbydernes virksomhed til en anden kommunalbestyrelse eller til et  

 kommunalt fællesskab.
Det er som i dag kommunalbestyrelsen i  

 bopælskommunen, der henviser til danskuddannelse hos en udbyder, dog  

 således at udlændingens ønske til udbyder så vidt  

 muligt imødekommes.
Med lovforslaget gives der mulighed for frit valg  

 af udbyder for selvforsørgende udlændinge, der ikke modtager  

 aktiveringstilbud.
Med lovforslaget skabes der desuden gennem regelforenkling  

 af uddannelsesområdet større frihed for kommunerne til at udbyde  

 og tilrettelægge danskuddannelserne.
Det sker bl.a. gennem udvidelsen  

 af udbyderkredsen og afskaffelse af en række af lovens hidtidige  

 bestemmelser om holdsætning, daglig ledelse på sprogcentre og hos  

 andre udbydere og pædagogisk råd og sprogcenterråd som  

 rådgivende organer for sprogcentre.
Hertil kommer bestemmelserne om  

 krav til voksenpædagogisk miljø og lokaler.
Det betyder f.eks.  

 ikke, at der ikke længere skal være en leder knyttet til  

 udbyderne, eller at lokalerne ikke skal være velegnede til  

 formålet, men at kommunerne selv skal sørge for, at  

 uddannelserne gennemføres professionelt og kvalificeret uden  

 detaljeret regulering herom i lov og bekendtgørelse.
7. Økonomistyringen i forhold til udbyderne af  

 danskuddannelsen  

 7.1 Gældende regler De samlede offentlige udgifter til danskundervisning for  

 voksne udlændinge udgjorde i 2001 ca. 1 mia. kr.
Kommunalbestyrelsen afholder udgifterne til  

 danskundervisningen til udlændinge, der er bosat i kommunen   dog  

 bortset fra forsikrede ledige, der deltager i undervisningen som led i  

 aktivering efter lov om aktiv arbejdsmarkedspolitik.
Staten finansierer fuldt  

 ud kommunernes udgifter til danskundervisning.
Finansieringen af kommunernes  

 udgifter til danskundervisning afhænger af kursistgruppe.
Udgifter til danskundervisningen af udlændinge, som  

 er omfattet af integrationsloven, dækkes via aktivitetsbestemte  

 tilskud, som er fastsat i integrationsloven.
Tilskudenes størrelse  

 afhænger af, hvor mange timer den enkelte udlænding deltager i  

 danskundervisning samt af, om udlændingen skal tilbydes aktivering.  

 Tilskudenes størrelse er baseret på en antagelse om, at de  

 gennemsnitlige udgifter til danskundervisningen udgør 67,7 kr. pr.  

 undervisningstime (2003-p/l).
Kommunernes udgifter til danskundervisning af  

 udlændinge, som ikke er omfattet af integrationsloven, finansieres via  

 tilskud pr. time fra staten samt via bloktilskudet.
Efter gældende  

 regler yder staten et tilskud på 33 kr. pr. undervisningstime  

 (2003-p/l), som tilbydes udlændinge med bopæl i kommunen.  

 Tilskudet ydes dog ikke for udlændinge omfattet af integrationsloven  

 eller forsikrede ledige, som deltager i undervisningen som led i aktivering  

 efter lov om aktiv arbejdsmarkedspolitik.
Tilskudet udgør dermed ca.  

 halvdelen af den gennemsnitlige udgift til danskundervisning pr. time.
 Kommunernes samlede udgifter til danskundervisning er  

 omfattet af den kommunale budgetgaranti, hvilket indebærer, at  

 bloktilskudet årligt reguleres i forhold til de kommunale nettoudgifter  

 på området.
Det er i dag de enkelte centerkommuner, der  

 fastlægger bevillingerne og afregningsmodellerne for sprogcentrene og  

 afregningsmodellerne med bopælskommunerne på baggrund af  

 mellemkommunale aftaler.
Nogle sprogcentre kompenseres for deres udgifter i  

 form af en tilskudsramme beregnet på baggrund af den forventede  

 aktivitet, der kan efterreguleres.
Andre sprogcentre får deres udgifter  

 refunderet på baggrund af en fast timepris, der normalt dækker  

 alle udgifter forbundet med undervisningen.
Centerkommunernes  

 opkrævning af refusion for danskundervisningen hos  

 bopælskommunerne er typisk baseret på den gennemsnitlige  

 kursisttimepris.
Kursisttimeprisen fungerer i dag som en enhedstakst for  

 danskundervisningen på de tre spor dækkende såvel faste som  

 variable undervisningsudgifter.
7.2 Foreslåede regler Det foreslås, at de lokale finansieringsmodeller for  

 afregningen med sprogcentrene erstattes af en fælles taxameterbaseret  

 finansieringsmodel gældende for alle udbyderne af danskuddannelserne  

 med landsdækkende, vejledende takster for uddannelserne, der  

 fastsættes på finansloven.
Taksterne fastsættes pr.  

 modul.
De landsdækkende, vejledende takster for  

 danskuddannelsens enkelte moduler er den standard, udbyderne typisk må  

 indstille deres virksomhed efter med mulighed for at udnytte de  

 frihedsgrader, der følger af manglende central regulering af  

 holdstørrelse, holdsætning mv.
Hertil kommer muligheden for  

 fleksible tilrettelæggelsesformer for undervisningen med anvendelse af  

 få eller ingen lærertimer ved inddragelse af undervisning i  

 studieværksteder med eller uden lærerstøtte,  

 fjernundervisning, selvinstruktion på basis af edb-baserede  

 undervisningsprogrammer m.v.
Taksterne fastsættes, så udbyderne  

 får en rimelig dækning for samtlige deres udgifter til  

 gennemførelse af et kvalificeret danskuddannelsestilbud inklusiv  

 prøveafholdelse.
Niveauet for de vejledende takster, som vil  

 fremgå af de årlige finanslove, vil som udgangspunkt i gennemsnit  

 være udgiftsneutralt i forhold til gældende lovgivning.
Med henblik på at skabe størst muligt  

 incitament til effektivisering af udbydernes danskuddannelsestilbud, herunder  

 medvirke til at sikre, at langt flere udlændinge end hidtil  

 gennemfører det fulde uddannelsestilbud på kortere tid  

 foreslås desuden, at kommunernes betaling til udbyderne af  

 danskuddannelserne sker efter progression således, at kommunens  

 afregning med udbyderne sker for hvert modul for sig.
Udlændingen kan  

 ikke tilmeldes det næste modul i rækken, før den  

 ansvarlige lærer under ansvar over for udbyderen vurderer, at det  

 dansksproglige mål for det pågældende modul er nået,  

 så oprykning til næste modul i rækken kan finde sted.
Der  

 betales kun én gang for hvert modul bortset fra særlige  

 tilfælde, f.eks. hvor udbyderen svigter i en sådan grad, at  

 kommunen træffer beslutning om udbyderskift for det  

 pågældende modul og eventuelle følgende moduler.
 Bestemmelserne om afregning efter moduler vil ikke  

 gælde for kommunens afregning med egne sprogcentre, der er oprettet som  

 kommunale institutioner, når det drejer sig om kursister, der er  

 bosiddende i kommunen, idet dette i givet fald vil bryde med princippet om  

 kommunalbestyrelsens selvstændige bevillingskompetence i forhold til  

 egne institutioner, jf. § 40, stk. 2 i lov om kommunernes styrelse.  

 Kommunen vil dog frivilligt kunne vælge at tilrettelægge  

 bevillingen til en sådan institution efter en tilsvarende model.
Det foreslås desuden, at det særlige tilskud  

 på 33 kr. pr. undervisningstime (2003-p/l), som staten yder for  

 udlændinge, der ikke er omfattet af integrationsloven eller forsikrede  

 ledige, som er henvist til danskundervisning som led i aktivering,  

 videreføres til og med 2006, og at reglerne herom indarbejdes i  

 danskuddannelsesloven.
Lovforslaget indebærer derfor, at lov nr. 423 af  

 31. maj 2000 om tilskud til undervisning i dansk som andetsprog for voksne  

 ophæves.
Forslaget om udfasningen af timetilskudet til  

 danskundervisningen fra 2007 skal ses på baggrund af et kommende  

 forslag til ændring af integrationsloven, der bl.a. indebærer, at  

 det nuværende overgangstilskud erstattes med et resultattilskud.
Efter  

 forslag til ændring af integrationsloven kommer resultattilskudet til  

 udbetaling, når en udlænding har bestået danskprøven  

 på sit niveau og/eller er kommet i beskæftigelse på det  

 ordinære arbejdsmarked.
Endelig foreslås det, at der skabes hjemmel til at  

 indføre deltagerbetaling i form af et gebyr for selvforsørgende  

 udlændinge, der ikke er omfattet af integrationsloven.
Det er tanken at  

 deltagergebyret fastsættes i størrelsesordenen 500-1000 kr. kr.  

 pr. modul, med mulighed for at differentiere gebyrets størrelse i  

 forhold til forskellige målgrupper.
Integrationsministeriet vil  

 følge udviklingen nøje, og det kan evt. blive nødvendigt  

 at fastsætte et højere gebyr end 1000 kr. for at undgå  

 utilsigtede virkninger af loven.
 Som hidtil foreslås, at personer med udenlandsk  

 baggrund, der har opnået dansk indfødsret, skal kunne deltage i  

 danskuddannelsen mod betaling.
8. Økonomiske konsekvenser Lovforslaget indebærer en effektivisering af  

 danskundervisningen, herunder resultatstyring af udbyderne af  

 danskuddannelserne ved hjælp af vejledende, progressionsbaserede  

 takster fastsat på finansloven.
Lovforslaget skal ses i sammenhæng med lovforslag om  

 ændring af integrationsloven, som fremsættes i indeværende  

 folketingssamling.
I lovforslaget vil indgå forslag til omlægning  

 af finansieringen af den kommunale integrationsindsats med det formål  

 at fremme en erhvervsrettet aktivering og øge kommunernes incitament  

 til at sikre en effektiv integrationsindsats.
Nærværende lovforslag vil   set i  

 sammenhæng med ændringerne i integrationsloven   sikre grundlaget  

 for en effektivisering af danskundervisningen.
Lovforslaget skønnes  

 samlet set at være udgiftsneutralt.
8.1. Effektivisering af danskuddannelserne Lovforslaget indebærer en række tiltag, som  

 tilsammen forventes at effektivisere danskundervisningen, herunder  

 øgede frihedsgrader for kommunerne i planlægningen og  

 gennemførelsen af undervisningen, takststyring af udbyderne og  

 begrænsning af uddannelsesretten for den enkelte til tre år som  

 en hovedregel.
Disse tiltag vurderes samlet set at danne grundlag for en  

 mere systematiseret og effektiv indlæring af det danske sprog, der  

 indebærer, at udlændingene kommer hurtigere ud på  

 arbejdsmarkedet og bliver selvforsørgende.
Incitamenterne og  

 effektiviseringen af undervisningen forventes at indebære en besparelse  

 på uddannelsesområdet, fordi udlændingene i gennemsnit  

 må forventes at ville gennemføre uddannelsesforløbene  

 hurtigere end i dag.
8.2. Taxametermodel for afregningen mellem kommunerne og udbyderne Med henblik på at sikre mere ensartede vilkår  

 for udbyderne af danskuddannelserne foreslås, at der indføres en  

 landsdækkende taxametermodel som udgangspunkt for modulvis,  

 progressionsbaseret afregning mellem kommunerne og udbyderne.
Modellen indebærer, at udbyderne af undervisningen  

 fra den henvisende kommune får et taxametertilskud pr. udlænding  

 pr. modul til finansiering af danskuddannelsen.
Tilskudet ydes forud,  

 når udlændingen er tilmeldt undervisningen på modulet, og  

 kan som hovedregel kun ydes én gang.
Der kan først udbetales  

 taxametertilskud for næste modul i rækken, når den enkelte  

 udlænding har nået målene på det forrige modul og af  

 udbyderen er tilmeldt det efterfølgende modul.
Taxametertilskudets størrelse vil blive  

 opført som vejledende landsdækkende takster på de  

 årlige finanslove og vil afhænge af, hvilken uddannelse den  

 enkelte udlænding er indplaceret på af udbyderen af  

 danskuddannelsen.
Tilskudenes størrelse beregnes på grundlag af,  

 at uddannelsen er normeret til 1,2 årsværk inden for en  

 tre-årig periode, hvor et årsværk defineres som 37 timer om  

 ugen i 46 uger om året, samt gennemsnitsbetragtninger for  

 holdstørrelser, antallet af konfrontationstimer mv. på de  

 enkelte uddannelser.
På dette grundlag er gennemsnitstaksten pr. modul  

 for en kursist på Danskuddannelse 1 beregnet til ca. 22.000-24.000 kr.  

 pr. modul eller i alt 132.000-144.000 kr. for et fuldt  

 uddannelsesforløb.
For udlændinge på Danskuddannelse 2 og  

 3 er taksten beregnet til ca. 16.000-18.000 kr. pr. modul eller  

 96.000-108.000 kr. for et fuldt uddannelsesforløb.
Forskellen i  

 taksterne på henholdsvis Danskuddannelse 1 og Danskuddannelse 2 og 3  

 skyldes, at kursisterne er forskellige med hensyn til  

 indlæringshastighed, behov for lærerkontakt, mulighed for  

 selvstudier mv., der påvirker udgiftsniveauet.
I den gældende  

 lovgivning koster er fuldt undervisningsforløb i gennemsnit ca.  

 145.000 kr. på spor 1 og ca. 100.000 kr. på spor 2 og 3.
 Modultaksterne er vejledende, og kommunen kan  

 således, afhængig af udgiftsniveauet, træffe aftale med en  

 udbyder om, at der betales mindre eller mere for modulet end den vejledende  

 takst.
De anslåede udgifter til gennemførelse af et  

 fuldt uddannelsesforløb på de tre uddannelser svarer  

 således til udgifterne til et fuldt uddannelsesforløb efter  

 nuværende lovgivning.
Ifølge nærværende lovforslag  

 gives der samtidig mulighed for, at kursisterne kan tilbydes et mere  

 intensivt uddannelsesforløb end hidtil, hvilket bl.a. skyldes, at der  

 med lovforslaget lægges op til anvendelse af alternative  

 undervisningsformer, og kommunerne får samtidig en række nye  

 muligheder for at tilrettelægge undervisningen efter individuelle  

 behov, herunder det lokale arbejdsmarkeds behov.
Resultatstyringen af udbyderkredsen gennem  

 indførelse af progressionsbaserede takster forventes at  

 indebære, at udlændingene i gennemsnit kommer hurtigere igennem  

 danskuddannelsen sammenlignet med progressionen i forhold til gældende  

 lovgivning, idet både kommunen og udbyderen af undervisningen får  

 incitamenter til at fastholde udlændingen i undervisningen og sikre  

 progressionen i undervisningsforløbet.
Det forhold, at kommunerne kun  

 skal betale for undervisningen på et modul én gang vil medvirke  

 til, at udbyderne i videst muligt omfang vil tilstræbe at effektivisere  

 undervisningstilbudet.
Taxametermodellen regulerer betalingen mellem kommunerne  

 og udbyderne af danskundervisningen.
For udlændinge, som er omfattet af  

 integrationsloven, vil staten fortsat yde aktivitetsbestemte tilskud til  

 kommunerne til finansiering af bl.a. danskundervisningen, som er baseret  

 på de hidtidige gennemsnitsbetragtninger for udgiftsniveauet.
For  

 udlændinge, som ikke er omfattet af integrationsloven   f.eks.  

 EU-borgere, udvekslingsstuderende m.fl   skal kommunerne fortsat betale for  

 danskundervisningen og får deres nettoudgifter hertil dækket via  

 bloktilskudet.
Frem til 1. januar 2007 yder staten tilskud på 33 kr.  

 (2003-p/l) pr. tilbudt dansktime for udlændinge, som ikke længere  

 er omfattet af integrationsloven eller deltager i tilbud efter lov om aktiv  

 arbejdsmarkedspolitik, jf. afsnit 8.3. Kommunerne får dog mulighed for  

 at opkræve deltagergebyr for selvforsørgende udlændinge,  

 der ikke er omfattet af integrationsloven, jf. afsnit 8.4.
8.3. Afskaffelse af timetilskudet pr. 1. januar 2007 Efter gældende regler yder staten et tilskud  

 på 33 kr. pr. tilbudt time for udlændinge, som ikke er omfattet  

 af integrationsloven eller som deltager i tilbud efter lov om aktiv  

 arbejdsmarkedspolitik.
Timetilskudet blev oprindelig indført med  

 henblik på at afhjælpe byrdefordelingsmæssige forskydninger  

 til fordel for kommuner med mange udlændinge, som ikke er omfattet af  

 integrationsloven   hvilket fortrinsvis omfatter udlændinge, der har  

 fået opholdstilladelse før 1. januar 1999, hvor  

 integrationsloven trådte i kraft.
Afskaffelsen af tilskudet forventes at indebære en  

 statslig besparelse på ca. 80 mill. kr. fra og med 2007, som modsvares  

 af kompensation i det primærkommunale bloktilskud.
Denne del af  

 lovforslaget er derfor udgiftsneutral.
8.4. Deltagergebyr for visse kursistgrupper Med henblik på at styrke motivationen og øge  

 fremmødet til danskundervisningen foreslås, at der skabes  

 hjemmel til opkrævning af et deltagergebyr hos selvforsørgende  

 udlændinge, som ikke er omfattet af integrationsloven.
Deltagerbyret  

 vil blive fastsat til 500 - 1000 kr. pr. modul evt. mere, jf. de almindelige  

 bemærkninger, punkt 7.2, med mulighed for at differentiere gebyrets  

 størrelse i forhold til forskellige målgrupper.
Den nævnte  

 kursistgruppe udgjorde 27 pct. af kursisterne i 2001, og består af  

 EU-borgere, udvekslingsstuderende, udlændinge med au pair-status,  

 specialister og andre, der ikke er omfattet af integrationsloven.
Deltagergebyret skønnes at give et årligt  

 provenu på 3 mill.kr.
Hertil kommer adfærdsændringer, som  

 forventes at indebære mindreudgifter på ca. 10-13 mill. kr.  

 årligt.
Der reguleres for indtægten i den kommunale  

 budgetgaranti.
8.5. Nye undervisnings- og tilrettelæggelsesformer Ministeriet for Flygtninge, Indvandrere og Integration vil  

 i tilknytning til reformen af danskundervisningen i samarbejde med de  

 kommunale parter og udbyderne af danskuddannelserne arbejde på at  

 udvikle nye undervisnings- og tilrettelæggelsesformer, f.eks.  

 individualiseret undervisning, der foregår på arbejdspladsen,  

 undervisningsdifferentiering og it-baseret undervisning.
Hertil kommer  

 udvikling af nye relevante undervisningsmaterialer i tilknytning til de nye  

 undervisnings- og tilrettelæggelsesformer samt en evaluering af  

 indsatsen.
Integrationsministeriet vil tillige, som opfølgning  

 på loven, udvikle nye prøver og læseplaner samt  

 iværksætte efteruddannelse af lærere mv.
 Udgifterne til udviklingsarbejdet mv. skønnes at  

 udgøre 5 mill. kr. i 2004, 4 mill. kr. i 2005 og 3 mill. kr. i hvert  

 af årene 2006-2007.
 Hertil kommer udgifter til efteruddannelse af lærere  

 m.v., som skønnes at udgøre 5 mill. kr. i 2004, 4 mill. kr. i  

 2005 og 3 mill. kr. i hvert af årene 2006-2007.
9. Erhvervsadministrative, erhvervsøkonomiske og  

 miljømæssige konsekvenser af lovforslaget og lovforslagets  

 administrative konsekvenser for borgerne Lovforslaget forventes ikke at medføre  

 erhvervsadministrative eller erhvervsøkonomiske konsekvenser eller  

 administrative konsekvenser for borgerne.
Endvidere forventes lovforslaget  

 ikke at have miljømæssige konsekvenser.
10. Forholdet til EU-retten Lovforslaget indeholder ikke EU-retlige aspekter, idet det  

 understreges, at danskuddannelse er et generelt og alment kvalificerende  

 uddannestilbud, der ikke er rettet mod specifik faglig opkvalificering af  

 bl.a. virksomheders medarbejdere.
 11. Hørte myndigheder m.v.
 Lovforslaget har været sendt til høring hos  

 følgende myndigheder og organisationer m.v.:
 Økonomi- og Erhvervsministeriet, Finansministeriet,  

 Beskæftigelsesministeriet, Undervisningsministeriet,  

 Amtsrådsforeningen, Børne- og kulturchefforeningen, Dansk  

 Arbejdsgiverforening, Dansk Folkeoplysnings Samråd, Dansk  

 Flygtningehjælp, Foreningen af Ledere ved Sprogcentre, Foreningen af  

 Skoledere ved de tekniske skoler, Foreningen For Danske Landbrugsskoler,  

 Frederiksberg Kommune, Hfi´s sekretariat (interesseorganisationen for  

 handelsskolernes ledelse), Kommunernes Landsforening, Københavns  

 Kommune, Landsforbundet af Voksen- og Ungdomsundervisere, Landsorganisationen  

 i Danmark, Rådet for Etniske Minoriteter og Rådet  

 vedrørende almen voksenuddannelse på grundlæggende niveau  

 (KUR).
12. Vurdering af konsekvenser af lovforslaget Positive konsekvenser /Mindreudgifter Negative konsekvenser /Merudgifter Økonomiske konsekvenser for stat, kommuner og  

 amtskommuner Lovforslaget skønnes at indebære en mindreudgift  

 på ca. 13-16 mill. kr. årligt, hvoraf 3 mill. kr. vedrører  

 gebyrindtægter.
 Lovforslaget skønnes at indebære merudgifter  

 på 10 mill. kr. i 2004, 8 mill. kr. i 2005 samt 6 mill. kr. i hvert af  

 årene 2006-2007 som følge af udviklingsarbejde og  

 efteruddannelse som følge af lovforslaget.
Administrative konsekvenser for stat, kommuner og  

 amtskommuner Nej Nej Økonomiske konsekvenser for erhvervslivet Nej Nej Administrative konsekvenser for erhvervslivet Nej Nej Miljømæssige konsekvenser Nej Nej Administrative konsekvenser for borgerne Nej Nej Forholdet til EU-retten Lovforslaget indeholder ikke EU-retlige aspekter.
Bemærkninger til lovforslagets  

 enkelte bestemmelser Til § 1 På baggrund af regeringens ønsker om hurtigst  

 mulig arbejdsmarkedstilknytning for nyankomne udlændinge lægger  

 lovforslaget op til et dobbelt sigte med danskuddannelsen.
 Bestemmelsen i stk. 2 angiver således  

 det kortsigtede mål, at udlændinge hurtigst muligt skal tilegne  

 sig basale dansksproglige og andre nødvendige kvalifikationer for  

 så tidligt som muligt at kunne fungere på en dansk arbejdsplads  

 og i dagliglivet.
 Bestemmelsen i stk. 3 angiver det mere  

 langsigtede mål, at udlændinge opnår de nødvendige  

 dansksproglige og almene forudsætninger for at kunne fungere som aktive  

 medborgere i alle dele af samfundslivet.
Den samlede bestemmelse afspejler, at integrationen  

 forudsætter, at man som ny borger, der opholder sig i Danmark med  

 henblik på integration har - eller opnår - kendskab til de  

 grundlæggende institutioner og værdier i det danske samfund,  

 herunder navnlig viden om folkestyret og dets principper om demokratisk  

 deltagelse, personlig frihed, ligeværd for alle uanset køn,  

 hudfarve og overbevisning, samt pligter og rettigheder i  

 samfundsfællesskabet i øvrigt.
Endvidere afspejler bestemmelsen,  

 at kendskab til almene kultur- og samfundsforhold i Danmark vedrørende  

 f.eks. boligforhold, arbejdsmarkedet, uddannelse, fritidstilbud, sociale og  

 sundhedsmæssige tilbud m.v. tillige er nødvendige  

 forudsætninger for en vellykket integration og aktivt medborgerskab.
Til § 2 Bestemmelsen i stk. 1, 1. pkt., der svarer til  

 den gældende lovs § 1, stk. 1, fastlægger  

 kommunalbestyrelsens ansvar for tilbud om danskuddannelse til  

 udlændinge bosat i kommunen.
Bestemmelsen i stk. 1, 2. pkt.,  

 begrænser som hovedregel uddannelsesretten for den enkelte til tre  

 år fra første optagelse til uddannelse, hvor det  

 forudsættes, at undervisningen er påbegyndt, dvs. at de  

 pågældende er mødt op til undervisningen og har modtaget  

 mindst én lektion.
Udlændingens uddannelsesret modsvares af en  

 pligt for bopælskommunen til at sikre den pågældende et  

 relevant uddannelsestilbud med afsluttende prøveaflæggelse, der  

 kan gennemføres inden for en tre-årig periode.
Baggrunden for  

 den foreslåede bestemmelse er et ønske om at give den enkelte  

 udlænding og kommunerne et incitament til uddannelsens  

 gennemførelse i løbet af de første tre år efter  

 ankomsten til Danmark.
Udlændinge, der har modtaget danskundervisning  

 før lovens ikrafttræden, kan afslutte et påbegyndt  

 uddannelsesforløb inden for en periode på højst tre  

 år fra 1. januar 2004, jf. § 21, stk. 3.
Målgruppen for lovforslaget svarer til  

 målgruppen efter den gældende lov.
Bestemmelsen i stk. 2,  

som svarer til den gældende lovs § 1, stk. 2, omfatter  

 alle udenlandske statsborgere, der bosætter sig i Danmark.  

 Personkredsen omfatter således som hidtil alle voksne udlændinge,  

 der har fået opholdstilladelse og er folkeregistreret og ikke alene  

 udlændinge, der er omfattet af integrationsloven.
 Loven omfatter   ud over personer der er omfattet af  

 integrationsloven   udlændinge, der er statsborgere i et  

 EU-medlemsland, eller er omfattet af aftalen om Det Europæiske  

 Økonomiske samarbejde eller er omfattet af Det Europæiske  

 Fællesskabs regler om visumfritagelse og om ophævelse af  

 indrejse- og opholdsbegrænsninger i forbindelse med arbejdskraftens  

 frie bevægelighed, etablering og udveksling af tjenesteydelser m.v.
 Loven omfatter tillige statsborgere fra de andre nordiske  

 lande, som ifølge den gældende lovgivning kan bosætte sig  

 i Danmark, uden at der kræves opholdstilladelse.
 Loven omfatter ikke personer, der opholder sig i Danmark,  

 medens deres ansøgning om opholdstilladelse som flygtninge behandles  

 (asylansøgere).
Uden for loven falder ligeledes turister og andre  

 udlændinge, der kun opholder sig i Danmark i ganske kort tid.  

 Udlændinge, der opholder sig her midlertidigt for at gennemgå en  

 uddannelse eller for at arbejde, f.eks. udvekslingsstuderende, au pair-piger  

 og lignende vil normalt skulle have opholdstilladelse og vil dermed  

 være omfattet af loven.
Der henvises i øvrigt til punkt 3 i de  

 almindelige bemærkninger.
 Bestemmelsen i stk. 3 svarer til den  

 gældende lovs § 2, stk. 3. Personer under 18 år vil  

 normalt skulle henvises til undervisning i dansk som andetsprog i den  

 kommunale ungdomsskole, hvor undervisningen foregår i et  

 ungdomsmiljø, men der kan forekomme tilfælde, hvor det vil  

 være uhensigtsmæssigt at skulle oprette særlige hold i  

 dansk i ungdomsskolen for nogle ganske få udlændinge.
Bestemmelsen i stk. 4, svarer til § 1 i  

 den gældende undervisningsbekendtgørelse.
Erfaringen har vist,  

 at der er tale om et meget begrænset antal personer.
 Med den foreslåede bestemmelse i stk. 5  

 får kommunalbestyrelsen en pligt til at forlænge tre-års  

 perioden, hvis udlændingen f.eks. på grund af sygdom, barsel,  

 traumer, handicap eller lignende eller på grund af ustøttet  

 fuldtidsbeskæftigelse (37 timer om ugen) ikke har påbegyndt eller  

 afsluttet danskuddannelsen i løbet af den tre-årige periode.  

 Disse personer har ret til en forlænget danskuddannelsesperiode  

 svarende til den periode, hvor de har været afskåret fra  

 danskuddannelse.
 Med bestemmelsen i stk. 6 får  

 kommunalbestyrelsen mulighed for at beslutte, at udlændinge, som af  

 andre grunde end nævnt i stk. 5 ikke har fået lært  

 dansk inden for den tre-årige periode, kan fortsætte  

 undervisningen.
I de i stk. 5 og 6 nævnte situationer modtager  

 kommunalbestyrelsen indtil 2007 et timetilskud på 33 kr. til  

 dækning af udgifter forbundet med undervisningen.
Fra 1. januar 2007  

 kompenseres kommunalbestyrelsen generelt for sine udgifter via  

 bloktilskudet.
Til § 3 Danskuddannelserne omfatter som i dag undervisning i dansk  

 sprog og kultur- og samfundsforhold i Danmark, jf. bestemmelsens  

stk. 1. Undervisningen skal tage udgangspunkt i dagligdagens og  

 arbejdslivets behov og skabe sammenhæng med de krav, der stilles i  

 forbindelse med opnåelse af dansk indfødsret.
Undervisningen i  

 kultur- og samfundsforhold i Danmark indgår som en integreret del af  

 undervisningen på alle niveauer.
Undervisningen styrkes som  

 følge af, at kurset i samfundsforståelse med et omfang på  

 mindst 20 timer, som i dag er en del af introduktionsprogrammet for  

 udlændinge, der er omfattet af integrationsloven, vil blive indarbejdet  

 i læseplanerne for danskuddannelserne.
Se i øvrigt punkt 4 i de  

 almindelige bemærkninger.
Med lovforslaget lægges der op til, at  

 undervisningen i kultur- og samfundsforhold primært placeres i  

 danskuddannelsernes startfase, typisk integreret i uddannelsernes to  

 første moduler.
Da udlændingenes dansksproglige  

 færdigheder på dette tidlige stadium normalt befinder sig  

 på et meget basalt niveau, vil tolkebistand i forbindelse med  

 orienteringen om disse emner normalt være påkrævet.  

 Udlændinge, der alene skal opholde sig i Danmark i en kortere periode,  

 deltager normalt ikke i orienteringsdelen i startfasen.
Den nuværende  

 undervisningsmodels opdeling i spor afløses af tre separate  

 danskuddannelser, jf.  stk. 2-5. Forslaget indebærer, at  

 det nuværende spor 1 fremover tilrettelægges og  

 gennemføres som et selvstændigt uddannelsesforløb for den  

 gruppe af udlændinge, der har de uddannelsesmæssigt svageste  

 forudsætninger for at tilegne sig det danske sprog.
Der lægges op  

 til en styrkelse af uddannelsens mundtlige færdighedsniveau.  

 Uddannelsen har som mål, at udlændingen indhenter basale  

 færdigheder i dansk sprog og kultur- og samfundsforhold i Danmark, der  

 anses for en forudsætning for at kunne klare sig som borger i Danmark,  

 herunder som beskæftiget på det ufaglærte arbejdsmarked  

 eller som hjemmearbejdende medlem af familien.
En nyudviklet Prøve i  

 Dansk 1 foreslås at afslutte Danskuddannelse 1. Uddannelsen  

 tilrettelægges i den indledende fase også for udlændinge,  

 der er alfabetiseret på hjemlandets ikke-latinske alfabet, de  

 såkaldte latinske analfabeter.
Disse udlændinge vil ofte efter  

 afsluttet alfabetisering på Danskuddannelse 1 kunne skifte uddannelse  

 og afslutte deres danskuddannelse på en af de øvrige to  

 uddannelser.
Danskuddannelse 2 styrkes i forhold til undervisningen  

 på spor 2 i dag.
Det gælder især den mundtlige  

 kommunikation og læsefærdighed, der muliggør, at  

 udlændingen efter afsluttet uddannelse har opnået et  

 dansksprogligt kompetenceniveau, der gør det muligt for den  

 pågældende at varetage og fastholde ufaglært eller  

 faglært arbejde.
Det betyder, at den pågældende får  

 mulighed for at deltage i et ordinært kompetencegivende AMU-kursus  

 eller anden faglig efteruddannelse sammen med danske kolleger, der anses for  

 at være en nødvendig forudsætning for at kunne fastholde  

 ufaglært eller faglært arbejde.
Hertil kommer muligheden for at  

 deltage i voksenuddannelse med henblik på at opnå en egentlig  

 faglig uddannelse.
 I Danskuddannelse 3 foreslås i forhold til det  

 nuværende spor 3 alene enkelte indholdsmæssige justeringer som  

 konsekvens af det styrkede fokus på kultur- og samfundsforhold i  

 Danmark, herunder arbejdsmarkedsforhold.
Uddannelsestilbudet omfatter én af de tre  

 danskuddannelser.
Der kan dog være personer, der efter en  

 pædagogisk vurdering foretaget af udbyderen, skifter fra én  

 uddannelse til en anden inden for den tre-årige periode, f.eks.  

 latinske analfabeter, som nævnt umiddelbart ovenfor.
Erfaringerne viser, at der er behov for at etablere mere  

 overskuelige undervisningsforløb med klarere mål, der i  

 højere grad kan synliggøre progressionen i undervisningen for  

 den enkelte udlænding, den integrations- eller aktiveringsansvarlige  

 myndighed og udbyderen af undervisningen.
Det foreslås derfor i  

stk. 6, at danskundervisningens nuværende trin- og  

 niveauinddeling afløses af en mere gennemskuelig modulopdeling.
Det er  

 hensigten, at hver uddannelse opdeles i seks moduler.
I læseplanerne,  

 der regulerer undervisningens indhold, fastlægges klare, evaluerbare  

 mål for de enkelte moduler, der alle skal nås, før modulet  

 kan anses for afsluttet, og oprykning til næste modul i rækken  

 kan finde sted.
Hvorvidt målene for de enkelte moduler er nået,  

 afgøres af udbyderne via evaluering, evt. intern testning af den  

 enkeltes dansksproglige kvalifikationer.
Måden og tempoet for  

 opnåelse af målene fastlægges af den enkelte  

 udlænding selv i samråd med den ansvarlige lærer og den  

 integrationsansvarlige kommunalbestyrelse eller arbejdsformidling og  

 synliggøres i den individuelle kontakt/handlingsplan.
Der skal i den  

 forbindelse tages hensyn til, at danskuddannelsen normalt forudsættes  

 gennemført sideløbende med aktivering, beskæftigelse  

 eller uddannelse.
Der forudsættes som hidtil fastlagt regler for  

 undervisningens indhold, der kan sikre et ensartet kvalitetsniveau på  

 landsplan.
De indholdsmæssige rammer for uddannelserne skal være  

 så brede, at den fornødne fleksibilitet med hensyn til  

 undervisningens tilpasning til bl.a. udlændingens aktuelle  

 arbejdsmarkedstilknytning kan tilgodeses.
 Bestemmelsen i stk. 7 svarer til den  

 gældende lovs § 4, stk. 2.
 Bemyndigelsen i stk. 8 vil blive anvendt til  

 at fastsætte regler om undervisningens indhold, tilrettelæggelse,  

 gennemførelse m.v., herunder fastsættelse af læseplaner  

 for de tre uddannelser.
 Der henvises i øvrigt til de almindelige  

 bemærkninger, punkt 4.
Til § 4 Kravet om fleksibel  

 tilrettelæggelse af undervisningen medfører, at den hidtidige  

 timetalsbaserede opgørelse af studieaktiviteten foreslås  

 ændret således, at aktivitetens omfang måles som en  

 årsværksnorm som udtryk for uddannelsens forudsatte  

 arbejdsbelastning for kursisten, jf. stk. 1, således at 1,2  

 års heltidsuddannelse svarer til 1,2 årsværk, og et  

 årsværk svarer til 37 timer om ugen i 46 uger.
Et  

 årsværk er en fuldtidsstuderendes arbejde i et år.
Denne  

 arbejdsbelastning kan bestå af forskellige elementer som f.eks.  

 skemalagte undervisningslektioner, selvinstruktion, fjernundervisning,  

 hjemmearbejde, herunder opgaveløsning og studieaktiviteter i  

 åbne læringsmiljøer med eller uden  

 lærerstøtte.
Normeringen af uddannelsernes omfang til 1,2  

 årsværk er fastlagt på baggrund af den nuværende  

 tidsanvendelse for undervisningens gennemførelse på de tre spor,  

 de dansksproglige mål for de tre uddannelser, og på baggrund af  

 hvad der tidsmæssigt anses for rimeligt og nødvendigt at afse  

 til formålet.
De to første introducerende moduler  

 forudsættes normalt gennemført i løbet af det  

 første halve år i intensive forløb svarende til 0,4  

 årsværk.
De følgende fire moduler, svarende til 0,8  

 årsværk, forudsættes for udlændinge omfattet af  

 integrationsloven normalt gennemført som deltidsuddannelser i  

 kombination med aktivering, beskæftigelse eller uddannelse.  

 Danskundervisningen må ikke stille sig i vejen for en udlændings  

 beskæftigelse og vil derfor for udlændinge, der aktiveres eller  

 kommer i beskæftigelse i løbet af det første halve  

 år, blive tilrettelagt i overensstemmelse hermed.
 Der henvises til de almindelige bemærkninger, punkt  

 4.
Til § 5 Ifølge de gældende regler skal en person, der  

 er omfattet af integrationsloven, kunne påbegynde danskundervisning  

 senest en måned efter, at kommunalbestyrelsen har overtaget ansvaret  

 for den pågældende, medens andre udlændinge skal have et  

 undervisningstilbud senest tre måneder efter, at der er ansøgt  

 herom.
Er der tale om udlændinge, der modtager  

 arbejdsløshedsdagpenge, er et sprogcenter i dag forpligtet til at  

 tilbyde danskundervisning senest tre måneder efter anmodning fra  

 arbejdsformidlingen.
Med bestemmelserne i stk. 1 og 2  

 foreslås, at tilbudet om danskuddannelse for alle grupper af  

 udlændinge skal gives inden for en måned.
Da der ikke er et krav  

 om, at undervisningen skal foregå på hold, er det ikke  

 nødvendigt som hidtil at lade udlændinge vente på en ny  

 holdstart.
Nye kursister forudsættes løbende indsluset i  

 uddannelsen, der tilpasses den enkeltes danskfaglige niveau.
For udbyderne  

 vil samme tidsfrist for alle typer kursister desuden gøre det mere  

 enkelt at planlægge undervisningen.
Tidsfristen regnes fra det tidspunkt, hvor  

 kommunalbestyrelsen har overtaget ansvaret for den enkelte udlænding,  

 hvis der er tale om kursister, der er omfattet af integrationsloven.
For  

 kursister, der ikke er omfattet at integrationsloven, regnes fristen fra det  

 tidspunkt, hvor udlændingen har anmodet kommunalbestyrelsen om et  

 undervisningstilbud.
For kursister, der er henvist til danskuddannelse som  

 led i aktivering, regnes tidsfristen fra det tidspunkt, hvor  

 arbejdsformidlingen eller kommunen har anmodet sprogcentret herom.
 Bestemmelsen i stk. 3 svarer til den  

 gældende lovs § 5, stk. 3. Overgangen fra måling af  

 studieaktiviteten i undervisningstimer til måling i normeret  

 arbejdsbelastning, jf. den forslåede § 4, betyder, at registrering  

 og vurdering af fremmøde og aktiv deltagelse i danskundervisningen  

 må baseres på en bredere vifte af objektive kriterier end i  

 dag.
Bestemmelsen i stk. 4 svarer til bestemmelsen  

 i den gældende lovs § 7, stk. 6, bortset fra, at det  

 foreslås, at der ikke udstedes bevis for aktiv deltagelse i  

 danskuddannelsen til udlændinge, der har bestået en afsluttende  

 danskprøve.
Bevis for aktiv deltagelse anvendes i visse tilfælde  

 af udlændingemyndighederne i forbindelse med afgørelsen af,  

 hvorvidt en udlænding kan få tidsubegrænset  

 opholdstilladelse i Danmark.
Til § 6 Bestemmelsen i stk. 1 svarer til den  

 gældende lovs § 6, stk. 1. Kommunalbestyrelsen i  

 bopælskommunen og arbejdsformidlingen skal i videst muligt omfang  

 imødekomme den uddannelsessøgendes ønske om en bestemt  

 udbyder.
Med bestemmelsen i stk. 2 gives der mulighed  

 for frit valg af udbyder, også på tværs af  

 kommunegrænser, for selvforsørgende udlændinge, der ikke  

 oppebærer ydelser til forsørgelse i forbindelse med integration  

 eller aktivering.
Adgangen til frit valg af udbyder er begrænset til de  

 selvforsørgende udlændinge, der ikke modtager aktiveringstilbud,  

 men alene modtager tilbud om danskuddannelse for dermed at sikre, at  

 udlændingens valg af udbyder ikke udgør en barriere for  

 bopælskommunens integrationsindsats, herunder danskuddannelsens samspil  

 med aktiveringstilbud.
Målgruppen for det frie valg af udbyder omfatter  

 såvel udlændinge, der er omfattet af integrationsloven, som  

 udlændinge der ikke er omfattet af denne lov, f.eks.
EU-borgere og  

 udlændinge i beskæftigelse, der er indrejst til Danmark  

 før 1999.
 Med bestemmelsen sikres det, at bopælskommunen  

 højst kommer til at betale den vejledende modultakst for den  

 pågældende uddannelse som følge af udlændingens valg  

 af udbyder.
 Bestemmelsen i stk. 3 svarer til den  

 gældende lovs § 6, stk. 2. Det præciseres, at det er  

 den enkelte udbyder, der har ansvaret for indplacering på uddannelsens  

 moduler.
Stk. 4 svarer til den gældende lovs  

 § 6, stk. 5, bortset fra at det i lovforslaget er præciseret,  

 at kursisterne primært skal vejledes om danskuddannelsernes  

 gennemførelse.
Orientering om arbejdsmarkedsforhold og  

 arbejdspladskultur vil efter forslaget indgå i uddannelsernes to  

 første moduler.
Bemyndigelsen i stk. 5 vil blive udnyttet  

 til at fastsætte mere enkle regler om vejledning end de regler, som i  

 dag er fastsat i undervisningsbekendtgørelsens kapitel 7.
Til § 7 Bestemmelsen svarer til den gældende lovs § 8.  

 Kommunalbestyrelsen i bopælskommunen skal som i dag løbende  

 kunne følge uddannelsesforløbet og resultaterne af  

 undervisningen i forhold til den enkelte udlænding.
Hvis  

 udlændinge omfattet af integrationsloven ikke følger den  

 progression i uddannelseforløbet, der fremgår af den  

 individuelle kontrakt, forudsættes kontrakten justeret af kommunen og  

 udlændingen i fællesskab som led i den løbende  

 opfølgning på kontrakten.
Til § 8 Bestemmelsen svarer til den gældende lovs  

 § 9.
Til § 9 Der findes i dag ikke nogen prøve som afslutning  

 på Spor 1. Det foreslås i stk. 1, at der udvikles en  

 prøve efter afslutningen på Danskuddannelse 1, Prøve i  

 Dansk 1. Prøven måler kursistens færdigheder i at klare  

 sig i hverdagens sociale sammenhænge (private og offentlige) med  

 særlige krav til mundtlig kommunikation i hverdagssituationer, herunder  

 lytteforståelse.
Der testes desuden i færdigheder i at  

 forstå konkrete informationer i hverdagens gængse tekster samt  

 færdigheder i skriftligt at udforme korte beskeder og udfylde enkle  

 blanketter med personlige oplysninger.
En grundlæggende viden om  

 samfundsforhold i Danmark relateret til hverdagen indgår som en  

 integreret del af Prøve i Dansk 1.
 Prøve i Dansk 2, der erstatter den nuværende  

 Almenprøve 1, justeres i overensstemmelse med de nye mål for  

 Danskuddannelse 2.
 Den nuværende Almenprøve 2 og de dertil  

 knyttede to modulprøver (den uddannelsesforberedende DUF- prøve  

 og den arbejdsmarkedsforberedende DAF-prøve) erstattes af én  

 samlet prøve, Prøve i Dansk 3, som afslutning på modul 5  

 i Danskuddannelse 3.
 Studieprøven videreføres som afslutning  

 på modul 6 i Danskuddannelse 3 og vil som hidtil være det  

 danskfaglige adgangsgrundlag for optagelse på en række  

 videregående uddannelser.
 Bestemmelsens stk. 2 og 3 svarer til den  

 gældende lovs § 7, stk. 2 og 4. Udbyderne skal løbende  

 evaluere kursisternes sprogtilegnelse og modulplacering.  

 Integrationsministeriet udarbejder evalueringsmateriale til brug for  

 udbydernes evaluering og standpunktstestning af kursister.
 Om evaluering af kursistens standpunkt ved overgang fra et  

 modul til det næste, jf. stk. 3, henvises til bemærkningerne  

 til § 3.
Med hjemmel i stk. 4 vil der blive fastsat  

 regler om de enkelte prøver, herunder krav om billedlegitimation i  

 forbindelse med deltagelse i prøver, regler om prøve- og  

 kursusbeviser, om tilsynet med prøverne, om honorering af medlemmer af  

 opgavekomissionen og om beskikkede censorer, herunder regler om  

 befordringsgodtgørelse.
Desuden vil der blive fastsat regler om en  

 standpunktstest efter uddannelsernes to første moduler.
Testningen  

 gennemføres lokalt efter centralt fastlagte retningslinier.
Med lovforslaget udvides udbyderkredsen.
Der vil derfor  

 blive fastsat regler om, at Integrationsministeriet træffer beslutning  

 om, hvilke udbydere der kan afholde de afsluttende prøver.
Det er  

 nødvendigt at begrænse antallet af prøveafholdende  

 udbydere af hensyn til sikring af prøverne og kvaliteten af  

 prøveafholdelsen.
 Der henvises i øvrigt til de almindelige  

 bemærkninger, punkt 5.
Til § 10 Ifølge de gældende regler kan danskuddannelse  

 varetages af sprogcentre, der kan være kommunale, amtskommunale eller  

 private, herunder selvejende institutioner.
Herudover kan danskuddannelse i  

 visse tilfælde varetages af andre udbydere end sprogcentre.
 Bestemmelsen i stk. 1, nr. 1 og 3, svarer til  

 den gældende lovs § 3, stk. 2.
Med bestemmelsen i stk. 1, nr. 2, der er en  

 udvidelse i forhold til den gældende lovs § 3, stk. 2,  

 foreslås, at offentlige uddannelsesinstitutioner eller  

 uddannelsesinstitutioner godkendt af det offentlige kan være udbydere  

 af danskuddannelse.
Ved danskundervisningslovens seneste ændring, som  

 trådte i kraft den 1. januar 2003 (lov nr. 1043 af 17. december 2002),  

 blev det muligt for en kommunalbestyrelse at træffe beslutning om, at  

 undervisning, der tilbydes kursister som led i et uddannelsesforløb,  

 kan gennemføres af den uddannelsesinstitution, hvor uddannelsen  

 foregår.
Med det fremsatte lovforslag bliver det desuden muligt for en  

 række uddannelsesinstitutioner at tilbyde danskuddannelse, uanset om  

 den pågældende udlænding deltager i et andet  

 uddannelsesforløb end danskuddannelsen på  

 uddannelsesinstitutionen.
Det er fortsat en betingelse, at  

 kommunalbestyrelsen træffer en beslutning om, at danskuddannelsen skal  

 gennemføres på den pågældende  

 uddannelsesinstitution.
Med offentlige uddannelsesinstitutioner tænkes  

 f.eks. på erhvervsskoler (tekniske skoler, handelsskoler og  

 landbrugsskoler), SOSU-skoler, andre institutioner, der gennemfører  

 arbejdsmarkedsuddannelser, voksenuddannelsescentre, ungdomsskoler og  

 uddannelsesinstitutioner, som er godkendte til at få tilskud fra det  

 offentlige, f.eks. højskoler, husholdnings- og  

 håndarbejdsskoler.
Baggrunden for udvidelse af udbyderkredsen er, at  

 disse uddannelsesinstitutioner kan have et fagligt tilbud ud over  

 danskuddannelse, som kan medvirke til at fremme en hurtigere integration.
 Bestemmelsen i stk. 1, nr. 4, svarer til  

 bestemmelsen i den gældende lovs § 3, stk. 3, som blev indsat  

 ved den seneste lovændring, som trådte i kraft den 1. januar  

 2003. Med bestemmelsen fik virksomheder mulighed for efter aftale med en  

 kommunalbestyrelse   i de tilfælde, hvor danskundervisning skal  

 kombineres med aktivering eller ordinær beskæftigelse på  

 virksomheden   at lade danskundervisningen gennemføre af andre  

 udbydere end sprogcentre.
 Den foreslåede bestemmelse i stk. 2, 1.  

 pkt., er en begrænsning i forhold til sprogcentrenes  

 nuværende kernetilbud, der bl.a. skal gøre det muligt for  

 sprogcentrene i højere grad at specialisere sig.
 Bemyndigelsen i stk. 3 vil blive udnyttet til  

 bl.a. at fastsætte regler om hvilke uddannelsesinstitutioner, der kan  

 udbyde undervisningen, samt regler om integrationsministerens adgang til i  

 særlige tilfælde at kunne dispensere fra bestemmelsen om, at et  

 sprogcenter skal udbyde mindst to danskuddannelser.
 Der henvises til de almindelige bemærkninger, punkt  

 6.
Til § 11 Med bestemmelsen præciseres det i  

stk. 1, at kommunalbestyrelsen i udlændingens  

 bopælskommune har ansvaret for, at danskuddannelsen lever op til lovens  

 regler, herunder de fastsatte kvalitetskrav.
Efter den foreslåede  

 bestemmelse i stk. 2 kan en kommunalbestyrelse aftale med en  

 anden kommunalbestyrelse eller flere kommunalbestyrelser i fællesskab,  

 at dette ansvar varetages af en anden kommunalbestyrelse, f.eks. af en  

 centerkommunalbestyrelse eller af flere kommunalbestyrelser i  

 fællesskab.
Til § 12 Bestemmelsen svarer til den gældende lovs § 16.  

 Nærmere regler om kursistråd findes i dag i bekendtgørelse  

 nr. 34 af 19. januar 2001 om kursistråd mv. ved sprogcentre.
Til § 13 Bestemmelsen i stk. 1 svarer til den  

 gældende lovs § 20, stk. 1.
 For at sikre mere ensartede økonomiske vilkår  

 for udbyderkredsen foreslås det i stk. 2 og 3, at de  

 eksisterende lokale finansieringsmodeller for afregningen til sprogcentrene  

 erstattes af en fælles taksametermodel gældende for alle  

 udbyderne af danskuddannelserne med landsdækkende vejledende takster  

 fastsat på de årlige finanslove.
For udlændinge på Danskuddannelse 1 forventes  

 det, at taksten vil komme til at udgøre omkring 22.-24.000 kr. pr.  

 modul.
For udlændinge på Danskuddannelse 2 og 3 forventes det, at  

 taksten vil komme til at udgøre omkring 16.-18.000 kr. pr. modul.  

 Forskellen på taksterne for henholdsvis Danskuddannelse 1 og  

 Danskuddannelse 2 og 3 skyldes kursistkategoriernes forskellighed med hensyn  

 til indlæringshastighed, behov for lærerkontakt, mulighed for  

 selvstudier mv.
Taksten kan normalt kun betales til udbyderen én  

 gang pr. modul pr. kursist.
Optagelse på et nyt modul  

 forudsætter, at målene for det forrige modul er nået, jf.  

 § 3, stk. 6, og modultaksten betales alene ved oprykning til  

 næste modul i rækken.
Baggrunden for den foreslåede  

 bestemmelse er at give kommunen og udbyderen incitamenter til at fastholde  

 udlændingen i undervisningen og sikre progressionen i forløbet.
Bestemmelserne om afregning efter moduler vil ikke  

 gælde for kommunernes afregning med egne sprogcentre oprettet som  

 kommunale institutioner, når der er tale om afregning for undervisning  

 af kursister, der er bosiddende i kommunen.
Kommunen vil dog frivilligt kunne  

 vælge at tilrettelægge bevillingen hertil efter en tilsvarende  

 model.
I bestemmelsens stk. 4 er der indsat en hjemmel til  

 at fastsætte nærmere regler om bl.a. udbetaling af takster.
Denne  

 hjemmel tænkes udmøntet til at fastsætte regler om de  

 særlige forhold, der kan bevirke, at der undtagelsesvist betales to  

 gange for et modul, f.eks. hvis en udlænding flytter fra en udbyder til  

 en anden på et tidspunkt, hvor udlændingen ikke har nået  

 målene for det modul, han eller hun befinder sig på.
 Der henvises til afsnit 7 i de almindelige  

 bemærkninger.
Til § 14 Efter gældende regler er undervisningen gratis for  

 kursister på sprogcentre, bortset fra undervisning til personer, der  

 har opnået dansk indfødsret.
Efter de foreslåede regler er  

 undervisningen alene gratis for personer, der er omfattet af  

 integrationsloven.
I bestemmelsens stk. 2 foreslås, at der  

 indføres deltagerbetaling for selvforsørgende udlændinge,  

 der ikke er omfattet af integrationsloven.
Selvforsørgende kursister,  

 der ikke er omfattet af integrationsloven, udgjorde 27 % af kursisterne i  

 2001. Gruppen er sammensat af personer fra EU og EØS-lande,  

 udlændinge fra tredielande, der er i beskæftigelse,  

 udvekslingsstuderende, udlændinge med au pair-status, specialister m.v.  

 Især hos denne gruppe kursister er fraværet fra  

 danskundervisningen højt, og det vurderes, at deltagerbetaling vil  

 medvirke til at sikre et større fremmøde hos gruppen.  

 Deltagergebyret foreslås fastsat til 500 - 1000 kr. pr. modul på  

 alle uddannelserne.
Det foreslås, at der bliver fastsat regler, der  

 differentierer gebyret således, at det bliver højere for  

 personer, der alene opholder sig i Danmark i kortere tid uden et  

 integrationsmæssigt sigte, f.eks. au pair-piger, udenlandske  

 højskoleelever, specialister m.v.
Det kan evt. blive nødvendigt  

 at fastsætte et højere gebyr end 1000 kr. for at undgå  

 utilsigtede virkninger af loven.
Efter stk. 3 foreslås det, at  

 kommunalbestyrelsen bliver forpligtet til at tilbyde danske  

 statsborgere, som ikke er omfattet af lovforslagets § 2, stk. 4,  

 danskuddannelse mod fuld brugerbetaling.
Ifølge den gældende  

 lovs § 2, stk. 5, har kommunalbestyrelsen mulighed for mod betaling  

 at tilbyde danskundervisning til personer, der har opnået dansk  

 indfødsret uden at have erhvervet tilstrækkelige danskkundskaber  

 til at fungere i det danske samfund.
Erfaringerne har vist, at denne mulighed  

 kun benyttes i meget begrænset omfang.
Der er tale om personer med udenlandsk baggrund, som  

 før de opnåede dansk indfødsret, har haft mulighed for at  

 deltage i danskundervisning uden betaling.
Ud over muligheden for at deltage  

 i danskuddannelse efter denne lov mod betaling kan personer med dansk  

 statsborgerskab benytte sig af uddannelsessystemets øvrige tilbud om  

 danskundervisning, f.eks. undervisning efter folkeoplysningsloven,  

 undervisning i dansk som andetsprog på voksenuddannelsescentrene (VUC)  

 eller Forberedende voksenuddannelse (FVU), som bl.a. er grundlæggende  

 undervisning i læsning, stavning og skriftlig fremstilling, der  

 forudsætter et dansksprogligt niveau, der svarer til sprogcentrenes  

 Almenprøve 1.
 Kommunalbestyrelsen kan beslutte at give fuldt eller  

 delvist tilskud til betaling af undervisningen.
 Bestemmelsen i stk. 4 svarer til den  

 gældende lovs § 20, stk. 5 om selvstuderende og giver hjemmel  

 til at fastsætte regler om gebyrets størrelse.
Til § 15 Lov nr. 423 af 31. maj 2000 om tilskud til undervisning i  

 dansk som andetsprog for voksne foreslås ophævet.
Bestemmelsen i  

stk. 1 og 2 svarer til bestemmelserne i den nævnte  

 tilskudslov.
Statstilskudet videreføres, indtil resultattilskudet  

 efter integrationsloven er fuldt indfaset den 1. januar 2007, jf. § 21,  

 stk. 4.
Til § 16 Bestemmelserne i stk. 1 og 2 svarer til den  

 gældende lovs § 22, stk. 2, 1. pkt. og stk. 3. De  

 gældende regler om lærerkvalifikationer, der er fastsat i  

 undervisningsbekendtgørelsen, vil blive videreført.
Der  

 tænkes endvidere fastsat regler om, at integrationsministeren i  

 særlige tilfælde kan dispensere fra reglerne om  

 lærerkvalifikationer, f.eks. i tilfælde, hvor den  

 pågældende ikke fuldt ud lever op til de formelle  

 kvalifikationskrav, men er i besiddelse af reelle kvalifikationer, der kan  

 sidestilles hermed.
Samtidig vil det blive præciseret, at undervisere  

 med andre kvalifikationer vil kunne inddrages, især i den  

 introducerende fase af danskuddannelserne.
Til § 17 Den meget brede forsøgsbestemmelse i den  

 gældende lovs § 23 afløses af den foreslåede  

 bestemmelse, hvor det er præciseret, på hvilke områder  

 lovens bestemmelser kan fraviges.
Der vil med den foreslåede  

 bestemmelse være mulighed for at fravige lovens bestemmelser om  

 undervisningens indhold, tilrettelæggelse, prøver og  

 udbyderkreds.
Til § 18 Bestemmelsen svarer til den gældende lovs § 25,  

 bortset fra, at det i stk. 1 er præciseret, at  

 kommunalbestyrelsen og udbyderne skal tilvejebringe de oplysninger, som  

 ministeren for flygtninge, indvandrere og integration anmoder om.
Til § 19 Bestemmelsen svarer til den gældende lovs § 25  

 a, som blev indsat ved lov nr. 1043 af 17. december 2002 om ændring af  

 integrationsloven, lov om undervisning i dansk som andetsprog for voksne  

 udlændinge m.fl. og sprogcentre med flere love, som trådte i  

 kraft den 1. januar 2003. Fra denne dato har en kommunalbestyrelse fået  

 mulighed for mod betaling at overlade en række integrationsopgaver, for  

 eksempel jobformidling til sprogcentre og andre udbydere.
Ifølge  

 integrationslovens § 5 kan en kommunalbestyrelse overlade  

 udførelsen af bestemte opgaver som led i gennemførelse af  

 introduktionsprogrammer til en eller flere organisationer eller foreninger  

 m.v., herunder Dansk Flygtningehjælp, uddannelsesinstitutioner og andre  

 kommunalbestyrelser.
Allerede i dag formidler sprogcentrene kontakt mellem  

 virksomhed og kursist, når der for eksempel indgås en aftale om  

 en praktikplads til kursisten, og kontakten måske resulterer i, at  

 kursisten senere kommer i ordinær beskæftigelse på  

 virksomheden.
Sprogcentre og andre udbydere har nu fået mulighed for  

 efter aftale med en kommunalbestyrelse at etablere en mere systematisk  

 kontakt mellem dem og lokale virksomheder om formidling af job, praktik m.v.  

 Derved udnyttes udbydernes særlige kendskab til kursisterne og deres  

 kvalifikationer i forbindelse med jobformidling m.v.
 Bestemmelsen indeholder en hjemmel for  

 integrationsministeren til at fastsætte nærmere regler om, at  

 udbydere af danskundervisning kan tilbyde undervisning i andre fag end dansk  

 som led i integrationsindsatsen som indtægtsdækket virksomhed.  

 Med hjemmel i den gældende lovs § 4, stk. 3, er der i  

 undervisningsbekendtgørelsens § 16, stk. 1 fastsat regler  

 om, at sprogcentret kan tilbyde kursister med særligt behov herfor  

 undervisning i matematik på grundlæggende niveau (de fire  

 regningsarter o.l.).
Til § 20 Det foreslås i stk. 1, at klage over  

 lærers og censors afgørelser i forbindelse med prøver,  

 herunder bedømmelse af prøver, samt klage over forhold i  

 forbindelse med prøveforløbet af prøvedeltageren kan  

 indbringes for den prøveafholdende udbyder, hvis afgørelse kan  

 indbringes for ministeren for flygtninge, indvandrere og integration, jf.  

stk. 2. Udlændinge omfattet af integrationsloven har  

 mulighed for at indbringe kommunalbestyrelsernes afgørelser for det  

 sociale nævn efter reglerne i kapitel 10 i lov om retssikkerhed og  

 administration på det sociale område, jf. integrationslovens  

 § 53, stk. 2.
 Bemyndigelsen i stk. 3 vil blive brugt til at  

 fastsætte regler for procedurer i klagesager, om klagefrister og  

 klagevejledning m.v.
Til § 21 Det foreslås i stk. 1, at lovforslaget  

 træder i kraft den 1. januar 2004. Som led i lovens ikraftræden  

 og overgang til modulopbygning af uddannelserne forudsættes det, at  

 alle kursister tilmeldt danskundervisningen med virkning fra 1. januar 2004  

 af udbyderen er indplaceret på relevant uddannelse og modul.  

 Integrationsministeriet vejleder udbyderne herom.
 Med stk. 2 ophæves den gældende  

 lov om undervisning i dansk som andetsprog for voksne udlændinge m.fl.  

 og sprogcentre og lov om tilskud til undervisning i dansk som andetsprog for  

 voksne.
 Det foreslås i stk. 3, at de  

 udlændinge, der har modtaget danskundervisning før lovens  

 ikrafttræden, vil kunne tilendebringe et påbegyndt  

 uddannelsesforløb inden for en periode på højst tre  

 år fra den 1. januar 2004, således at de pågældende  

 har mulighed for at tilpasse deres uddannelsesforløb efter de nye  

 regler.
 Med stk. 4 foreslås, at § 15  

 ophæves med virkning fra 1. januar 2007.
Til § 22 Loven gælder ikke for Færøerne og  

 Grønland Bilag 1 Lovbekendtgørelse nr. 975 af 25. oktober 2000 Bekendtgørelse af   

 lov om undervisning i dansk som andetsprog for  

 voksne udlændinge m.fl. og sprogcentre Hermed bekendtgøres lov om undervisning i dansk som  

 andetsprog for voksne udlændinge m.fl. og sprogcentre, jf.  

 lovbekendtgørelse nr. 108 af 11. februar 2000, med de ændringer,  

 der følger af § 20 i lov nr. 263 af 12. april 2000 og § 7 i  

 lov nr. 423 af 31. maj 2000. Lovbekendtgørelsen gælder  

 først i sin helhed fra 1. januar 2001, da ændringerne, som  

 følger af lov nr. 263 af 12. april 2000, først træder i  

 kraft den 1. januar 2001.
Kapitel 1 Formål, målgruppe og  

 gennemførelse § 1. Formålet med undervisning i dansk som andetsprog  

 er, at voksne udlændinge, jf. § 2, stk. 2, på baggrund  

 af deres sproglige og kulturelle forudsætninger tilegner sig viden om  

 og færdigheder i at forstå og anvende dansk.
Undervisningen skal  

 fremme deltagernes aktive brug af dansk sprog, og den skal udvikle deres  

 bevidsthed om dansk kultur og demokrati og herigennem medvirke til, at de kan  

 fungere i det danske samfund.
 Stk. 2. Undervisningen skal give deltagerne mulighed for at  

 opnå almene forudsætninger for fortsat uddannelse og almene  

 kundskaber og færdigheder, som er relevante i forhold til arbejdslivet,  

 og som styrker deltagernes aktive medvirken i det danske samfund.
 § 2. Kommunalbestyrelsen tilbyder voksne udlændinge, jf.  

 stk. 2, der er folkeregistreret i kommunen (bopælskommunen),  

 undervisning i dansk som andetsprog.
 Stk. 2. Tilbudet omfatter udlændinge over 18 år,  

 der har opholdstilladelse eller efter den gældende lovgivning har ret  

 til at opholde sig i Danmark i ubegrænset tid og er tilmeldt  

 folkeregisteret.
 Stk. 3. Udlændinge under 18 år, der opfylder  

 betingelserne i stk. 2, kan deltage i undervisningen, når det ikke  

 anses for muligt eller rimeligt at henvise dem til undervisning i dansk som  

 andetsprog i den kommunale ungdomsskole eller andet relevant  

 undervisningstilbud.
Stk. 4. Undervisningsministeren kan sidestille danske  

 statsborgere med udlændinge, når de af særlige grunde ikke  

 behersker det danske sprog i et sådant omfang, at de kan fungere i det  

 danske samfund.
Undervisningsministeren kan fastsætte nærmere  

 regler herom.
 Stk. 5. Personer, som ikke er omfattet af stk. 2 eller  

 regler fastsat i medfør af stk. 4, kan tilbydes undervisning i  

 dansk som andetsprog for voksne mod betaling på de sprogcentre, jf.  

 § 3, stk. 2, der udbyder undervisning i henhold til denne lov.  

 Kommunalbestyrelsen i bopælskommunen kan give tilskud til denne  

 undervisning.
 § 3. En kommunalbestyrelse kan indgå aftale med een  

 eller flere kommunalbestyrelser om gennemførelsen af  

 undervisningstilbud i henhold til § 2, stk. 1.
 Stk. 2. Undervisningstilbud i medfør af § 2,  

 stk. 1, gennemføres på sprogcentre, jf. kapitel 3, som kan  

 være kommunale, amtskommunale eller private, herunder selvejende  

 institutioner.
Kapitel 2 Undervisningstilbudet og prøver § 4. Undervisningen omfatter dansk som andetsprog, hvori  

 indgår undervisning i dansk sprog og danske kultur- og samfundsforhold.  

 I undervisningen kan indgå praktik i begrænset omfang i privat  

 eller offentlig virksomhed og ekskursioner.
Undervisningsministeren  

 fastsætter regler om undervisningen.
Stk. 2. Undervisningstilbudet skal afpasses efter den enkelte  

 kursists behov og forudsætninger.
Undervisningen opdeles i  

 begynderniveau, mellemniveau og afsluttende niveau med klare mål og  

 delmål.
Herudover tilbydes alfabetiseringsundervisning og  

 introducerende forløb af kortere varighed.
 Stk. 3. Undervisningsministeren kan fastsætte regler om,  

 at undervisningstilbudet kan omfatte flere fag end dansk som andetsprog.
 Stk. 4. Der kan tilrettelægges særlige tilbud for  

 ledige kursister, der modtager arbejdsløshedsdagpenge, jf.  

 § 27.
 § 5. Undervisningstilbud skal kunne påbegyndes senest  

 tre måneder efter, at der er ansøgt herom, medmindre der  

 foreligger usædvanlige forhold.
 Stk. 2. For personer, der er omfattet af lov om integration af  

 udlændinge i Danmark, skal undervisningstilbud kunne påbegyndes  

 senest en måned efter, at kommunalbestyrelsen har overtaget ansvaret  

 for den pågældende udlænding, og gennemføres i  

 overensstemmelse med den handlingsplan, der udarbejdes for den enkeltes  

 introduktionsprogram.
Stk. 3. Kursisterne skal følge det planlagte  

 undervisningsforløb på sprogcentret.
Undervisningsministeren  

 fastsætter nærmere regler om fravær og udelukkelse fra  

 undervisningen.
 Stk. 4. Efter forhandling med arbejdsministeren  

 fastsætter undervisningsministeren nærmere regler om fravær  

 og underretning af Arbejdsformidlingen herom for de personer, som deltager i  

 undervisningen efter § 27, stk. 1 og 2.
 § 6. Optagelse på sprogcentret sker efter henvisning fra  

 kursistens bopælskommune.
 Stk. 2. Indplacering på sprogniveau og hold foretages af  

 sprogcentret på grundlag af en pædagogisk vurdering af den  

 enkelte kursists forudsætninger.
 Stk. 3. Undervisningen tilrettelægges som  

 dagundervisning og som aftenundervisning efter behov.
 Stk. 4. Undervisning i henhold til denne lov kan kombineres  

 med andre voksenundervisningstilbud, aktiveringstilbud, praktikophold m.v. i  

 henhold til anden lovgivning.
 Stk. 5. I forbindelse med undervisningen skal der tilbydes  

 uddannelses- og erhvervsvejledning.
 Stk. 6. Der kan ydes tolkebistand i forbindelse med  

 indplacering på sprogniveau, introduktion til sprogcentret og  

 vejledning.
 Stk. 7. Undervisningsministeren kan fastsætte  

 nærmere regler om de i stk. 1-6 nævnte forhold og om  

 kvalitetsudvikling og kontrol med sprogcentrenes virksomhed.
 § 7. Undervisningen i dansk som andetsprog kan afsluttes med  

 en prøve på det afsluttende niveau.
 Stk. 2. Personer, der ikke har deltaget i undervisningen, kan  

 indstille sig som selvstuderende til den afsluttende prøve.
 Stk. 3. Undervisningen i dansk som andetsprog for ledige  

 kursister, der modtager arbejdsløshedsdagpenge, jf. § 27,  

 stk. 1 og 2, afsluttes med en sprogtest.
 Stk. 4. Sprogcentret evaluerer kursisternes sprogtilegnelse  

 undervejs i undervisningsforløbet, herunder ved overgang mellem de  

 forskellige undervisningsniveauer, jf. § 4, stk. 2.
 Stk. 5. Undervisningsministeren fastsætter regler om  

 prøver og anden evaluering, om udstedelse af prøve- og  

 kursusbeviser, om tilsynet med prøver samt om honorering af medlemmer  

 af opgavekommissionerne og beskikkede censorer.
 Stk. 6. For personer, der er omfattet af lov om integration af  

 udlændinge i Danmark, udstedes i forbindelse med undervisningens  

 afslutning et bevis for aktiv deltagelse til de udlændinge, der  

 opfylder betingelserne herfor.
 § 8. Kommunalbestyrelsen i kursistens bopælskommune  

 følger løbende undervisningens forløb og resultater  

 på baggrund af indberetninger fra sprogcentret om kursistens aktuelle  

 niveauplacering, udbytte af undervisningen og deres fravær.
 § 9. Kommunalbestyrelsen i bopælskommunen skal  

 sørge for, at personer bosat i kommunen, der er omfattet af denne lov,  

 orienteres om undervisningstilbudet i henhold til § 2, stk. 1.  

 Undervisningsministeren kan fastsætte nærmere regler herom,  

 herunder om andre offentlige myndigheders medvirken til  

 informationsindsatsen.
Kapitel 3 Sprogcentrene § 10. Et sprogcenter skal have en størrelse, der  

 muliggør holddannelser med ensartet dansksprogligt niveau og  

 mål.
Undervisningsministeren fastsætter nærmere regler  

 herom samt om sprogcentre.
 Stk. 2. Et sprogcenter kan, hvor det findes  

 hensigtsmæssigt, henlægge dele af undervisningen til afdelinger,  

 der geografisk er placeret uden for sprogcentret inden for eller uden for den  

 kommune, hvor centret er beliggende.
 Stk. 3. Et sprogcenter kan henlægge dele af  

 undervisningen til andre offentlige eller private uddannelsesinstitutioner,  

 hvis det fremgår af driftsoverenskomsten, jf. § 11.
§ 11. En kommunalbestyrelse kan, eventuelt efter  

 forudgående aftale med en eller flere kommunalbestyrelser, oprette et  

 kommunalt sprogcenter i kommunen eller indgå driftsoverenskomst om  

 undervisningens gennemførelse med et sprogcenter, der er beliggende i  

 kommunen.
Et sprogcenter kan ikke oprettes og drives af flere kommuner i  

 fællesskab.
 Stk. 2. Den kommunalbestyrelse, der etablerer undervisningen i  

 kommunen eller indgår overenskomst herom med et sprogcenter beliggende  

 i kommunen, er den driftsansvarlige kommune (centerkommunen). Hvor  

 særlige forhold taler herfor, kan undervisningsministeren godkende, at  

 centerkommunen er en anden kommune end den, hvor sprogcentret er  

 beliggende.
 Stk. 3. Centerkommunalbestyrelsen skal sikre, at en  

 kommunalbestyrelse, der ønsker at benytte sig af et  

 undervisningstilbud i centerkommunen, får mulighed herfor.
Stk. 4. Et sprogcenter indgår driftsoverenskomst med  

 kommunalbestyrelsen i den kommune, hvor centret er beliggende, jf. dog  

 stk. 2, 2. pkt.
Et sprogcenter kan kun indgå driftsoverenskomst  

 med een kommunalbestyrelse.
 Stk. 5. Undervisningsministeren kan fastsætte  

 nærmere regler om indholdet af driftsoverenskomster.
§ 12. Kommunalbestyrelsen i centerkommunen fører tilsyn  

 med sprogcentrets virksomhed efter denne lov.
Undervisningsministeren kan  

 fastsætte nærmere regler om indholdet og udøvelsen af  

 tilsynet.
 § 13. Den daglige ledelse af et sprogcenter varetages af en  

 forstander, der tillige har det pædagogiske ansvar.
 Stk. 2. Forstanderen træffer alle konkrete  

 afgørelser vedrørende kursisterne.
 Stk. 3. Forstanderen kan ikke samtidig være leder af en  

 anden uddannelsesinstitution.
§ 14. Med henblik på at rådgive sprogcentrets  

 ledelse og centerkommunen nedsætter centerkommunalbestyrelsen i  

 tilknytning til hvert sprogcenter et sprogcenterråd.  

 Sprogcenterrådet sammensættes af personer, som er udpeget af  

 brugerkommuner og arbejdsformidling, og af repræsentanter for det  

 lokale arbejdsmarked, voksenuddannelsesinstitutioner m.v.
I  

 sprogcenterrådet skal endvidere være repræsentanter valgt  

 af og blandt sprogcentrets kursister og lærere.
 Stk. 2. Sprogcenterrådet fastsætter selv sin  

 forretningsorden.
§ 15. Ved hvert sprogcenter nedsættes et  

 pædagogisk råd, som er rådgivende for centrets forstander  

 og sprogcenterrådet.
Rådet består af sprogcentrets  

 forstander og alle medarbejdere, der varetager undervisningsopgaver og andre  

 pædagogiske opgaver.
 Stk. 2. Det pædagogiske råd fastsætter selv  

 sin forretningsorden.
§ 16. Ved hvert sprogcenter har kursisterne ret til at danne  

 et kursistråd.
Rådet udpeger repræsentanter for kursisterne  

 til udvalg m.v., som sprogcentret har nedsat til at behandle  

 spørgsmål af betydning for kursisterne i almindelighed.
Dette  

 gælder dog ikke udvalg m.v., hvor kursisternes deltagelse ville stride  

 mod anden lovgivning.
Undervisningsministeren fastsætter nærmere  

 regler om valg til kursistråd, om kursistrådenes virksomhed og om  

 kommunalbestyrelsens forpligtelse over for kursistrådene.
§ 17. Undervisningen på sprogcentrene skal foregå  

 i egnede lokaler i et voksenpædagogisk skolemiljø med  

 fornødent udstyr.
Undervisningsministeren kan fastsætte  

 nærmere regler herom.
§ 18. Sprogcentrene samarbejder med andre sprogcentre og andre  

 voksenuddannelsesinstitutioner i et lokalt fællesskab i sprogcentrets  

 optagområde.
Samarbejdet har til formål at sikre, at  

 uddannelsesstederne udnytter deres ressourcer bedst muligt, og at de  

 informerer og vejleder samordnet om deres samlede uddannelsestilbud.
Som led  

 i samarbejdet danner uddannelsesinstitutionerne et lokalt fælles  

 samarbejdsforum, som mødes mindst een gang hvert kvartal.
 § 19. Bestemmelser om løn- og øvrige  

 ansættelsesforhold for forstandere og lærere, der er ansat  

 på et sprogcenter, skal godkendes af det i lov om kommunernes styrelse  

 § 67 nævnte lønningsnævn.
Kapitel 4 Finansiering af undervisningen § 20. Kommunen afholder udgifterne til undervisning af  

 kursister, der bor i kommunen, jf. dog § 27, stk. 3, og lov om  

 tilskud til undervisning i dansk som andetsprog for voksne.
 Stk. 2. Tilskud til et sprogcenter, der ikke er oprettet af en  

 kommune, udbetales af centerkommunen.
Stk. 3. Har en centerkommune afholdt udgifter, jf.  

 stk. 1, for kursister bosiddende uden for kommunen, kan den kræve  

 refusion hos bopælskommunen.
Undervisningsministeren kan  

 fastsætte nærmere regler om betalingen for undervisningen,  

 herunder efter forhandling med indenrigsministeren takster for  

 undervisningen.
 Stk. 4. Undervisningen er vederlagsfri for kursisterne, jf.  

 dog § 2, stk. 5.
 Stk. 5. Efter regler fastsat af undervisningsministeren kan  

 der afkræves et gebyr hos personer, der indstiller sig til en  

 afsluttende prøve uden at være tilmeldt undervisningen.
 Stk. 6. Ud over refusion i henhold til stk. 3 kan  

 centerkommunen hos bopælskommunen opkræve betaling for udgifter,  

 som den afholder som driftsansvarlig kommune, herunder til administration og  

 tilsyn.
 Stk. 7. Sprogcentre kan udbyde rekvireret undervisning.
 § 21. Bopælskommunen kan yde  

 befordringsgodtgørelse til kursisternes deltagelse i  

 undervisningen.
Kapitel 5 Leder- og lærerkvalifikationer § 22. Sprogcentrets forstander skal have de nødvendige  

 pædagogiske og administrative forudsætninger.
Stk. 2. Sprogcentrets lærere skal have de  

 nødvendige faglige og pædagogiske forudsætninger for at  

 undervise voksne udlændinge.
Uddannelses- og erhvervsvejlederne  

 på sprogcentret skal herudover have de nødvendige faglige  

 forudsætninger for at vejlede.
 Stk. 3. Undervisningsministeriet fastsætter regler om  

 forstanderes, læreres og vejlederes kvalifikationer.
Kapitel 6 Andre bestemmelser § 23. Undervisningsministeren kan fravige lovens bestemmelser,  

 i det omfang det anses for påkrævet for at fremme forsøgs-  

 og udviklingsarbejde inden for lovens område.
 § 24. Undervisningsministeren kan yde tilskud til uddannelse  

 af sprogcentrenes forstandere, lærere, vejledere og øvrige  

 personale samt til konsulentvirksomhed.
 Stk. 2. Undervisningsministeren kan yde tilskud til  

 forsøgs- og udviklingsarbejde inden for lovens område, herunder  

 til landsdækkende erfaringsopsamling og formidling inden for faget  

 dansk som andetsprog.
 Stk. 3. Undervisningsministeren kan bemyndige  

 centerkommunalbestyrelser til at fordele og administrere tilskud efter  

 stk. 1 og 2.
 Stk. 4. Undervisningsministeren kan fastsætte  

 nærmere regler om ydelse af tilskud efter stk. 1 og 2, om  

 regnskabsaflæggelse og revision m.v. samt om administrationen af  

 tilskuddene, herunder om udbetaling af forskud og opsparing af ikke forbrugte  

 beløb til brug i følgende finansår.
 § 25. Undervisningsministeren kan fastsætte regler om  

 sprogcentrenes indhentning, registrering og videregivelse af kursisternes  

 personnumre, herunder om i hvilken form oplysningerne skal gives.
Stk. 2. Undervisningsministeren kan indhente de oplysninger  

 fra kommunalbestyrelserne og sprogcentrene, som er nødvendige for at  

 varetage ministeriets overordnede tilsyn med området.
Ministeren kan  

 fastsætte regler herom, herunder om i hvilken form oplysningerne skal  

 gives.
 Stk. 3. Kommunalbestyrelserne kan indhente de oplysninger fra  

 sprogcentrene, der er nødvendige for at varetage deres opgaver i  

 henhold til denne lov.
 § 26. Klage over sprogcentrenes afgørelser kan  

 indbringes for centerkommunalbestyrelsen.
 Stk. 2. Klager over de afsluttende prøver og  

 bedømmelse af prøverne kan indbringes for  

 centerkommunalbestyrelsen.
 Stk. 3. Kommunalbestyrelsens afgørelser i henhold til  

 stk. 1 og 2 og bedømmelse i henhold til stk. 2 kan  

 indbringes for undervisningsministeren.
 Stk. 4. Undervisningsministeren fastsætter nærmere  

 regler om klager og klagefrister.
Kapitel 7 Andre uddannelsestilbud § 27. Senest 3 måneder efter anmodning fra  

 arbejdsformidlingen skal et sprogcenter tilbyde undervisning i dansk som  

 andetsprog til udlændinge, der modtager arbejdsløshedsdagpenge.  

 Undervisningen afsluttes med en sprogtest.
Efter forhandling med  

 arbejdsministeren fastsætter undervisningsministeren regler om  

 henvisning, sproglig vurdering og sprogtest.
Undervisningsministeren  

 fastsætter regler om undervisningen.
 Stk. 2. Efter anmodning fra arbejdsformidlingen gives tilbudet  

 efter stk. 1 også til danske statsborgere, der modtager  

 arbejdsløshedsdagpenge.
 Stk. 3. Udgifterne til sproglig vurdering, undervisning og  

 sprogtest afholdes af arbejdsformidlingen.
Kapitel 8 Ikrafttrædelses- og overgangsbestemmelser § 28. Loven træder i kraft den 1. januar 1999. § 3,  

 stk. 1, §§ 11, 13, 14 og 17 og § 28, stk. 4 og 5,  

 træder dog i kraft dagen efter bekendtgørelsen i Lovtidende.
 Stk. 2. Lov om undervisning af voksne indvandrere m.fl., jf.  

 lovbekendtgørelse nr. 655 af 29. juni 1994, ophæves den 1.  

 januar 1999.
Stk. 3. Kommunalbestyrelsen i bopælskommunen skal sikre,  

 at kursister, der er begyndt på undervisningen i henhold til den i  

 stk. 2 nævnte lov, uden tidsmæssig afbrydelse efter den 1.  

 januar 1999 kan videreføre undervisning efter denne lov.  

 Kommunalbestyrelsen skal ligeledes sikre, at udlændinge, der før  

 den 1. januar 1999 har ansøgt om undervisning i henhold til den i  

 stk. 2 nævnte lov, uden tidsmæssig afbrydelse efter den 1.  

 januar 1999 kan påbegynde undervisning efter denne lov.
Amtsrådet  

 skal bistå kommunalbestyrelsen med de fornødne oplysninger.
 Stk. 4. Undervisningsministeren kan efter forhandling med  

 indenrigsministeren fastsætte nærmere regler om overgang fra  

 amtskommunal til kommunal opgavevaretagelse i sprogcentre.
 Stk. 5. Undervisningsministeren kan indhente oplysninger hos  

 kommunerne om, hvorledes undervisningen vil blive gennemført og  

 koordineret efter den 1. januar 1999.
 Stk. 6. Staten kan i perioden fra den 1. januar 1999 til den  

 31. december 2001 yde tilskud til sprogcentrenes merudgifter til løn  

 under tjenestefrihed til efteruddannelse af forstandere, lærere,  

 vejledere og øvrige personale.
 § 29. Loven gælder ikke for Færøerne og  

 Grønland.
 Lov nr. 1125 af 29. december 1999 har følgende bestemmelse om  

 ikrafttræden:
 § 8. Loven træder i kraft den 1. januar 2000.
Stk. 2. (Udeladt.) Stk. 3. (Udeladt.) Stk. 4. (Udeladt.) Stk. 5. (Udeladt.) Lov nr. 263 af 12. april 2000, hvis § 20 ændrer § 1,  

 stk. 1 og § 16, indeholder følgende bestemmelser om  

 ikrafttræden:
§ 22 Stk. 1. Loven træder i kraft den 1. januar 2001, jf. dog  

 stk. 3.
Stk. 2. (Udeladt.) Stk. 3. (Udeladt.) Stk. 4. (Udeladt.) Stk. 5. (Udeladt.) Lov nr. 423 af 31. maj 2000, hvis § 7 ændrer § 20,  

 stk. 1, indeholder følgende bestemmelse om  

 ikrafttræden:
 § 5. Loven træder i kraft dagen efter  

 bekendtgørelsen i Lovtidende og har virkning for tilskud til  

 undervisning, der tilbydes fra og med den 1. juli 2000.
 § 6. Loven gælder ikke for Færøerne og  

 Grønland.
Undervisningsministeriet, den 25. oktober 2000 Margrethe Vestager / Annelise Lund-Rasmussen Bilag 2 Lov nr. 1043 af 17. december 2002 Lov om ændring af integrationsloven, lov  

 om undervisning  

 i dansk som andetsprog for voksne udlændinge m.fl. og  

 sprogcentre med flere love (Anvisning af boliger til flygtninge, kommunalt samarbejde  

 på integrationsområdet, integrationsråd, ophævelse af  

 revisionsbestemmelse m.v. og udvidelse af danskundervisningens udbyderkreds  

 m.v.) VI MARGRETHE DEN ANDEN, af Guds Nåde Danmarks Dronning,  

 gør vitterligt:  

 Folketinget har vedtaget og Vi ved Vort samtykke stadfæstet  

 følgende lov:
§ 1 I lov om integration af udlændinge i Danmark (integrationsloven),  

 jf. lovbekendtgørelse nr. 792 af 18. september 2002, som ændret  

 ved § 42 i lov nr. 145 af 25. marts 2002, § 2 i lov nr. 361 af 6.  

 juni 2002 og § 2 i lov nr. 438 af 10. juni 2002, foretages  

 følgende ændringer:
 1. I § 2 indsættes som stk. 4:
»Stk. 4. Udlændingestyrelsen træffer  

 afgørelse om, hvorvidt en udlænding er omfattet af  

 integrationsloven.« 2. § 4, stk. 2, affattes således:
»Stk. 2. Ansvaret for flygtninge efter stk. 1  

 påhviler kommunalbestyrelsen fra udgangen af den første hele  

 måned efter tidspunktet for meddelelse af opholdstilladelse til den  

 pågældende, jf. dog stk. 3. Kommunalbestyrelsen kan med den  

 pågældendes samtykke overtage ansvaret for en flygtning efter  

 stk. 1 før udgangen af den første hele måned efter  

 meddelelse af opholdstilladelse.« 3. I § 5 indsættes efter  

 »uddannelsesinstitutioner«: », private virksomheder«.
 4. I § 5 indsættes som stk. 2:
»Stk. 2. Kommunalbestyrelsen kan efter aftale bemyndige en  

 anden kommunalbestyrelse til helt eller delvis at forestå opgaver  

 vedrørende introduktionsprogrammer for udlændinge, jf. kapitel  

 4, udbetaling af introduktionsydelse og hjælp i særlige  

 tilfælde, jf. kapitel 5 og 6, og samordning af den almindelige  

 integrationsindsats, jf. § 3, stk. 2, som varetages af  

 kommunalbestyrelsen.« 5. § 10 affattes således:
 »§ 10. I forbindelse med meddelelse af opholdstilladelse til  

 en flygtning træffer Udlændingestyrelsen afgørelse om, i  

 hvilken kommune den pågældende skal tage bopæl  

 (visitering).
Stk. 2. En flygtning, som visiteres til en kommune i  

 medfør af stk. 1, skal af den ansvarlige kommunalbestyrelse  

 registreres i Det Centrale Personregister (CPR) som tilflyttet landet i den  

 pågældende kommune.
Dette gælder, uanset om flygtningen i  

 en tidsbegrænset periode midlertidigt tager ophold i en anden kommune  

 som led i aktivering.
 Stk. 3. Registrering i medfør af stk. 2 foretages  

 med virkning senest fra den dato, hvor ansvaret for flygtningen overgår  

 til kommunalbestyrelsen, jf. § 4.
 Stk. 4. Foretager den ansvarlige kommunalbestyrelse ikke  

 registrering af en flygtning efter stk. 2, registrerer  

 Udlændingestyrelsen i Det Centrale Personregister (CPR) flygtningen som  

 tilflyttet landet i den pågældende kommune.
 Stk. 5. Registrering i medfør af stk. 2 eller 4  

 finder sted, uanset om flygtningen tager bopæl eller ophold i kommunen  

 fra den i stk. 3 nævnte dato.
Stk. 6. Ministeren for flygtninge, indvandrere og integration  

 kan fastsætte nærmere regler om Udlændingestyrelsens  

 afgørelser efter stk. 1 og om registrering i Det Centrale  

 Personregister, jf. stk. 2-5.« 6. § 12 affattes således:
 »§ 12. Kommunalbestyrelsen skal snarest muligt, efter at  

 ansvaret for en flygtning er overgået til kommunalbestyrelsen, anvise  

 boliger til de flygtninge, som Udlændingestyrelsen visiterer til  

 kommunen efter § 10, jf. dog stk. 2. Hvis lejen overstiger  

 halvdelen af husstandsindkomsten, kan kommunalbestyrelsen ikke nægte at  

 yde fuld støtte i medfør af § 15 i lov om individuel  

 boligstøtte.
 Stk. 2. I ganske særlige tilfælde kan en  

 flygtning, efter at kommunalbestyrelsen har overtaget ansvaret for den  

 pågældende, jf. § 4, stk. 2, med tilladelse fra  

 Udlændingestyrelsen midlertidigt forblive indkvarteret på et  

 sted, der er beregnet til indkvartering, jf. udlændingelovens § 42  

 a.
 Stk. 3. Kommunalbestyrelsen skal, såfremt dette ikke  

 allerede er sket, snarest muligt efter en flygtnings ophør af et  

 ophold på en højskole efter § 23, stk. 2, nr. 3,  

 anvise bolig efter stk. 1 til den pågældende.
Stk. 4. Kommunalbestyrelsen afholder de udgifter, der er  

 forbundet med flygtningens flytning til kommunen.
Tager flygtningen ophold  

 på en højskole som led i aktivering efter § 23,  

 stk. 2, nr. 3, umiddelbart i forbindelse med ansvarsovertagelsen,  

 afholder kommunalbestyrelsen flygtningens udgifter i forbindelse med  

 flytningen fra det sted, hvor den pågældende har opholdt sig  

 under asylsagens behandling, til højskolen.
 Stk. 5. Indtil det er muligt at anvise en permanent bolig,  

 skal kommunalbestyrelsen anvise flygtningen et midlertidigt opholdssted.  

 Reglerne i lejeloven finder ikke anvendelse i forbindelse med indkvartering  

 på midlertidige opholdssteder.
Stk. 6. Ministeren for flygtninge, indvandrere og integration  

 fastsætter nærmere regler om betaling for indkvartering på  

 midlertidige opholdssteder og om inddrivelse heraf, herunder for  

 indkvartering efter stk. 2 på det indkvarteringssted, hvor  

 flygtningen har opholdt sig under asylsagens behandling.« 7. §§ 14, 46 og 67 ophæves.
 8. § 15 affattes således:
»§ 15. Udnytter kommunalbestyrelsen ikke i  

 tilstrækkeligt omfang sine muligheder for at anvise permanente boliger  

 til de flygtninge, som Udlændingestyrelsen har visiteret til kommunen,  

 kan Udlændingestyrelsen med henblik på at anvise boliger til de  

 pågældende på vegne af kommunalbestyrelsen og for kommunens  

 regning indgå aftaler om at erhverve, indrette eller leje ejendomme i  

 kommunen.« 9. I § 19 indsættes efter stk. 1 som nyt  

 stykke:
»Stk. 2. For flygtninge kan den individuelle kontrakt  

 indgås, før kommunalbestyrelsen i den kommune, hvortil  

 Udlændingestyrelsen har visiteret flygtningen, jf. § 10, overtager  

 ansvaret for den pågældende, jf. § 4, stk. 2.« Stk. 2-5 bliver herefter stk. 3-6.
 10. I § 23, stk. 2, nr. 3, indsættes efter  

 »uddannelsesaktiviteter«: », herunder højskoleophold«.
 11. I § 23, stk. 2, indsættes som nr.  

 7:
»7)	Særlige opkvalificerende forløb på op til 3  

 måneder for udlændinge, som medbringer  

 uddannelseskvalifikationer, med henblik på anvendelsen af disse  

 kvalifikationer på det danske arbejdsmarked.
En udlænding kan som  

 led i introduktionsprogrammet kun gennemføre et sådant  

 forløb én gang.« 12. Efter § 24 indsættes som ny pargraf:
»§ 24 a.
Kommunalbestyrelsen kan efter aftale med en  

 arbejdsgiver tilbyde udlændinge i ordinær beskæftigelse  

 opkvalificerende forløb.
Stk. 2. Ministeren for flygtninge, indvandrere og integration  

 fastsætter nærmere regler om indholdet af de opkvalificerende  

 forløb, som kan tilbydes efter stk. 1.« 13. § 34, stk. 1, affattes således:
»Kommunalbestyrelsen kan yde udlændinge hjælp til  

 nærmere bestemte udgifter, der er dokumenterede og rimelige, og som  

 skyldes udlændingens deltagelse i introduktionsprogrammet, hvis den  

 pågældende eller dennes ægtefælle ikke har  

 økonomisk mulighed for at betale udgifterne.
Kommunalbestyrelsen kan  

 herunder dække udgifter til 1)	deltagelse i særlige forløb, 2)	transport, 3)	værktøj samt arbejdsredskaber og  

 arbejdsbeklædning, 4)	helt særligt undervisningsmateriale og 5)	egenbetaling i forbindelse med ophold på højskoler som  

 led i aktivering efter § 23, stk. 2, nr. 3, af en varighed på  

 ikke over 26 uger.« 14. I § 42, stk. 4, 3. pkt., udgår  

 »arbejdsmarkedets parter,«.
 15. I § 44, stk. 1, udgår »efter reglerne om  

 forholdstalsvalg i § 24, stk. 3, i lov om kommunernes  

 styrelse«.
 16. I § 45, stk. 7, ændres »stk. 5, nr.  

 1, eller stk. 8 eller 9« til: »stk. 5, nr. 1, stk. 11 eller  

 12«.
 17. I § 45 indsættes efter stk. 7 som nye  

 stykker:
 »Stk. 8. Staten yder i stedet for tilskud efter stk. 5
et tilskud på 9.201 kr., for hver måned en kommune tilbyder  

 aktivering efter § 23, stk. 2, nr. 7. Der kan højst ydes  

 tilskud i 3 måneder.
 Stk. 9. For hver måned staten yder tilskud efter  

 stk. 8, fragår en måned i den sidste del af den samlede  

 periode, hvori der ydes tilskud efter stk. 5.
Stk. 10. Staten yder ikke tilskud efter stk. 5 for  

 udlændinges deltagelse i højskoleophold som led i aktivering  

 efter § 23, stk. 2, nr. 3.« Stk. 8 og 9 bliver herefter stk. 11 og 12.
 18. I § 45, stk. 9, der bliver til stk. 12,  

 indsættes efter »i medfør af § 22«: »i mindst 5 timer om  

 ugen«.
 19. I § 45 indsættes efter stk. 9, der  

 bliver til stk. 12, som nyt stykke:
»Stk. 13. Staten yder et tilskud på 1.929 kr. pr.  

 måned for hver udlænding i ordinær beskæftigelse, der  

 modtager danskundervisning efter § 22 i mindst 10 timer om ugen, eller  

 som deltager i opkvalificerende forløb efter § 24 a i mindst 10  

 timer om ugen.
Danskundervisningen eller det opkvalificerende forløb  

 skal sammen med beskæftigelsen udgøre mindst 37 timer om  

 ugen.« Stk. 10-12 bliver herefter stk. 14-16.
 20. I § 45, stk. 12, der bliver til stk. 16,  

 ændres »stk. 4-10« til: »stk. 4-14«.
 21. I § 48 ændres »§ 45, stk. 4-10«  

 til: »§ 45, stk. 4-14«.
 22. Efter § 51 indsættes:
»§ 51 a.
En kommunalbestyrelse, der er bemyndiget i  

 medfør af § 5, stk. 2, kan til brug for kommunalbestyrelsens  

 varetagelse af de bemyndigede opgaver afkræve den delegerende  

 kommunalbestyrelse de oplysninger, der er nødvendige herfor.
 Stk. 2. En kommunalbestyrelse, der har bemyndiget en anden  

 kommunalbestyrelse i medfør af § 5, stk. 2, kan til brug for  

 kommunalbestyrelsens behandling af en sag afkræve den bemyndigede  

 kommunalbestyrelse oplysninger, som er tilgået denne som følge  

 af bemyndigelsen.
Stk. 3. En kommunalbestyrelse, der er bemyndiget i  

 medfør af § 5, stk. 2, kan til brug for kommunalbestyrelsens  

 varetagelse af de bemyndigede opgaver indhente de samme oplysninger fra  

 offentlige myndigheder og private, som ifølge lovgivningen ville kunne  

 indhentes af den delegerende kommunalbestyrelse, hvis denne havde behandlet  

 sagen.« 23. I § 52 ændres »§ 11, stk. 6« til:  

 »§ 11, stk. 7«.
 24. I § 53, stk. 1, indsættes efter  

 »Udlændingestyrelsens bestemmelse om«: », hvorvidt en udlænding  

 er omfattet af integrationsloven, jf. § 2, stk. 4, om«.
 25. I § 53 indsættes efter stk. 2 som nye  

 stykker:
 »Stk. 3. Afgørelser, der er truffet af en  

 kommunalbestyrelse efter bemyndigelse i medfør af § 5,  

 stk. 2, kan ikke påklages til den delegerende  

 kommunalbestyrelse.
Stk. 4. Klage over afgørelser, der er truffet efter  

 bemyndigelse i medfør af § 5, stk. 2, kan indbringes for det  

 sociale nævn, der er klageinstans i forhold til den delegerende  

 kommunalbestyrelses afgørelser, jf. stk. 2.« Stk. 3 og 4 bliver herefter stk. 5 og 6.
 26. I § 53, stk. 4, der bliver til stk. 6,  

 ændres »stk. 2 og 3« til: »stk. 2, 4 og 5«.
 27. I § 56 indsættes som 2. pkt.:
»Dette gælder dog ikke udlændinge, hvor den person, hvortil  

 den pågældende har en familiemæssig tilknytning, har  

 opholdstilladelse efter udlændingelovens § 9 a eller § 9 c,  

 stk. 1, med henblik på varetagelse af et bestemt arbejde eller  

 lignende formål.« § 2 I lov om undervisning i dansk som andetsprog for voksne udlændinge  

 m.fl. og sprogcentre, jf. lovbekendtgørelse nr. 975 af 25. oktober  

 2000, foretages følgende ændringer:
 1. I § 3, stk. 2, indsættes som 2. pkt.:
»Ministeren for flygtninge, indvandrere og integration fastsætter  

 nærmere regler om sprogcentre.« 2. I § 3 indsættes som stk. 3-7:
 »Stk. 3. En kommunalbestyrelse kan træffe beslutning om,  

 at undervisning i medfør af § 2, stk. 1, der tilbydes  

 kursister som led i aktivering eller beskæftigelse på en privat  

 eller offentlig virksomhed, kan gennemføres af andre udbydere end  

 nævnt i stk. 2.
 Stk. 4. En kommunalbestyrelse kan træffe beslutning om,  

 at undervisning i medfør af § 2, stk. 1, der tilbydes  

 kursister som led i et uddannelsesforløb, kan gennemføres af  

 andre udbydere end nævnt i stk. 2.
 Stk. 5. En kommunalbestyrelse kan træffe beslutning om,  

 at udlændinge, der er fyldt 18 år, men som endnu ikke er fyldt 25  

 år, kan modtage undervisning i dansk som andetsprog, jf. § 2,  

 stk. 1, på den kommunale ungdomsskole.
 Stk. 6. Bestemmelserne i § 11, §§ 13-16, § 20,  

 stk. 2 og 6, § 22, stk. 1, § 24, stk. 3, § 26,  

 stk. 1, og § 27, stk. 1 og 2, finder ikke anvendelse for de  

 udbydere, der er nævnt i stk. 3-5.
Stk. 7. Ministeren for flygtninge, indvandrere og integration  

 kan fastsætte nærmere regler om udbuddet og udbyderne i henhold  

 til stk. 3-5.« 3. I § 4 indsættes efter stk. 1 som nyt  

 stykke:
»Stk. 2. Undervisningen gennemføres fleksibelt med  

 hensyn til tid, sted og indhold for at fremme samspillet med den  

 øvrige integrations- og aktiveringsindsats.« Stk. 2-4 bliver herefter stk. 3-5.
 4. I § 5, stk. 2, ændres »den handlingsplan,  

 der udarbejdes for den enkeltes introduktionsprogram« til: »den individuelle  

 kontrakt, som indgås mellem udlændingen og kommunalbestyrelsen,  

 jf. integrationslovens § 19«.
 5. I § 5, stk. 4, og § 7, stk. 3,  

 ændres »stk. 1 og 2« til: »stk. 1-3«.
 6. I § 6, stk. 2, udgår »og hold«.
 7. I § 7, stk. 4, ændres »stk. 2« til:  

 »stk. 3«.
 8. I § 7 indsættes efter stk. 4 som nyt  

 stykke:
»Stk. 5. De kursister, der har modtaget danskundervisning  

 udbudt i henhold til § 3, stk. 3-5, kan tilmelde sig til  

 undervisningens afsluttende prøver på et sprogcenter som  

 selvstuderende, jf. stk. 2.« Stk. 5 og 6 bliver herefter stk. 6 og 7.
 9. § 10 ophæves.
 10. I § 12 indsættes som stk. 2:
»Stk. 2. Ministeriet for Flygtninge, Indvandrere og  

 Integration fører tilsyn med danskundervisning, der gennemføres  

 i henhold til § 3, stk. 3-5. Ministeren for flygtninge, indvandrere  

 og integration kan fastsætte nærmere regler om indholdet og  

 udøvelsen af tilsynet.« 11. I § 17, 1. pkt., udgår »i et  

 voksenpædagogisk skolemiljø«.
 12. I § 20, stk. 1, ændres »stk. 3«  

 til: »stk. 4«.
 13. I § 20, stk. 3, 2. pkt., udgår »efter  

 forhandling med indenrigsministeren«.
 14. Efter § 25 indsættes:
»§ 25 a.
Sprogcentre og andre udbydere af danskundervisning,  

 jf. § 3, stk. 3-5, kan efter aftale med en kommunalbestyrelse  

 varetage andre integrationsopgaver, herunder formidling af  

 praktikforløb og job til kursister.« 15. I § 27 indsættes efter stk. 2 som nyt  

 stykke:
»Stk. 3. Andre udbydere af danskundervisning end sprogcentre,  

 jf. § 3, stk. 3-5, kan efter aftale med arbejdsformidlingen tilbyde  

 undervisning som nævnt i stk. 1 og 2.« Stk. 3 bliver herefter stk. 4.
§ 3 I repatrieringsloven, jf. lovbekendtgørelse nr. 793 af 18.  

 september 2002, ophæves § 13, stk. 1, 3. pkt.
§ 4 I lov nr. 423 af 31. maj 2000 om tilskud til undervisning i dansk som  

 andetsprog for voksne ophæves § 2.
§ 5 I lov om ungdomsskoler, jf. lovbekendtgørelse nr. 886 af 13.  

 september 2000, som ændret ved § 1 i lov nr. 274 af 8. maj 2002,  

 foretages følgende ændringer:
 1. I § 3, stk. 2, indsættes som nr.  

 4:
»4)	Undervisning i dansk som andetsprog for udlændinge mellem 18  

 og 25 år, jf. § 3, stk. 5, i lov om undervisning i dansk som  

 andetsprog for voksne udlændinge m.fl. og sprogcentre.« 2. Efter § 30 indsættes i kapitel 5:
»§ 31. Undervisningsministeren kan fravige lovens  

 bestemmelser, i det omfang det anses for påkrævet for at fremme  

 forsøgs- og udviklingsarbejde inden for lovens område.« § 6 Stk. 1. Loven træder i kraft den 1. januar 2003, jf. dog  

 stk. 2 og 3.
 Stk. 2. Integrationslovens § 2, stk. 4, som affattet  

 ved denne lovs § 1, nr. 1, § 52, som ændret ved denne lovs  

 § 1, nr. 23, og § 53, stk. 1, som ændret ved denne lovs  

 § 1, nr. 24, træder i kraft dagen efter bekendtgørelsen i  

 Lovtidende.
 Stk. 3. Integrationslovens § 56, som ændret ved  

 denne lovs § 1, nr. 27, har virkning for udlændinge, som meddeles  

 opholdstilladelse efter udlændingeloven efter den 1. januar 2003.
Givet på Christiansborg Slot, den 17. december  

 2002 Under Vor Kongelige Hånd og Segl Margrethe R.
