Indledning Direktoratet har i bekendtgørelse nr. 588 af 14. august 1990 fastsat  

 regler om optagelse i en anerkendt arbejdsløshedskasse for selvstændige  

 erhvervsdrivende.
Til brug ved reglernes anvendelse har direktoratet  

 udarbejdet denne vejledning.
 Betingelserne for optagelse i en arbejdsløshedskasse for selvstændige  

 erhvervsdrivendeer i princippet de samme som for optagelse ien  

 lønmodtagerkasse, jf. arbejdsløshedsforsikringslovens § 41, stk. 1.
 Der stilles krav til bopæl, alder og tilhørsforhold til  

 arbejdsløshedskassens område, dokumenteret ved en vis aktuel beskæftigelse.
 Kravet om aktuel beskæftigelse er for selvstændige erhvervsdrivende et  

 krav om, at pågældende alene eller sammen med andre udøver selvstændig  

 erhvervsvirksomhed mere end midlertidigt og i væsentligt omfang her i landet.
Udøvelse af selvstændig erhvervsvirksomhed er således en nødvendig, men  

 ikke tilstrækkelig forudsætning for optagelse.
Der stilles endvidere krav til  

 omfanget af beskæftigelsen i virksomheden, jf. nærmere ad § 1, stk. 1, nr. 4.
Arbejdsløshedsforsikringsloven indeholder ikke en nærmere definition af,  

 hvad det vil sige at udøve selvstændig erhvervsvirksomhed.
Begrebet  

 »selvstændig erhvervsvirksomhed« er nu fastlagt i §§ 2-4.  

 Begrebsfastsættelsen er gældende for alle regler i  

 arbejdsløshedsforsikringsloven og får herved også betydning i relation til  

 reglerne om bibeskæftigelse ved selvstændig virksomhed, overflytning og  

 opfyldelse af arbejdskravet i arbejdsløshedsforsikringslovens § 55.
 Der er endvidere særlige bestemmelser om optagelse af administrerende  

 direktører mv. i en arbejdsløshedskasse for selvstændige erhvervsdrivende og  

 om samleveres fremtidige forsikringsstatus.
Vejledningen indeholder:  Side Spalte Til § 1 De materielle betingelser for optagelse - bopælskravet (§ 1, stk.  

 1, nr. 1) 3 1 - alderskravet (§ 1, stk. 1, nr. 2) 3 1 - optagelsesgrundlaget  

 (§ 1, stk. 1, nr. 3) 3 1 - beskæftigelseskravet (§ 1, stk. 1, nr. 4) 3 2 Til § 2 Fastlæggelse af begrebet »selvstændig  

 erhvervsvirksomhed« - generel definition (§ 2, stk. 1) 4 2 personligt  

 arbejde (eje/drive) 4 2 regning og risiko 5 1 freelance-beskæftigelse 6 1  

 musikere og artister 6 1 økonomisk udbytte 7 1 økonomiske driftsfællesskaber  

 7 2 formueforvaltning 7 2 fast ejendom 8 1 - de ydre kendetegn - altid  

 selvstændig erhvervsudøvelse (§ 2, stk. 2) 8 2 - de ydre kendetegn -  

 formodning for selvstændig erhvervsudøvelse (§ 2, stk. 3) 9 1 - øvrige  

 tilfælde (§ 2, stk. 4) 9 2 Til § 3 Selskaber - om selskaber generelt 9 2 - beskæftigelse i et selskab  

 (§ 3, stk. 1) 10 1 - afgørende indflydelse (§ 3, stk. 2) 10 1 -  

 »matematisk majoritet« 10 1 - »praktisk majoritet« 10 2 -  

 nærmeste familie (§ 3, stk. 3) 11 1 - »selskabskonstruktioner« (§  

 3, stk. 5) 11 1 Til § 4 Ansatte ægtefæller 11 2 Til § 5 Administrerende direktører mv. 12 2 Til § 6 De formelle betingelser for optagelse - dokumentation (§ 6, stk.  

 1) 12 2 - optagelsestidspunkt (§ 6, stk. 2) 13 1 Til § 7 Efterprøvelse 13 2 Til § 8 Registreret partnerskab 13 2 Til § 10 »Overgangsordning« for samlevere (§ 10, stk. 2) 13 2 Til § 1 Optagelsesbetingelserne § 1,  stk. 1, nr. 1 Bopælskravet Optagelse i en arbejdsløshedskasse for selvstændige erhvervsdrivende er  

 betinget af bopæl i Danmark.
I bopælskravet ligger, at den pågældendes adresse i Danmark skal kunne  

 anses for at være den egentlige bopæl set i forhold til eventuelle andre,  

 midlertidige opholdssteder i udlandet.
Foreligger der alene postboksadresser  

 og andre former for adresser uden faktisk bopæl, samtidig med, at den  

 pågældende har fast bopæl i et andet land, er bopælskravet ikke opfyldt.
Er  

 der tvivl om, hvorvidt den pågældende har bopæl i Danmark, kan det være  

 vejledende, om pågældende er tilmeldt folkeregisteret i Danmark.
 Se endvidere vejledningen til § 1, stk. 2 og 3.
§ 1,  stk. 1, nr. 2 Alderskravet Optagelse kan ske fra det fyldte 16. år, og indtil pågældende fylder 65  

 år.
 Alderskravet gælder ikke for personer, der har været omfattet af  

 arbejdsløshedsforsikringen i andre nordiske lande eller i andre EF-lande.  

 Disse personer kan således optages i den danske arbejdsløshedsforsikring også  

 efter det fyldte 65. år.
§ 1,  stk. 1, nr. 3 Optagelsesgrundlaget Optagelse i en arbejdsløshedskasse for selvstændige erhvervsdrivende kan  

 alene ske på grundlag af udøvelse af selvstændig erhvervsvirksomhed, jf. dog  

 § 5 om administrerende direktører mv.
Det følger af § 2 og § 3, at den medarbejdende ægtefælle har ret  

 til optagelse på lige fod med indehaveren.
Dette gælder som hovedregel også,  

 selv om der er indgået en lønaftale.
Ligeledes er ægtefællernes valg af  

 formuefællesskab eller særeje i relation til arbejdsløshedsforsikringsloven  

 uden betydning.
Afgørende er alene det personlige samvirke vedrørende  

 virksomhedens drift.
I § 4 er der fastsat særlige regler for, hvornår en  

ansat ægtefælle kan anses for selvstændig erhvervsdrivende.
Herudover  

 gælder der samme betingelser for optagelse af ægtefællen som for indehaveren.
 Begrebet selvstændig erhvervsvirksomhed i relation til  

 arbejdsløshedsforsikringsloven er fastsat i § § 2-4, jf. bemærkningerne  

 nedenfor til disse bestemmelser.
Der stilles krav om, at den selvstændige erhvervsvirksomhed skal udøves  

 her i landet.
Dette skyldes især hensyn til dokumentationen for virksomhedens  

 omfang og indtjening.
 Hvis en del af virksomhedens aktiviteter foregår i udlandet, skal der  

 fremlægges dokumentation for, at der er etableret et fast forretningssted her  

 i landet.
§ 1  stk. 1, nr. 4 Beskæftigelseskravet Når det er konstateret, at den optagelsessøgende ved personligt arbejde  

 udøver selvstændig erhvervsvirksomhed, skal det - som forudsætning for  

 optagelse - endvidere sikres, at den selvstændige virksomhed drives mere end  

 midlertidigt og i væsentligt omfang.
Optagelse forudsætter således, at virksomhedsudøvelsen har mere end  

 midlertidig karakter.
En tilfældig arbejdsindsats vil derfor ikke kunne  

 danne grundlag for optagelse, selv om den aktuelt måtte være af betydning for  

 virksomhedens drift.
Tilsvarende vil et kortvarigt eller enkeltstående  

 arbejdsforhold, der har karakter af selvstændig virksomhed, heller ikke kunne  

 danne grundlag for optagelse.
Optagelse forudsætter ligeledes, at den optagelsessøgende gennem sit  

 personlige arbejde udøver virksomheden i væsentligt omfang.
Der  

 stilles ikke krav om arten eller karakteren af det personlige arbejde, men  

 blot at det personlige arbejde har betydning for virksomhedens drift.
Det  

 personlige arbejde kan omfatte såvel ledelsesmæssige eller driftsmæssige  

 dispositioner som deltagelse i selve produktionen, handelen m.m.
 Kassen skal derfor i forbindelse med optagelsen have oplysninger om den  

 optagelsessøgendes personlige arbejde i virksomheden.
 Det tidsmæssige omfang af det personlige arbejde ved selvstændig  

 virksomhed kan som oftest ikke fastslås til et bestemt timetal og må som  

 udgangspunkt bygge på den optagelsessøgendes egne oplysninger herom.
 Oplysningerne om det personlige arbejde ved deltagelse i produktion,  

 ekspedition m.m., administration, regnskabsføring, drifts- og ledelsesmæssige  

 dispositioner o.l. skal godtgøre, at arbejdet har et omfang, der kan  

 sidestilles med det krav om mere end 300 timer inden for 10 uger, der stilles  

 ved optagelsen af en fuldtidsforsikret lønmodtager.
 Vurderingen af, om der er tale om et aktivitetsniveau svarende til mere  

 end 300 timer/10 uger, vil i langt de fleste tilfælde ikke volde problemer,  

 når oplysningerne om det personlige arbejde sammenholdes med virksomhedens  

 karakter og omfang.
Det har betydning, om virksomheden i det hele er baseret på den  

 optagelsessøgendes egen arbejdsindsats, eller om virksomheden udøves sammen  

 med ægtefællen eller andre.
Det kan i sidstnævnte tilfælde blive nødvendigt  

 at indhente yderligere oplysninger om virksomhedens drift og  

 tilrettelæggelse, herunder en beskrivelse af pågældendes specifikke  

 arbejdsfunktioner.
For så vidt angår medarbejdende ægtefæller kan en eventuel skattemæssig  

 registrering som sådan ikke i sig selv tages som udtryk for en personlig  

 arbejdsindsats, der kan danne grundlag for optagelse som fuldtidsforsikret  

 medlem.
Dette skyldes, at skattevæsenet stiller andre krav til  

 arbejdsindsatsen.
Giver oplysningerne om virksomhedens karakter og omfang eller om den  

 optagelsessøgendes personlige arbejde i virksomheden anledning til tvivl om,  

 hvorvidt der er tale om erhvervsudøvelse i væsentligt omfang, skal den  

 optagelsessøgende fremlægge yderligere materiale for kassen, førend  

 optagelsen kan godkendes.
Dette materiale kan fx være skatte- eller  

 momsregnskab, annoncer med angivelse af åbningstid, kassekladder, ordrebøger  

 eller erklæringer fra virksomhedens revisor eller advokat om virksomhedens  

 aktiviteter, jf. i øvrigt vejledningen til § 6.
Det bør give anledning til en nærmere vurdering, når den optagelsessøgende  

 oplyser, at pågældende har lønarbejde samtidig med udøvelse af  

 selvstændig virksomhed.
Lønarbejdet betyder ikke i sig selv, at en person  

 ikke kan forsikres som selvstændig erhvervsdrivende, men blot at kassen må  

 sikre sig, at der faktisk er tale om udøvelse af selvstændig virksomhed i  

 væsentligt omfang, således at der er tale om en hovedbeskæftigelse for  

 medlemmet.
Virksomhedsudøvelse, hvori der indgår såkaldt arbejdsfri perioder som et  

 tilbagevendende element (fx sæsonmæssig virksomhedsudøvelse), vil  

 kunne danne grundlag for optagelse, når den er forbundet med personligt  

 arbejde i som hovedregel mindst 5 af årets måneder.
Jo længere der i  

 virksomheden indgår arbejdsfri perioder, jo strengere krav må der dog stilles  

 til godtgørelsen af virksomhedsudøvelsens væsentlige omfang.
Optagelse vil  

 principielt kunne ske på et hvilket som helst tidspunkt af året, forudsat at  

 der kan fremlægges dokumentation efter § 6. Dokumentationskravet indebærer,  

 at der først vil kunne ske optagelse, når virksomheden er påbegyndt.
§ 1,  stk. 2-3 Der henvises i øvrigt til direktoratets bekendtgørelse om medlems- og  

 dagpengeret for personer, der har været omfattet af  

 arbejdsløshedsforsikringen i andre nordiske lande mv., med tilhørende  

 vejledning.
Til § 2 Selvstændig erhvervsvirksomhed I denne paragraf fastlægges begrebet »selvstændig  

 erhvervsvirksomhed« særskilt i relation til arbejdsløshedsforsikringen,  

 og uden at der hermed tages stilling til, om virksomheden har karakter af en  

 hoved- eller en bibeskæftigelse for den pågældende.
 Først når det er konstateret, at en beskæftigelse skal anses for udøvelse  

 af selvstændig erhvervsvirksomhed, opstår spørgsmålet, om denne også opfylder  

 beskæftigelseskravet i § 1, stk. 1, nr. 4.
§ 2,  stk. 1 Elementer i begrebet'selvstændig erhvervsvirksomhed' I.
Personligt arbejde (eje/drive) Det at eje en virksomhed - helt eller delvist - anses ikke i sig selv for  

 udøvelse af selvstændig erhvervsvirksomhed i relation til  

 arbejdsløshedsforsikringen.
Det er det personlige arbejde i virksomheden ved  

 direkte deltagelse i driften eller ved mere indirekte deltagelse gennem fx  

 administrative funktioner, der er afgørende.
Det kan i denne forbindelse  

 lægges til grund, at der altid er et vist minimum af personligt arbejde  

 forbundet med en virksomhed, der afspejles gennem tilstedeværelsen af de i  

 stk. 2-3 nævnte ydre kendetegn.
 Bortforpagteren af en erhvervsvirksomhed kan som hovedregel ikke anses for  

 at udøve selvstændig erhvervsvirksomhed.
 Ejerskab uden personligt arbejde kan endvidere forekomme i tilfælde, hvor  

 pågældende ejer fx aktier, anparter, værdipapirer eller et mindre antal  

 udlejningsejendomme.
Der kan også være tilfælde, hvor en person har sat penge i en virksomhed  

 uden i øvrigt at have personligt arbejde i forbindelse hermed.
Se herom  

 nærmere i afsnittet om »stille deltager« på side 7, 2. spalte,  

 under økonomiske driftsfællesskaber.
Ved bedømmelsen af, om der foreligger udøvelse af selvstændig  

 erhvervsvirksomhed, har ægtefællers valg af formueordning og deres økonomiske  

 dispositioner i øvrigt ikke nogen særskilt betydning.
Det er således ikke  

 afgørende, om den ene eller begge ægtefæller står som ejer af virksomheden.  

 Ejerskab uden personligt arbejde kan også accepteres i tilfælde, hvor en  

 person står som ejer af en virksomhed, der reelt drives af ægtefællen, idet  

 ejerskabet alene har til formål at skaffe ægtefællen kreditorbeskyttelse og  

 forbedret likviditet, fx efter ægtefællens konkurs.
Bortset fra ovennævnte situationer vil ejerskabet af en erhvervsvirksomhed  

 normalt være forbundet med driftsmæssige dispositioner i et eller andet  

 omfang.
Det er ejeren, der har den økonomiske risiko og den formelle  

 handlefrihed vedrørende virksomhedens drift.
Der er tale om udøvelse af selvstændig virksomhed, uanset om der er  

 ansatte til den daglige drift, fx bestyrer, eller om arbejdet udføres af  

 maskinstation.
Det, at en person ikke selv udfører det daglige arbejde i  

 virksomheden, får derfor alene betydning ved vurderingen af, om virksomheden  

 kan anerkendes som bibeskæftigelse.
II.
Regning og risiko At handle for egen regning og risiko vil sige, at den selvstændige  

 erhvervsdrivende forpligter sig personligt ved de aftaler, som indgås om fx  

 køb, salg og levering af varer og tjenesteydelser.
Den selvstændige  

 erhvervsdrivende hæfter endvidere personligt for virksomhedens gæld og for de  

 fejl og ulykker, som pågældende selv eller de ansatte måtte begå.
Den  

 selvstændige erhvervsdrivendes arbejdsfortjeneste er således afhængig af  

 virksomhedens eventuelle overskud.
 Parallelt med betingelsen om regning og risiko kan der også opstilles krav  

 om en vis handlefrihed som den nødvendige forudsætning for den selvstændige  

 erhvervsdrivendes muligheder for at påvirke virksomhedens chancer for  

 overskud eller tab.
I de fleste tilfælde vil det ikke være vanskeligt at afgøre, at der  

 foreligger selvstændig erhvervsvirksomhed.
Spørgsmålet er dog ikke et  

 »enten-eller«, men skal snarere ses som en linie af aftaleformer,  

 hvor lønmodtageransættelsen udgør det ene endepunkt og den selvstændige  

 erhvervsudøvelse det andet.
Der kan derfor være behov for at gøre sig de  

 særlige kendetegn for selvstændig erhvervsudøvelse klart.
I stk. 2-3 er nævnt de ydre kendetegn, som har ubetinget eller væsentlig  

 betydning i enhver situation.
Se herom nærmere under de enkelte bestemmelser.
Ved vurderingen i øvrigt af, om der foreligger selvstændig  

 erhvervsvirksomhed, kan der lægges vægt på, om pågældende Ingen af de fem momenter er dog i sig selv afgørende eller har lige stor  

 betydning i enhver situation.
Afgørelsen må bero på en samlet, konkret  

 vurdering, hvori også må indgå hensyn til de særlige beskæftigelsesforhold  

 inden for fag/grupper, hvor et traditionelt arbejdsgiver-/arbejdstagerbegreb  

 er sjældent eller ikke forekommer rent, jf. i det følgende særskilt om  

 freelance-beskæftigede og om musikere og artister.
 De nævnte momenter kan endvidere af- eller bekræfte den formodning for  

 selvstændig erhvervsvirksomhed, som måtte være skabt ved forekomsten af 1 af  

 de under stk. 3 nævnte kriterier.
Det er i princippet forholdet mellem arbejdstager og den enkelte  

 hvervgiver, der skal bedømmes.
Er der flere hvervgivere, kan arbejdstageren  

 således godt have indtægt som lønmodtager og som selvstændig erhvervsdrivende  

 samtidig.
Hvis der hos en lønmodtager forekommer enkelte arbejdsforhold af  

 mere selvstændig karakter, bør dette ikke i sig selv medføre, at pågældende  

 ikke kan bevare sin status som lønmodtager.
Generelt er det i sådanne  

 situationer endvidere vigtigt at have med i sin vurdering, om den  

 selvstændige erhvervsvirksomhed kan anses for omfattet af de særlige regler  

 om bibeskæftigelse.
Om enkelte, særlige erhvervsgrupper Freelance-beskæftigelse Begrebet freelance benyttes ofte inden for visse brancher, fx  

 journalister, pressefotografer, reklame-branchen mv. for at præcisere, at der  

 ikke er tale om et sædvanligt tjenesteforhold, idet den pågældende personligt  

 arbejder for en eller flere hvervgivere med opgaver af mere eller mindre  

 bunden karakter.
Endvidere synes der at være et stigende udbud af  

 honorarbetalte opgaver, som alene skyldes administrative og budgetmæssige  

 hensyn.
Pressefotografer vil tillige næsten altid være momsregistrerede.
 Der er således inden for samme faglige område tale om erhvervsarbejde, som  

 vanskeligt kan henføres til enten traditionelt lønarbejde eller egentlig  

 selvstændig virksomhed.
 Begrebet freelance har som sådan ikke nogen selvstændig betydning og  

 retsvirkning i relation til arbejdsløshedsforsikringsloven.
 Afgørelsen af, om et medlem, der om sit arbejde benytter betegnelsen  

 freelance, skal anses for selvstændig erhvervsdrivende, må derfor følge af en  

 konkret vurdering efter reglerne i §§ 2-4.
Musikere og artister Arbejde som musiker og artist kan ofte være vanskeligt at henføre som  

 enten lønarbejde eller udøvelse af selvstændig virksomhed.
 Er der tale om et egentligt ansættelsesforhold som musiker eller artist  

 eller tilfælde, hvor indtægterne skattemæssigt alene figurerer som A-  

 og/eller B-indkomst samtidig med, at der alene er anvendt skattemæssige  

 fradrag for lønmodtagere, vil der kun sjældent være tvivl om, at der er tale  

 om lønarbejde.
Foreligger der i relation til beskæftigelsen eet af de forhold, der er  

 omfattet af § 2, stk. 2, (fx henlæggelse til investeringsfonds, ansatte eller  

 skattemæssige fradrag og afskrivninger for selvstændige), vil der altid være  

 tale om udøvelse af selvstændig virksomhed.
Det samme vil som udgangspunkt  

 være tilfældet, hvis der foreligger eet af de forhold, der er omfattet af §  

 2, stk. 3, (momsregistrering, skattemæssig angivelse af over-/underskud af  

 selvstændig virksomhed, anvendelse af virksomhedsskatteloven eller deltagelse  

 i et interessentskab).
I øvrige tilfælde skal der foretages en konkret vurdering.
På grund af de  

 særlige beskæftigelsesmæssige forhold, der traditionelt gælder for denne  

 gruppe, vil musikere og artister ofte opfylde et eller flere af momenterne  

 1-5, der ovenfor er beskrevet som talende for, at der foreligger udøvelse af  

 selvstændig virksomhed (anvendelse af egne/lejede driftsmidler, udøvelse af  

 erhverv fra egne/lejede lokaler, afholder selv udgifterne eller leverer selv  

 materialerne til arbejdets udførelse mv.). Musikere og artister vil dog ofte  

 samtidig være bundet til en aftale, hvor hvervgiveren har fastsat tid, sted  

 og løn og er den, der har den primære handlefrihed til at påvirke chancerne  

 for overskud eller tab.
Det faglige område er endvidere dækket af kollektive  

 overenskomster og prislister.
Tilstedeværelsen af et eller flere af de 5  

 momenter vil derfor på dette særlige område ikke i sig selv kunne tillægges  

 samme afgørende betydning som i andre tilfælde.
Musikere og artister vil således ofte have skattemæssige fradrag, der er  

 atypiske for lønmodtagere, fx til telefon, kontorhold, øvelokaler,  

 annoncering, driftsmidler og leje af lys- og lydanlæg.
Såfremt fradragene er  

 foretaget efter reglerne om lønmodtagerfradrag og rubriceret som sådanne på  

 selvangivelsen, dvs. i den »skattepligtige indkomst«, vil  

 fradragene ikke i sig selv medføre, at beskæftigelsen betragtes som udøvelse  

 af selvstændig virksomhed i relation til arbejdsløshedsforsikringen.
Det er  

 dog en forudsætning, at fradragene er sædvanlige i forhold til arten og  

 omfanget af pågældendes beskæftigelse.
 Eksempler:
 - En musiker eller artist, der - alene eller som deltager i fx et  

 orkester - foretager skattemæssige fradrag til kor, lys- og  

 lydteknikere,»roadies« eller anden medhjælp, anses for at udøve  

 selvstændig erhvervsvirksomhed efter reglerne i § 2, stk. 2, nr. 2, om ansat  

 arbejdskraft.
 - Deltagelse i et orkester, der udadtil fremtræder som et interessentskab,  

 anses som udgangspunkt for udøvelse af selvstændig erhvervsvirksomhed, jf. §  

 2, stk. 3, nr. 4. Det samme gælder i tilfælde, hvor der for et orkester er  

 udarbejdet regnskaber som for interessentskaber, og deltagerne har en  

 kapitalkonto, hvor der henføres midler af overskuddet, hvoraf hver deltager  

 kan hæve beløb.
I relation til interessentskaber kan der sondres mellem deltageren i et  

 formaliseret interessentskab med faste årsregnskaber og den, der enten har et  

 enkeltstående engagement med et interessentskab eller i en kortere,  

 tidsbegrænset turneperiode deltager i et orkester, der er mere eller mindre  

 formaliseret, og hvor perioden afsluttes med et orkesterregnskab med fradrag  

 af de traditionelle udgifter til transport, provision o.l.
I sidstnævnte  

 tilfælde vil der kun sjældent være tale om mere end midlertidig udøvelse af  

 selvstændig virksomhed, og deltagelsen har derfor ikke betydning, hverken i  

 relation til reglerne om optagelse i en arbejdsløshedskasse for selvstændige  

 eller i relation til reglerne om bibeskæftigelse ved selvstændig virksomhed.
III. Økonomisk udbytte Kriteriet om, at den erhvervsmæssige virksomhed skal udøves med det  

 formål at opnå økonomisk udbytte, er først og fremmest knyttet til en  

 driftsøkonomisk betragtning, hvor det ud fra posterne på indtægtssiden  

 sammenholdt med posterne på udgiftssiden vurderes, om virksomheden på kortere  

 eller længere sigt kan forventes at bidrage helt eller delvis til  

 indehaverens livsophold.
 Der lægges således mere vægt på virksomhedens faktiske tilrettelæggelse  

 end på virksomhedens art.
Sondringen mellem erhvervsmæssig virksomhed og hobbyvirksomhed er velkendt  

 fra skattelovgivningen, hvor den har afgørende betydning for skatteyderens  

 fradragsmuligheder, idet underskud ved hobbyvirksomhed ikke kan fradrages i  

 anden indkomst, uanset at indtægt ved hobbyvirksomhed er skattepligtig.  

 Endvidere forudsætter fradrag for driftsomkostninger, herunder afskrivninger  

 på driftsmidler, et erhvervsmæssigt formål.
Skattemæssige fradrag af  

 underskud og omkostninger vil derfor medføre, at den pågældende også i  

 relation til arbejdsløshedsforsikringsloven anses for at udøve erhvervsmæssig  

 virksomhed.
Der kan derimod ikke drages den modsatte slutning.
Der henvises i  

 øvrigt herom til stk. 2 og 3 med vejledning.
 Det personlige arbejde ved hobby- og fritidssysler vil typisk være af  

 begrænset omfang, således at beskæftigelseskravet i § 1, stk. 1, nr. 4, ikke  

 kan anses for opfyldt, og den pågældende allerede af denne grund ikke vil  

 kunne optages i en arbejdsløshedskasse for selvstændige erhvervsdrivende.
 Spørgsmålet, om en aktivitet skal anses for erhvervsmæssig eller ej, vil i  

 langt de fleste tilfælde derfor kun have betydning for vurderingen af, om  

 aktiviteten er bibeskæftigelse ved selvstændig virksomhed.
Økonomiske driftsfællesskaber (Interessentskab (I/S)) I de tilfælde, hvor en virksomhed udøves i fællesskab med andre, kan det  

 allerede i parternes aftale være forudsat, at aktiviteterne har et økonomisk  

 formål.
Driftsfællesskabet vil i så fald ofte have karakter af et  

 interessentskab.
 Interessentskabet må ikke forveksles med et sameje, hvor flere personer i  

 fællesskab ejer, fx fast ejendom eller løsøregenstande, uden at der hermed er  

 noget udadvendt driftsøkonomisk formål.
På grund af det økonomiske driftsfællesskab vil en interessent som  

 udgangspunkt blive anset for selvstændig erhvervsdrivende i relation til  

 arbejdsløshedsforsikringsloven, jf. § 2, stk. 3, nr. 4. Hver enkelt deltager  

 hæfter fuldt ud for interessentskabets gæld og forpligtelser, og  

 interessentskabets over-/underskud beskattes ligeledes hos den enkelte  

 deltager.
Betingelsen om, at virksomheden drives for egen eller ægtefællens  

 regning og risiko vil derfor også være opfyldt.
En interessent er følgelig  

 stillet, som om pågældende drev en enkeltmandsvirksomhed.
I ganske sjældne tilfælde kan det forekomme, at en medejer af et  

 interessentskab ikke deltager i driften, men er en såkaldt »stille  

 deltager« eller »sleeping partner«.
Det påhviler den, der  

 påstår ikke at deltage i driften, at godtgøre dette.
Dette kan ske ved, at  

 den pågældende fx fremlægger en interessentskabskontrakt, hvoraf det bl.a.  

 fremgår, at det er de øvrige interessenter, der driver virksomheden, og at  

 den pågældende ikke har nogen reel indflydelse.
Formodningen kan eventuelt  

 også afkræftes, hvis det godtgøres, at den pågældendes deltagelse som ejer  

 alene er et led i en støtteaktion for at redde virksomheden, således at  

 deltagelsen som medejer får karakter af et låneforhold, idet det herved må  

 forudsættes, at den pågældende ikke er momsregistreret og ikke foretager  

 skattemæssige fradrag for driftsudgifter eller afskrivninger på driftsmidler  

 fra virksomheden.
 Der henvises endvidere til vejledningens side 4-5 om personligt arbejde  

 (eje/drive).
 Om selskaber i øvrigt henvises til vejledningen til § 3.
Formueforvaltning En persons formue og formueafkast (kapitalindkomst) er  

 arbejdsløshedsforsikringen uvedkommende.
En person kan således forvalte sin  

 formue, uden at arbejdet hermed skal anses for erhvervsmæssig virksomhed.
 Formueforvaltning kan fx bestå i køb og salg af aktier, anparter,  

 obligationer og lignende værdipapirer.
Afgrænsningen i tvivlstilfælde mellem den, der har finansiel  

 erhvervsvirksomhed som levevej, og den, der i øvrigt lever af sin formue og  

 placerer den i obligationer, pantebreve mv., er ikke skarp.
Det er dog  

 karakteristisk for den erhvervsdrivende, at der er tale om en vis aktiv  

 indsats i form af fx annoncering og kundekontakt, ligesom administrationen  

 typisk ikke vil være begrænset til den pågældendes egne midler.
Omvendt er  

 det karakteristisk for privat formueforvaltning, at køb og salg af  

 værdipapirer sker gennem erhvervsvirksomheder, fx pengeinstitutter, bankierer  

 og vekselerer, og i den primære hensigt at omplacere formuen, således at  

 afkastet bliver størst muligt.
Formueforvaltning kan også omfatte kapitalanbringelse i diverse  

 investeringsarrangementer, som især af hensyn til indskydernes skattefordele  

 let får erhvervsmæssig karakter.
Det kan i denne forbindelse være afgørende,  

 om investeringsvirksomheden er baseret på personligt arbejde fra  

 investorernes side.
Fast ejendom Klart beslægtet med formueforvaltning er indtægter af fast ejendom.
Fast ejendom erhverves som oftest til privat beboelse og har som sådan  

 ingen betydning i relation til arbejdsløshedsforsikringen.
Dette gælder også  

 ved fx udlejning af enkeltværelser i ejerens private beboelsesejendom, ved  

 udlejning af den ene lejlighed i et to-familiehus, hvor ejeren selv bor i den  

 anden, eller ved udlejning af et fritidshus, der også benyttes privat.
 Anderledes forholder det sig derimod, hvis en person har indtægter ved  

udlejning af ejendomme med 3 eller flere lejligheder, fordi  

 skattelovgivningen i så fald vil anse pågældende for selvstændig  

 erhvervsdrivende med udlejningsvirksomhed - også selv om der måtte være tale  

 om en rent passiv besiddelse af en eller flere ejendomme uden nogen form for  

 arbejdsindsats på ejerens side.
Arbejdsløshedsforsikringen er imidlertid baseret på en eller anden form  

 for personlig arbejdsindsats.
Grænsen mellem den udlejningsvirksomhed, der  

 kan henføres under formueforvaltning, og den erhvervsmæssige udlejning  

 fastsættes derfor som vejledende hovedregel ved op til og med:
5 udlejningsejendomme, eller 30 lejemål.
 Udlejning ud over denne grænse skal som udgangspunkt anses for en  

 erhvervsmæssig virksomhed, der dog formentlig i langt de fleste tilfælde må  

 henføres under reglerne om bibeskæftigelse ved selvstændig virksomhed.
Udlejning på eller under den nævnte grænse kan sidestilles med  

 formueforvaltning, forudsat at der ikke hermed er forbundet en personlig  

 arbejdsindsats fra ejerens side.
Hvis ejeren derimod selv forestår  

 administration mv. eller iværksætter ombygning og udstykning af et mindre  

 antal ejendomme/lejemål, må virksomheden også i relation til  

 arbejdsløshedsforsikringsloven anses for erhvervsmæssig.
 Ved handel med fast ejendom er det først og fremmest ejendomsmæglere og  

 ejendomshandlere, der betragtes som næringsdrivende.
§ 2,  stk. 2-3 Ydre kendetegn Stk. 2 Altid selvstændig erhvervsudøvelse De i stk. 2 nævnte kriterier medfører alle hver for sig, at  

 beskæftigelsen altid anses for udøvelse af selvstændig erhvervsvirksomhed.
Ad nr. 1. Hvis den pågældende henlægger midler til  

 investeringsfonds eller senere får henlagte midler frigivet, vil der  

 altid være tale om selvstændig erhvervsudøvelse.
Det skyldes, at det er en  

 betingelse for sådanne henlæggelser og frigivelser, at den pågældende i ikke  

 uvæsentligt omfang deltager i driften af virksomheden, og at kun  

 erhvervsmæssig virksomhed kan danne grundlag for henlæggelser til  

 investeringsfonds.
Ad nr. 2. En person, der har ansat arbejdskraft, vil altid  

 blive anset for at udøve selvstændig erhvervsvirksomhed, da det må anses for  

 uforeneligt med status som lønmodtager at være arbejdsgiver.
Dette hænger  

 sammen med den arbejdsretlige grundsætning om, at en lønmodtager normalt ikke  

 kan opfylde sin del af ansættelsesaftalen ved substitution, men at arbejdet  

 skal udføres personligt.
Det vil som regel fremgå af regnskaber, bilag og  

 lignende, at der er udbetalt vederlag til fremmed arbejdskraft.
Ansat  

 arbejdskraft skal forstås bredt og omfatter fx også såkaldte  

 »roadies«, dvs. medhjælpere til transport og flytning af materiel  

 eller opsætning og betjening af lyd- og lyseffekter, som musikere eller  

 musikgrupper ofte benytter.
Ad nr. 3. Ved at overføre beløb til medarbejdende ægtefælle  

 tilkendegives, at den pågældende også selv deltager i driften af  

 virksomheden.
Begge ægtefæller vil derfor blive anset for at udøve  

 selvstændig erhvervsvirksomhed.
 Ad nr. 4. Da der kun tillades skattemæssige  

varelagernedskrivninger i selvstændige erhvervsvirksomheder, vil en  

 person, der foretager sådanne nedskrivninger, altid blive anset for at udøve  

 selvstændig erhvervsvirksomhed.
Det må endvidere anses for uforeneligt med status som lønmodtager, at en  

 person foretager og får godkendt fradrag for driftsudgifter og  

 afskrivninger på driftsmidler i den »personlige indkomst« efter  

 de særlige regler for selvstændige erhvervsdrivende.
Bemærk i denne  

 forbindelse, at lønmodtagerudgifter kun kan fradrages i den  

 »skattepligtige indkomst«.
Fradragsmulighederne kommer bl.a. til  

 udtryk på årsopgørelsen.
 Ad nr. 5. Arbejdsgiversiden i en kollektiv overenskomst eller et  

 medlem af en arbejdsgiverorganisation kan ikke tillige opnå status som  

 lønmodtager.
 Ad nr. 6. I nævnte tilfælde vil det selvstændige element være så  

 fremtrædende, at den pågældende altid skal anses for at udøve selvstændig  

 erhvervsvirksomhed.
Stk. 3 Formodning for selvstændig erhvervsudøvelse Stk. 3  er en formodnings- eller bevisbyrderegel,  

 således at personen vil blive anset for at udøve selvstændig  

 erhvervsvirksomhed, medmindre pågældende dokumenterer at være lønmodtager.  

 Denne bevisbyrde vil ikke kunne løftes i det i § 2, stk. 2, nr. 6, nævnte  

 tilfælde.
Ad nr. 1. Momsregistrering er normalt et sikkert tegn på  

 selvstændig erhvervsudøvelse.
Når momsregistrering alligevel ikke er nævnt i  

 stk. 2, er det fordi der i visse lønmodtagerforhold er registreringspligt,  

 ligesom der er visse muligheder for frivillig registrering.
 Ad nr. 2. Det er karakteristisk for udøvelse af selvstændig  

 erhvervsvirksomhed, at indkomsten afhænger af et eventuelt overskud.
Skattepligtig indkomst, hvori der hverken skal indeholdes A-skat eller  

 udbytteskat, benævnes B-indkomst.
Afgrænsningen af A-indkomst over for  

 B-indkomst følger de retningslinier, som er afgørende for, om en arbejdstager  

 kan opnå lønmodtagerfradrag, jf. også vejledningen til § 2, stk. 1, om øvrige  

 momenter for selvstændig erhvervsvirksomhed.
Sondringen kan således ikke  

 tillægges betydning i denne bekendtgørelse.
 Ad nr. 3. Kun selvstændige erhvervsdrivende kan anvende  

virksomhedsskatteloven, og det er herved antaget, at  

 selvstændighedsbegrebet afgrænses på samme måde som i de øvrige skattelove.
 Virksomhedsskatteloven bidrager derfor ikke til en nærmere  

 begrebsbestemmelse, men der vil imidlertid under hensyn til formålene med  

 loven være en formodning for, at en person, der et år vælger at lade sig  

 omfatte af virksomhedsskatteordningen, også i relation til  

 arbejdsløshedsforsikringsloven vil blive anset for selvstændig  

 erhvervsdrivende.
 Ad nr. 4. Der henvises til afsnittet om økonomiske  

 driftsfællesskaber i vejledningen til § 2, stk. 1.
§ 2,  stk. 4 Øvrige tilfælde I stk. 2-3 ovenfor er nævnt de ydre kendetegn, der er egnede til  

 umiddelbart at afgøre, om betingelserne i stk. 1 om regning, risiko og  

 økonomisk udbytte kan antages at være opfyldt.
I øvrige tilfælde vil det ofte være således, at visse sider af forholdet  

 mellem hvervgiver og hvervtager taler for at anse beskæftigelsen for  

 lønarbejde, mens andre sider taler for, at der foreligger selvstændig  

 erhvervsvirksomhed.
Afgørelsen må her bero på en samlet, konkret vurdering  

 af, om beskæftigelsen nærmest kan henføres under den generelle definition i  

 stk. 1. Der henvises til vejledningen til stk. 1, hvori der også er nævnt en  

 række momenter, som i øvrigt taler for at anse beskæftigelsen for selvstændig  

 erhvervsvirksomhed.
Til § 3 Om selskaber generelt Reglerne i § 3 omfatter principielt alle erhvervsdrivende selskaber med  

 en formue (kapital), der er udskilt til opnåelse af et bestemt formål.
Langt  

 de fleste selskaber er dog organiseret i en lovreguleret form enten som et  

aktieselskab (A/S) eller som et anpartsselskab (ApS). Som andre typer  

 af selskaber kan nævnes andelsselskaber (a.m.b.a.) og  

kommanditselskaber (K/S).
Et interessentskab (I/S) hviler derimod alene på en aftale mellem  

 to eller flere personer om at drive virksomhed sammen.
Denne driftsform er  

 derfor ikke omfattet af § 3, men af § 2.
§ 3,  stk. 1 En person, der er kapitalindehaver i et selskab, hvori pågældende selv er  

 beskæftiget, vil kunne være ansat på helt almindelige lønmodtagervilkår i  

 selskabet.
 I stk. 2 og 3 opstilles regler for en persons identifikation med et  

 selskab, for ægtefællers identifikation med hinanden og for ægtefællernes  

 identifikation med deres nærmeste familie.
 Reglerne skal lede hen til fastlæggelsen af, hvornår personen har en sådan  

 afgørende indflydelse i det hvervgivende selskab, at beskæftigelsen i  

 relation til arbejdsløshedsforsikringsloven - uanset den formelle status som  

 lønmodtager - skal anses for selvstændig erhvervsudøvelse.
Det er en forudsætning for anvendelsen af disse regler, at personen er  

 beskæftiget i selskabet.
Det forhold, at personen alene er kapitalindehaver i  

 et selskab, medfører ikke, at pågældende betragtes som selvstændig  

 erhvervsudøvende.
§ 3,  stk. 2 »Matematisk majoritet«, nr. 1) og 2) Ved vurderingen af, om personen har afgørende indflydelse på et selskab,  

 tages i nr. 1) og nr. 2) hensyn til den »matematiske majoritet«,  

 dvs. kapitalindehavelsens nominelle værdi eller stemmeværdi.
Selskabets  

 vedtægter skal ifølge aktie- og anpartsselskabslovene indeholde bestemmelser  

 om kapitalindehavernes stemmeret.
 Anpartsselskaber er frit stillet med hensyn til udstedelse af  

 stemmeløse anparter og anparter med vægtet stemmeret.
Derimod skal enhver aktie, tegnet efter den 1. januar 1974, have  

 stemmeret.
Det gælder som udgangspunkt, at alle aktier har lige ret i  

 selskabet, og at aktionærernes indflydelse er proportional med størrelsen af  

 deres aktiebesiddelse.
Der er dog en begrænset mulighed for at vægte  

 aktiernes stemmeret.
Endvidere kan der i vedtægterne træffes bestemmelse om  

 begrænsning eller vægtning af den enkelte aktionærs stemmeret.
 Efter nr. 1) og nr. 2), jf. stk. 3, skal en person anses for selvstændig  

 erhvervsdrivende, hvis selskabskapitalen eller dennes stemmeværdi er  

 koncentreret som følger:
I. a.
Personen har selv mindst 50% b.
Personen har sammen med sin  

 ægtefælle mindst 50% c.
Personen har sammen med sin ægtefælle og en eller  

 flere fra den »nærmeste familie« mindst 50% d.
Personen har sammen  

 med en eller flere fra den »nærmeste familie« mindst 50%.
II. a.
Personens ægtefælle har mindst 50% b.
Personens ægtefælle har  

 sammen med en eller flere fra den »nærmeste familie« mindst 50%.
»Praktisk majoritet«, nr. 3), 4), og 5) En kapitalindehaver, der repræsenterer mindst 50% af stemmerne i et  

 selskab, er sikret afgørende indflydelse på alle beslutninger, der kræver  

 simpelt flertal, idet der ikke vil kunne vedtages sådanne beslutninger uden  

 om pågældendes stemmer.
Ved beregningen af flertallet tages imidlertid kun  

 hensyn til de afgivne stemmer, og i mange selskaber tager langtfra alle  

 kapitalindehavere personligt eller ved fuldmægtig del i  

 generalforsamlingerne.
 Dertil kommer, at det normalt vil være svært at samle et stort antal  

 kapitalindehavere til en enig og indflydelsesrig »opposition«.
 Det kan dog være vanskeligt at udmønte en sådan afgørende indflydelse på  

 en procentdel, der er mindre end 50%, da det fx vil være lige så afgørende,  

 til hvem og hvorledes den resterende kapital er fordelt.
 Afgørende indflydelse antages dog under alle omstændigheder at ligge hos  

 indehaveren af den bestemmende andel af kapitalen og/eller stemmerne i et  

 selskab, jf. bestemmelserne i nr. 3) og 4). Bestemmelserne får som nævnt kun  

 særskilt betydning i de tilfælde, hvor den bestemmende andel repræsenterer  

 mindre end 50%.
Endvidere tillægges i nr. 5) den person afgørende indflydelse, som ud over  

 en betydelig procentdel - 10% - tillige indtager plads i selskabets  

 bestyrelse eller direktion, selv om personen ikke er indehaver af  

 hovedkapitalen eller stemmeflertallet.
Der vil dog her ofte være tale om en  

 person, der også falder ind under bestemmelserne i nr. 3) og 4).
Bestemmelserne i nr. 3)-5) retter sig typisk mod større selskaber, hvor  

 kapitalen med varierende beløb er fordelt på adskillige indehavere.  

 Medarbejderne kan vælge mindst 2 medlemmer af bestyrelsen i aktie- eller  

 anpartsselskaber, der beskæftiger 50 eller flere arbejdstagere.
Bestemmelsen  

 i nr. 5 tager ikke umiddelbart sigte på sådanne medarbejdervalgte  

 bestyrelsesmedlemmer.
§ 3,  stk. 3 Den personkreds - benævnt som »nærmeste familie« - hvis kapital  

 i selskabet medregnes ved procentopgørelserne i stk. 2, omfatter herefter:
a.
Personens ægtefælle b.
Personens børn (herunder adoptivbørn) c.
Personens børnebørn d.
Personens forældre e.
Personens bedsteforældre f.
Personens søskende g. Ægtefællens særbørn og -børnebørn h. Ægtefællens forældre i. Ægtefællens bedsteforældre j. Ægtefællens søskende.
Bestyrelsen i et anpartsselskab har efter lov om anpartsselskaber pligt  

 til at oprette en fortegnelse over anpartshavere med angivelse af navn, bopæl  

 og kapitalindehavelsens størrelse.
Fortegnelsen over anpartshaverne skal være  

 tilgængelig på selskabets kontor for enhver anpartshaver og for offentlige  

 myndigheder.
Ved begge selskabsformer skal der endvidere føres en særlig fortegnelse  

 over de anparts- eller aktiehavere, som har anparter eller aktier, som er  

 tillagt mindst 10% af selskabskapitalen, dog mindst 100.000 kr.
Udskrift af  

 denne særlige fortegnelse kan ved skriftlig henvendelse rekvireres af  

enhver, der måtte være interesseret heri.
§ 3,  stk. 5 En erhvervsvirksomhed, der i henseende til ejerforhold, ledelse og drift  

 naturligt karakteriseres som een virksomhed, kan ofte være organiseret som en  

 flerhed af selskaber.
Sådanne selskabskonstruktioner kan opbygges ved, at en enkelt person eller  

 et moderselskab helt ejer det nytilkomne selskab.
Bestemmelserne i stk. 2-4  

 vil i så fald uden videre kunne finde anvendelse.
 Tilsvarende gælder, hvis det nytilkomne selskab ejes af en hovedaktionær  

 sammen med andre virksomheder eller enkeltpersoner som minoritetsaktionærer.
 Der kan derimod blive tale om en vanskeligere og mere konkret vurdering i  

 de situationer, hvor et selskab ejes med væsentlige dele af et eller flere  

 andre selskaber, hvori personen har afgørende indflydelse efter stk. 2-4.
Til § 4 Ansatte ægtefæller Efter bestemmelserne i § 2 og § 3 kan en person, der er beskæftiget i  

 ægtefællens selvstændige virksomhed, blive anset for selvstændig  

 erhvervsdrivende, selvom pågældende ikke formelt er medejer af virksomheden.
 Reglen i § 4 er en uddybning af disse bestemmelser, og beskriver under  

 hvilke betingelser en person, der som hovedbeskæftigelse er ansat i  

 ægtefællens virksomhed - uden at være medejer af virksomheden - kan optages i  

 en arbejdsløshedskasse for selvstændige.
Hvis den ansatte ægtefælle er medejer af virksomheden, vil pågældende være  

 omfattet af § § 2-3. Hvis den ansatte ægtefælle ikke selv ejer en del af  

 virksomheden, vil pågældende ikke alene i kraft af ægteskabet med ejeren af  

 virksomheden blive anset for selvstændig.
Hertil kræves desuden, at een af de  

 i bestemmelsen anførte betingelser (1-3) er opfyldt.
 Betingelserne skal indkredse de situationer, hvor den ansatte ægtefælle må  

 formodes at have en vis indflydelse på virksomhedens drift - som er afspejlet  

 enten gennem virksomhedens størrelse (virksomheden har under 20 ansatte),  

 eller gennem den ansatte ægtefælles egne forhold (overordnet  

 stilling/ansættelse på usædvanlige løn- og arbejdsvilkår).
 Har virksomheden under 20 ansatte, vil den ansatte ægtefælle altid  

 være selvstændig, og det vil da ikke være nødvendigt at undersøge pågældendes  

 ansættelsesforhold nærmere.
 For den ansatte ægtefælle, der deltager i en mindre, ægtefælledreven  

 virksomhed, vil reglen således betyde, at pågældende - uanset stillingens  

 indhold og uanset løn- og arbejdsvilkår - altid vil blive anset for  

 selvstændig erhvervsdrivende.
 Har virksomheden 20 ansatte eller flere, vil den ansatte ægtefælles  

 status som selvstændig afhænge af, om pågældende enten er ansat i en  

 overordnet stilling eller er ansat på usædvanlige løn- og arbejdsvilkår.
Ansættelse i en overordnet stilling er kendetegnet ved, at personen  

 kan foretage økonomiske dispositioner, der binder virksomheden, foretage  

 ansættelser eller afskedigelser eller lignende ledelsesmæssige handlinger.  

 Den overordnede stilling er endvidere kendetegnet ved, at de af stillingen  

 afledte arbejdsopgaver normalt ikke udføres af flere andre ansatte i samme  

 virksomhed.
Der vil derfor normalt ikke være sammenlignelighed med andre  

 ansattes arbejdsopgaver.
 Er den ansatte ægtefælle beskæftiget i virksomheden på lige fod med  

 indehaveren - uden at arbejdsopgaverne er nærmere defineret - vil pågældende  

 (som oftest) indtage en overordnet stilling.
 Med hensyn til betingelserne i nr. 3 - ansættelse på løn- og  

 arbejdsvilkår, der afviger fra de vilkår, der ifølge overenskomst gælder for  

 dette eller tilsvarende arbejde - henvises til det ad § 1, stk. 1,  

 anførte i direktoratets vejledning af 18. december 1987 (vejledning til  

 bekendtgørelse nr. 451 af 11. oktober 1985 om beregning af arbejdskravet).
 Er blot en af de ovenfor anførte betingelser opfyldt for den ansatte  

 ægtefælle, anses pågældende for selvstændig, og skal som sådan optages i en  

 arbejdsløshedskasse for selvstændige erhvervsdrivende, såfremt  

 beskæftigelseskravet i § 1, stk. 1, nr. 4, tillige er opfyldt.
 Hvis omvendt ingen af betingelserne i bestemmelsen er opfyldt, kan den  

 ansatte ægtefælle optages i en arbejdsløshedskasse for lønmodtagere,  

 under forudsætning af at betingelserne herfor i øvrigt er opfyldt.
 De opstillede betingelser i § 4 betyder, at den ansatte ægtefælle kan få  

 status som lønmodtager, såfremt pågældende er ansat i en underordnet stilling  

 på sædvanlige løn- og arbejdsvilkår, og der i virksomheden er 20 ansatte  

 eller flere.
Reglen medfører bl.a., at ægtefællen til indehaveren af en større  

 virksomhed vil have mulighed for at bevare sit medlemskab af en  

 arbejdsløshedskasse for lønmodtagere.
Tilsvarende gør sig gældende for den  

 lønmodtager, som under ansættelsen indgår ægteskab med virksomhedens  

 indehaver, og derefter i øvrigt fortsætter sit lønarbejde på uændrede vilkår.
I kildeskatteloven er der givet ægtefæller, der sammen udøver selvstændig  

 virksomhed, mulighed for at indgå lønaftaler med hinanden.
I relation  

 til arbejdsløshedsforsikringsloven har en sådan lønaftale ingen særskilt  

 betydning, og ægtefæller, der har indgået lønaftale, vil derfor ikke  

 automatisk få status som lønmodtagere i arbejdsløshedsforsikringen.
 Er den ansatte ægtefælle i medfør af § 4 optaget i en arbejdsløshedskasse  

 for selvstændige erhvervsdrivende, og sker der senere ændringer i  

 virksomheden, fx i forbindelse med ændrede ejerforhold, hvorved virksomheden  

 ekspanderer og samtidig foretager omstruktureringer, vil den ansatte  

 ægtefælle, der ikke længere opfylder betingelserne for at blive anset for  

 selvstændig, have mulighed for at blive overflyttet til en  

 arbejdsløshedskasse for lønmodtagere.
 Den ægtefælle, der vil gøre lønmodtagerstatus gældende, skal selv gøre  

 arbejdsløshedskassen opmærksom på, at forholdene i virksomheden er ændrede.
Til § 5 Administrerende direktører mv.
 I overensstemmelse med hidtidig praksis vil der fortsat være adgang for  

 administrerende direktører mv. der uden at være medejer, har væsentlig  

 indflydelse på virksomhedens drift - til at vælge optagelse i en  

 arbejdsløshedskasse for selvstændige erhvervsdrivende i stedet for en  

 arbejdsløshedskasse for lønmodtagere.
 Det afgørende er, at der til stillingen er knyttet vitale, selvstændige  

 ledelsesbeføjelser i økonomisk, organisatorisk og personalepolitisk  

 henseende, og dermed at pågældende ikke umiddelbart er omfattet af  

 funktionærlovens regler.
Administrerende direktører eller dermed ligestillede grupper, der -  

uden at være medejer - optages i en arbejdsløshedskasse for  

 selvstændige erhvervsdrivende, vil i det hele være omfattet af reglerne for  

 lønmodtagere.
De skal således opfylde betingelserne for at blive optaget som  

 medlem i en arbejdsløshedskasse for lønmodtagere og vil være omfattet af  

 dagpengereglerne for lønmodtagere.
Dette hænger sammen med, at direktører  

 m.m. i arbejdsløshedsforsikringsmæssig henseende har en række væsentlige  

 karakteristika tilfælles med lønmodtagere: De udøver ikke virksomhed for egen  

 regning og risiko, de er underlagt virksomhedens bestyrelse, de kan opsiges,  

 og deres aflønning er på forhånd aftalt.
Til § 6 Optagelsestidspunkt - dokumentation § 6,  stk. 1 De i stk. 1 under 1) og 2) nævnte forhold skal sikre, at den  

 optagelsessøgende på optagelsestidspunktet er påbegyndt egentlig drift af  

 virksomhed.
Generelle undersøgelser og forberedelser vedrørende eksempelvis  

 leverandørmuligheder, kundeunderlag, tekniske anlæg, økonomi mv. kan således  

 ikke danne grundlag for optagelse, førend de er fulgt op af en konkret  

 virksomhedsetablering.
Virksomhedernes forskellighed gør det ikke muligt at definere  

 påbegyndelsestidspunktet entydigt.
Nogle virksomheder kræver også på det  

 konkrete plan særlig indretning, personaleansættelse og store indkøb, førend  

 der åbnes for kunderne.
Andre virksomheder overtages fuldt færdigindrettede  

 med varelager og det hele.
Og atter andre virksomheder åbnes alene med et  

 skilt på gaden eller indrykning af en annonce.
 Den optagelsessøgende gives derfor i stk. 1 flere muligheder for at  

 fremlægge dokumentation for virksomhedens blotte eksistens, jf. 1), og for at  

 godtgøre et vist aktivitetsniveau, jf. 2).
 I visse tilfælde kan alene anskaffelser og personaleansættelser give  

 rimelig sikkerhed for, at der er etableret en virksomhed, som nødvendigvis må  

 medføre erhvervsudøvelse i væsentligt omfang for den optagelsessøgende.  

 Muligheden eksisterer dog kun ved større virksomheder og inden for bestemte  

 brancher.
 Den optagelsessøgende skal derfor fremkomme med eventuelt yderligere  

 materiale eller oplysninger til godtgørelse af, at beskæftigelseskravet i §  

 1, stk. 1, nr. 4, er opfyldt, jf. de eksempler, som er nævnt i vejledningen  

 til denne bestemmelse.
§ 6,  stk. 2 Når den optagelsessøgende har fremlagt den i stk. 1 nævnte dokumentation,  

 sker optagelsen tidligst med virkning fra det tidspunkt, hvor  

 arbejdsløshedskassen har modtaget en skriftlig anmodning om optagelse.
Optagelse i en arbejdsløshedskasse kræver altid en skriftlig anmodning fra  

 den optagelsessøgende.
Da modtagelsen i arbejdsløshedskassen er af afgørende  

 betydning for optagelsens effektuering, skal arbejdsløshedskassen altid  

 påføre anmodningen en modtagelsesdato, uanset i hvilken form den skriftlige  

 anmodning foreligger.
 Hvis optagelsesbetingelserne er opfyldt på den anførte modtagelsesdato,  

 vil den optagelsessøgende blive optaget med virkning fra denne dato.
Sker anmodning om optagelse ved anden skriftlig henvendelse end ved  

 udfyldelse af en optagelsesblanket, der er udarbejdet eller godkendt af  

 Direktoratet for Arbejdsløshedsforsikringen, skal arbejdsløshedskassen sørge  

 for, at den optagelsessøgende umiddelbart herefter udfylder den autoriserede  

 blanket.
Arbejdsløshedskassen skal påføre blanketten datoen for optagelsen.
§ 6,  stk. 3 Bestemmelsen er kun tænkt anvendt i helt ekstraordinære situationer, fx  

 ved poststrejker o.l., hvor den optagelsessøgende ikke har nogen indflydelse  

 på, at den skriftlige optagelsesanmodning fremkommer i arbejdsløshedskassen  

 med forsinkelse.
Til § 7 Efterprøvelse På optagelsestidspunktet skal arbejdsløshedskassen foretage en egentlig  

 prøvelse af, om beskæftigelseskravet i § 1, stk. 1, nr. 4, er opfyldt.
Det  

 materiale eller de oplysninger, som den optagelsessøgende skal fremlægge  

 efter § 6, stk. 1, nr. 2, skal godtgøre, at den optagelsessøgende udøver  

 selvstændig erhvervsvirksomhed i væsentligt omfang.
 Arbejdsløshedskassen skal på optagelsesblanketten angive, hvorledes  

 godtgørelsen er sket.
Til § 8 Registreret partnerskab Lov nr. 372 om registreret partnerskab trådte i kraft den 1. oktober  

 1989.
 Efter loven kan to personer af samme køn lade deres partnerskab registrere  

 således, at samtlige ægteskabets retsvirkninger overføres til partnerskabet,  

 bortset fra de undtagelser der er nævnt i lovteksten.
Til § 10 Ikrafttrædelse - overgangsordning for samlevere § 10,  stk. 2 Reglen i stk. 2 har særlig betydning for medlemmer af  

 arbejdsløshedskasserne for selvstændige erhvervsdrivende, som efter  

 direktoratets seneste B-vejledning af 31. maj 1989 har kunnet optages på  

 grundlag af hovedbeskæftigelse i samleverens virksomhed, uden at der i denne  

 forbindelse har været stillet krav om et formelt medejerskab af den  

 selvstændige virksomhed, jf. nu anderledes betingelserne i denne  

 bekendtgørelse.
 Sådanne medlemmer vil ved ledighed fortsat have ret til dagpenge eller  

 efterløn efter de regler, der er fastsat for selvstændige erhvervsdrivende,  

 medmindre de er beskæftigede på sædvanlige løn- og ansættelsesvilkår, jf.  

 stk. 3.
§ 10,  stk. 3 Medlemmer af arbejdsløshedskasserne for selvstændige, der er optaget på  

 eller senere overgået til sædvanlige løn- og ansættelsesvilkår i samleverens  

 virksomhed, skal fortsat overflyttes til en arbejdsløshedskasse for  

 lønmodtagere og behandles efter de for lønmodtagere gældende regler.
 Overflytning vil for disse medlemmer også kunne ske under ledighed.
