Indhold Indledning 7 Kapitel 1. Almindelige bestemmelser 9 Ændringer i forhold til 1977-reglementet 9 Anvendelsesområdet for ombygningsbestemmelserne 10 Ejerunderskrift 12 Tingbogs- og landinspektørattester, statiske beregninger,  

 jordbundsundersøgelser 13 Sikkerhedsstillelse for byggemodningsarbejder 15 Midlertidige tilladelser 16 Nedrivningstilladelser 17 Gebyr for byggesagsbehandling 18 Naboorientering og -klage 21 Ikrafttrædelsesbestemmelser 23 Kapitel 2. Grundes udnyttelse til bebyggelse 25 Ændringer i forhold til 1977-reglementet 25 Bygningsvedtægternes grundkredsinddeling fortsat vejledende 27 Opholdsarealer på større altaner og terasser 28 Indhegning ved svømmebassiner 28 Bebyggelsens parkeringsarealer 29 Beregningsregler for bebyggelsesprocenten 29 Grundens areal 30 Arealer sikret som vej eller sti for flere ejendomme 30 Udnyttelig tagetage 31 Små indskudte etager, »hemse« 31 Kapitel 3. Bebyggelsens højde- og afstandsforhold 33 Ændringer i forhold til 1977-reglementet 33 Supplerende bestemmelser om bebyggelsens højdeforhold 34 Tilbagetrækning af garager og carporte 35 Markiser af lettere konstruktion 35 Kapitel 4. Bygningers indretning 37 Ændringer i forhold til 1977-reglementet 37 Små indskudte etager 38 Ombygningsbestemmelser 39 Vask og tørring 40 Kapitel 5. Konstruktive bestemmelser 42 Ændringer i forhold til 1977-reglementet 42 Modulprojektering ved plejehjem og kontorbygninger mv. 42 Sikring mod rotter 43 Normer for bygningskonstruktioner 43 Formaldehydafgivelse fra materialer 45 Tæppebelægninger i institutioner mv 48 Kapitel 6. Brandforhold 49 Ændringer i forhold til 1977-reglementet 49 Brandtekniske begreber 49 Afstandsforhold 50 Brandvægge- og brandsektionsvægge 50 Sikring mod brandsmitte 50 Flugtvej 51 Døre i flugtveje 51 Redningsåbninger og arealer til brandredning 51 Redningsåbninger i tagfladen 51 Konstruktive forhold 52 Bærende konstruktioner i 1-etages bygninger 52 Altanrenovering 52 Ikke-bærende væg- og loftskonstruktioner 53 Nedhængte lofter 53 Tage 53 Overflader 53 Enfamiliehuse 54 Etageboligbyggeri 54 Hoteller mv. 54 Plejeinstitutioner 55 Forsamlingslokaler 56 Undervisningslokaler 56 Daginstitutioner 57 Butikker og lign. salgslokaler 57 Kontorlokaler 57 Industri- og lagerbygninger i 1 etage 58 Garageanlæg 59 Avls- og driftsbygninger 59 Kapitel 7. Fugtisolering 60 Ændringer i forhold til 1977-reglementet 60 Fugtbeskyttelse 60 Fald på tagkonstruktioner 61 SBI-anvisning 109 om gulve på træbjælkelag og skeletvægge i vådrum 61 Kapitel 8. Varmeisolering 62 Ændringer i forhold til 1977-reglementet 62 Varmeisoleringskontrollen, VIK 62 Rum opvarmet til mindst 10 grader C og 18 grader C 64 Pejse eller brændeovne i udestuer 64 SBI-anvisning 111 om bygningers varmeisolering 65 Kapitel 9. Lydforhold 66 Ændringer i forhold til 1977-reglementet 66 Isolering mod udefra kommende støj 68 SBI-anvisning 112 om bygningers lydidolering 69 Kapitel 10. Ildsteder og skorstene 70 Ændringer i forhold til 1977-reglementet 70 Ildsteder til gas reguleres af gasreglementet 73 Halmfyringsanlæg 73 Combipejse 74 Små murede skorstene og små stålskorstene 75 Kapitel 11. Ventilation 77 Ændringer i forhold til 1977-reglementet 77 Kapitel 12. Installationer mv. 80 Ændringer i forhold til 1977-reglementet 80 Byggesagsbehandling af installationer 81 Installationer i ingeniørgange mv. 81 Brandventilation 82 Kapitel 13. Begrænsninger i byggelovens og bygningsreglementets  

 anvendelse 83 Ændringer i forhold til 1977-reglementet 83 Elmaster 85 Små bygninger mv. 85 Små indskudte etager ved sommerhuse 86 Jordbrugservhervenes avls- og driftsbygninger 86 De bygningsmæssige krav 86 Almindelig byggesagsbehandling 88 Anmeldelse 88 Anmeldelsessystemet 89 Statiske beregninger ved avls- og driftsbygninger 89 Eftersyn/tilsyn ved anmeldelsessystemet 90 Forældelse 92 Anmeldelsessystemet og forholdet til anden lovgivning 92 Indledning -------------------------------------------------------------------- Denne vejledning er udarbejdet i tilknytning til bygningsreglement-1982.  

 Reglementet er udfærdiget i medfør af § 5 i byggeloven, jfr.  

 lovbekendtgørelse nr. 152 af 15. april 1982.
 Bygningsreglement-1982 afløser bygningsreglementet af 15. januar 1977  

 (bygningsreglement-1977) og de til dette reglement udsendte tillæg nr. 1-16.
Bygningsreglement-1982 træder i kraft 1. april 1983, dog således at  

 bestemmelser, som er lempeligere end de tilsvarende bestemmelser i  

 1977-reglementet straks kan anvendes.
På et område nemlig de nye gebyrregler  

 (1.9.) træder bestemmelsen i kraft 1. januar 1983. I enkelte bestemmelser er  

 fastsat en senere ikrafttrædelsesdato (se kap.1.12., stk. 1).
Siden udsendelsen af det første landsdækkende bygningsreglement i 1961 har  

 raglementet været udsendt i en revideret udgave i 1966, 1972 og 1977 eller  

 ca. hvert femte år.
Imellem de enkelte revisioner er der, i den udstrækning  

 udviklingen har nødvendiggjort det, udsendt tillæg til det gældende  

 reglement.
Til 1977-reglementet har der således været udsendt ialt 16 tillæg,  

 og ikke mindst dette forhold er årsag til, at byggestyrelsen har fundet det  

 nødvendigt at udsende en ajourført udgave af bygningsreglementet i 1982. En  

 anden medvirkende årsag er, at 1977-udgaven har været udsolgt, og at der  

 således under alle omstændigheder skulle foretages en genoptrykning.
Udover at de nævnte 16 tillæg er indarbejdet i teksten i 1982-udgaven, er  

 der ud fra erfaringer, fra den forløbne periode, foretaget mindre ændringer  

 og justeringer.
Disse ændringer og justeringer består af nogle redaktionelle  

 tydeliggørelser af nogle nye regler, som har været stærkt efterspurgte fra  

 forskellige brugerkredse og af nogle lempelser af gældende krav.
Ændringerne i 1982-udgaven i forhold til 1977 er af begrænset karakter.
De  

 seneste års debat om forenkling af byggeforskrifterne og i denne forbindelse  

 overvejelserne omkring en ændret opbygning og udformning af  

 bygningsreglementet afspejler sig derfor ikke i den foreliggende udgave.
En  

 mere indgående debat om byggeforskrifternes tilpasning til ændringer i  

 byggeriet, herunder byggeriets økonomi, overvejelser omkring opdeling af  

 reglementet for forskellige kategorier af bygninger, f.eks. eenfamiliehuse,  

 må efter byggestyrelsens opfattelse løses i tæt samarbejde med alle  

 brugergrupper af bygningsreglementet, d.v.s. bygherre, projekterende,  

 udførende, kommunerne og andre med tilknytning til byggeriet.
 Det er byggestyrelsens hensigt at påbegynde denne opgave umiddelbart efter  

 udsendelsen af 1982-udgaven af reglementet, og man ser gerne, at arbejdet kan  

 færdiggøres, således at et nyt bygningsreglement kan udsendes før næste  

 »5 års revision«.
Denne vejledning er bygget op, således at der ved omtalen af hvert kapitel  

 i reglementet indledes med en gennemgang af de ændringer, der er sket i  

 1982-udgaven i forhold til 1977-reglementet.
Derefter tages en række  

 fortolkningsproblemer i tilknytning til de enkelte kapitler op til nærmere  

 behandling.
I denne forbindelse omtales samtidig de væsentligste bemærkninger  

 fra tillæg til 1977-reglementet og tidligere reviderede bestemmelser.
 Yderligere eksemplarer af denne vejledning kan købes hos Direktorater for  

 Statens Indkøb, Bredgade 20, 1260 København K.
Kapitel 1. Almindelige bestemmelser -------------------------------------------------------------------- Ændringer i forhold til 1977-reglementet De administrative bestemmelser for brugen af ombygningsbestemmelserne fra  

 tillæg 16 til bygningsreglement-1977 er indarbejdet i 1.1., stk. 2 og 1.2.,  

 stk. 2, litra c og d.
Om ombygningsbestemmelsernes anvendelse se side 10.
I 1.2., stk. 2, litra a er det nu præciseret, hvilke oplysninger til  

 identifikation af ejendommen eller boligenheden, som skal angives i  

 ansøgningen om byggetilladelse.
Der er herved skabt overensstemmelse mellem  

 identifikationsoplysningerne til byggesagsbehandlingen og  

 identifikationsoplysningerne til ejendoms-, bygnings- og boligregistreringen.
I 1.2., stk. 6 og 7 er det tydeliggjort, at kommunalbestyrelsen skal  

 foretage en konkret vurdering i hver enkelt byggesag, for så vidt angår  

 spørgsmålet, om tingbogsattest eller landinspektørattest er påkrævet.
En  

 tilsvarende præcisering er sket i 1.6., stk. 2 for så vidt angår attest for  

 bebyggelsens lovlige anbringelse på grund ved meddelelse af  

 ibrugtagningstilladelse.
Bestemmelserne er nærmere omtalt side 13.
Anerkendelsesordningen for statikere, som er beskrevet i boligministeriets  

 cirkulære nr. 198 af 30. august 1968, er nu nævnt i 1.2., stk. 8.  

 Henvisningen er medtaget for fuldstændighedens skyld, og der er i øvrigt ikke  

 sket ændringer i den hidtidige praksis på området.
Statikerordningen er  

 nærmere omtalt side 14.
I 1.4., stk. 4 og 5 og 1.6., stk. 3 og 6 er byggelovens § 4 om  

 sikkerhedsstillelse for byggemodningsforanstaltninger og byggelovens § 26 om  

 midlertidige tilladelser nærmerer uddybet.
Om bestemmelsernes anvendelse se  

 side 15 og 16.
I 1.7., stk. 1 er præciseret, hvilke oplysninger, der skal foreligge ved  

 ansøgning om nedrivningstilladelse.
Nedrivningstilladelsen er nærmere  

 behandlet side 17, hvor der også gives en oversigt over, hvilke arter af  

 bebyggelser, som kan nedrives uden tilladelse.
 1.8 indeholder nu bestemmelserne om tilladelse til midlertidig rådighed  

 over naboejendomme, som i 1977-reglementet har stået i kap. 5. Der er ikke  

 sket nogen ændringer af bestemmelserne bortset fra, at kommunalbestyrelsen nu  

 også kan tillade, at en byggekran midlertidigt kan anbringes på eller ind  

 over andenmands grund.
I 1.9 er fastsat nye bestemmelser om gebyr for byggesagsbehandling.
Om  

 bestemmelsernes anvendelse se side 18.
 I 1.10., stk. 2, overlades det til kommunalbestyrelsens vurdering, om en  

 ansøgning om dispensation skal underskrives af ejeren personligt.  

 Bestemmelsen er nærmere omtalt side 13.
 Straffebestemmelserne i 1.11. er nu udformet og bygget op på tilsvarende  

 måde som byggelovens bestemmelser i § 30.
I 1.12. er ikrafttrædelsesbestemmelserne anført.
Ikrafttrædelsessystemet  

 er omtalt side 23.
Anvendelsesområdet for ombygningsbestemmelserne. 1.1, stk. 2 Lempeligere krav for ombygningsarbejder er fastsat i kap. 4 om bygningers  

 indretning og kap. 11 om ventilationsforhold.
 Som det fremgår af bestemmelsen i 1.1., stk. 2, gælder de lempeligere  

 bestemmelser for ombygningsarbejder kun, når ombygningsarbejdet efter  

 kommunalbestyrelsens skøn ellers ikke kan gennemføres uden indgribende  

 ændringer i bebyggelsen.
 Anvendelsen af bestemmelserne forudsætter, at kommunalbestyrelsen som  

 bygningsmyndighed foretager en selvstændig vurdering af ombygningsprojektet  

 og herunder især, om bygningsreglementets almindelige regler kan opfyldes  

 uden indgribende ændringer i eksisterende bygningskonstruktioner eller andre  

 bygningsmæssige forhold.
 Ansøgningen om byggetilladelse skal derfor indeholde en redegørelse for de  

 eksisterende bygningskonstruktioner og andre bygningsmæssige forhold, som  

 begrunder brugen af de lempeligere bestemmelser.
Såfremt det arbejde, der søges byggetilladelse til, kan gennemføres efter  

 bygningsreglementets almindelige regler uden indgribende ændringer i  

 bebyggelsen, er betingelsen for brugen af ombygningsbestemmelserne ikke  

 opfyldt.
Vurderingen af disse forhold foretages af kommunalbestyrelsen som  

 bygningsmyndighed.
Der skal tages hensyn til ombygningsarbejdets karakter og  

 omfang, den eksisterende bebyggelses konstruktive og øvrige bygningsmæssige  

 forhold samt til de økonomiske omkostninger, der er forbundet med opfyldelsen  

 af de almindelige krav.
Der skal foretages en selvstændig vurdering af anvendelsen af de enkelte  

 ombygningsbestemmelser, således at der ved byggesagsbehandlingen kun lægges  

 de bestemmelser og kun den lempelse til grund, som det skønnes nødvendigt på  

 grund af de eksisterende bygningsforhold.
Eksempelvis kan det være nødvendigt  

 generelt at anvende lempelser i kravet til rumhøjder også ved større  

 ombygnings- og fornyelsesprojekter.
Ved lejlighedssammenlægninger, hvor der  

 nyindrettes bade- og wc-rum, vil det som regel være muligt at opfylde  

 bygningsreglementets almindelige regler om fri afstand ud for de sanitære  

 installationer.
Gennemføres der derimod en modernisering af et eksisterende  

 wc-rum, må det i hvert enkelt tilfælde vurderes, hvorledes de sanitære  

 installationer bedst placeres ud fra den givne størrelse af rummet.
Ved  

 større ændringer vil det i de fleste tilfælde være muligt at overholde  

 kravene til gangbredder.
I kommunalbestyrelsens vuurdering bør således indgå,  

 hvor omfattende projektet er, og hvorledes ombygningsbestemmelserne bedst  

 kombineres med bygningsreglementets almindelige krav, når der tages hensyn  

 til de bygningsmæssige forhold.
 Finder kommunalbestyrelsen efter en samlet vurdering, at enkelte eller  

 samtlige lempeligere regler for ombygningsarbejder kan anvendes på det  

 forelagte ombygningsprojekt, har ansøgeren krav på byggetilladelse, hvis  

 ombygningen på de berørte områder er i overensstemmelse med kravene i  

 ombygningsbestemmelserne.
 Ved energibesparende foranstaltninger som efterisolering af gulv, loft,  

 vægge o.lign., som er rimelige i energimæssig henseende, fører ovennævnte  

 retningslinjer til, at bestemmelserne uden videre anvendes.
Der er ikke fastsat særlige krav til opførelsestidspunkt for bygningerne,  

 da anvendelse af bestemmelserne vil bero på den ovennævnte vurdering af  

 ombygningsprojektet.
Bestemmelserne tager imidlertid først og fremmest sigte  

 på bygninger opført efter tidligere bestemmelser end landsbyggeloven fra 1960  

 og det første bygningsreglement fra 1961. I nyere bygninger vil  

 bygningsreglementets almindelige regler almindeligvis kunne opfyldes uden  

 indgribende ændringer i bebyggelsen.
 Ombygningsbestemmelserne kan ikke anvendes ved tilbygninger og nybyggeri.
 Kommunlabestyrelsen kan meddele dispensation fra de særlige  

 ombygningsbestemmelser i kap. 4 og 11, når det skønnes foreneligt med de  

 hensyn, som ligger til grund for de pågældende bestemmelser, jfr. § 22 i  

 byggeloven.
 Byggestyrelsen gør dog opmærksom på, at der som grundlag for udformningen  

 af de lempeligere bestemmelse for ombygningsarbejder allerede indgår en  

 vurdering af, om ombygningsarbejdet kan gennemføres på et forsvarligt niveau.  

 Dette medfører, at i hvert fald væsentlige afvigelser i forhold til  

 ombygningsbestemmelsernes niveau vil være uforenelige med de hensyn, som  

 ligger til grund for bestemmelsernes udformning.
 Afgørelsen af, om ombygningsbestemmelserne finder anvendelse i konkrete  

 situationer, er efter byggestyrelsens opfattelse et retligt spørgsmål, som  

 kan påklages efter byggelovens § 23.
Ejerunderskrift. 1.2, stk. 4 og 1.10, stk. 2 Ansøgning om byggetilladelse skal være underskrevet af ejendommens ejer,  

 midmindre ansøgeren på anden måde dokumenterer adkomst til at udføre det  

 pågældende arbejde.
Der har været rejst tvivl om, hvar der skal forstås ved ejendommens ejer i  

 tilfælde, hvor grunde er solgt på normal vis ved udfærdigelse af slutseddel,  

 men hvor endelig skøde endnu ikke er tinglyst.
I sådanne tilfælde er det  

 byggestyrelsens opfattelse, at ejendommens ejer i byggelovens forstand må  

 være den, som har slutseddel på grunden, således at ejeren på grundlag af  

 slutsedlen kan få udstedt byggetilladelse.
 Ansøgning om dispensation - herunder tilladelse til bibeholdelse af et  

 allerede etableret forhold - skal underskrives af ejeren (bygherren)  

 personligt, hvis kommunalbestyrelsen forlanger dette.
 Kommunalbestyrelsen kan ved brug af denne bestemmelse sikre, at ejeren  

 (bygherren) er indforstået med, at byggeforetagenet på et eller flere punkter  

 afviger fra reglementets normale krav.
Tingbogs- og landinspektørattester, statiske beregninger,  

 jordbundsundersøgelser mv. 1.2, stk. 6-8 og 1.6, stk. 2 Efter 1.2., stk. 6, kan kommunalbestyrelsen, såfremt det i det enkelte  

 tilfælde skønnes påkrævet, forlange, at ansøgningen om byggetilladelse  

 suppleres med en tingbogsattest til oplysning om de servitutter, der er  

 tinglyst på ejendommen og om fornødent forlange oplysninger om servitutternes  

 indhold.
Efter 1.2., stk. 7, kan kommunalbestyrelsen, såfremt det i det enkelte  

 tilfælde skønnes påkrævet, forlange, at oplysninger om grundens størrelse  

 attesteres af en landinspektør.
Kommunalbestyrelsen kan endvidere, såfremt  

 det i det enkelte tilfælde skønnes påkrævet, forlange, at en landinspektør  

 skal afsætte grundens skel samt udstede attest for bebyggelsens lovlige  

 anbringelse på grunden, herunder navnlig afstand til skel, byggelinjer,  

 højder, koter.
I Københavns kommune udføres dette af stadskonduktøren, i  

 Frederiksberg kommune af stadslandinspektøren.
 Bestemmelserne giver kun kommunalbestyrelserne hjemmel til at stille krav  

 om tingbogattest og landinspektørattest, såfremt det i den enkelte byggesag  

 skønnes påkrævet, d.v.s. hvis det efter et konkret skøn må anses for  

 nødvendigt for at afklare f.eks. servitutforhold eller bebyggelsens placering  

 i forhold til skel m.v.
 Der kan således ikke forlanges sådanne attester generelt ved ethvert  

 byggearbejde.
 Landinspektørattest kan endvidere forlanges, såfremt det i det enkelte  

 tilfælde skønnes påkrevet, i forbindelse med udstedelse af  

 ibrugtagningstilladelse, jfr. 1.6., stk. 2. Også ved  

 ibrugtagningstilladelsestidspunktet må der foretages en konkret vurdering i  

 det enkelte tilfælde om nødvendigheden af at forlange landinspektørattest.  

 Har landinspektørattest været krævet ved byggetilladelse, må der foreligge  

 ganske særlige forhold, som nødvendiggør på ny attest på det senere  

 tidspunkt, f.eks. at huset er opført på anden måde end oprindelig afsat af  

 landinspektøren.
Attesterne betales af ansøgeren.
Skønner ansøgeren, at  

 kommunalbestyrelsens krav om tingbogsattest eller forelæggelse for  

 landinspektør har været uberettiget, må spørgsmålet om betalingen afgøres ved  

 domstolene.
 Efter 1.2., stk. 8, kan kommunalbestyrelsen i øvrigt forlange enhver  

 oplysning, som er nødvendig til bedømmelse af byggeprojektet.  

 Kommunalbestyrelsen kan herunder, såfremt det i det enkelte tilfælde skønnes  

 påkrævet, forlange beregningsmæssige eftervisning af, at  

 bygningskonstruktioner opfylder bestemmelserne i kap. 5.2.
Også krav om statiske beregninger må være baseret på en konkret vurdering  

 i den enkelte sag.
Kommunalbestyrelsen kan således heller ikke på dette  

 område træffe generel beslutning om at forlange statiske beregninger i alle  

 byggesager.
 Kommunalbestyrelsen kan beslutte at tilslutte sig anerkendelsesordningen  

 for statikere, der er nærmere behandlet i boligministeriets cirkulære nr. 198  

 af 30. august 1968.
 Statikerordningen går ud på, at kommunalbestyrelsen som bygningsmyndighed  

 delvis fritages for kontrol med beregninger af almindeligt forekommende  

 bærende konstruktioner ved bolig-, institutions- og industribyggeri, når  

 projekter til sådanne konstruktioner er udarbejdet af en ingeniør, der er  

 anerkendt statiker.
 Byggestyrelsen har godkendt regler for anerkendelse af praktiserende  

 ingeniører for Dansk Ingeniørforening og Ingeniørsammenslutningen.
 Bygningsmyndigheden kan således gå ud fra, at statiske beregninger med  

 dertil hørende tegninger, som indsendes af en anerkendt statiker, og som er  

 underskrevet af den pågældende personligt, er udført i overensstemmelse med  

 gældende regler.
Bygningsmyndigheden vil kunne indskrænke sin kontrol med beregningerne og  

 dertil hørende tegninger i det omfang, som man efter omstændighederne i hvert  

 enkelte tilfælde finder anledning til.
Det må dog som hidtil i almindelighed  

 være en forudsætning, at bygningsmyndigheden i det mindste overvejer og tager  

 stilling til de af andrageren foreslåede konstruktive principper, og  

 bygningsmyndighederne skal ikke være afskåret fra, når de måtte finde det  

 påkrævet, at forlange supplerende oplysninger og eventuelt yderligere  

 beregninger.
Såfremt en kommune ønsker at benytte sig af ordningen, må der finde en  

 formel vedtagelse heraf sted.
Vedtagelsen må omfatte begge foreningers  

 ordninger og omfatte samtlige de af anerkendelsesudvalgene nu eller senere  

 godkendte ingeniører.
 Vedtagelsen af ordningen må meddeles begge foreninger, idet disse herefter  

 vil indestå kommunerne for, at de af anerkendelsesudvalgene godkendte  

 ingeniører er og fortsat vil holde sig forsikrede, ligesom foreningerne  

 løbende vil holde de pågældende kommuner underrettet om, hvilke personer der  

 får tildelt eller frataget anerkendelse.
Der er rejst spørgsmål, om kommunalbestyrelsen kan kræve oplysninger om  

 jordbundsforhold i forbindelse med ansøgning om byggetilladelse.
Også inden  

 for dette område er der ikke hjemmel til generelt at beslutte, at sådanne  

 oplysninger skal følge med i enhver byggesag.
Det er byggestyrelsens  

 opfattelse, at kommunalbestyrelsen, i de tilfælde hvor det skønnes af absolut  

 vigtighed, at der fremskaffes jordbundsoplysninger, vil kunne kræve disse med  

 hjemmel i 1.2., stk. 8.
Sikkerhedsstillelse for byggemodningsarbejder. 1.4, stk. 4 og 1.6,  

 stk. 3 Efter byggelovens § 4 må en bebyggelse først tages i brug, når der er  

 adgang til vej i overensstemmelse med vejlovgivningen, afledning for  

 spildevand, regnvand, overfladevand og grundvand i overensstemmelse med  

 miljøbeskyttelseslovgivningen, drikkevandsforsyning i overensstemmelse med  

 vandforsynings- og miljøbeskyttelseslovgivningen samt forsvarlig mulighed for  

 brandslukning i overensstemmelse med brandlovgivningen.
Er disse  

 byggemodningsarbejder ikke udført, inden byggearbejdet agtes påbegyndt, kan  

 kommunalbestyrelsen i forbindelse med byggetilladelsen forlange, at der  

 stilles sikkerhed for, at arbejdet udføres, inden bebyggelsen tages i brug.  

 Bestemmelsen om sikkerhedsstillelse kan også anvendes, når en lokalplan  

 indeholder bestemmelser om at der foretages afskærmningsforanstaltninger  

 inden ny bebyggelse tages i brug.
 For at præcisere, at sikkerhedsstillelsen for byggemodningsarbejder og  

 afskærmningsforanstaltningerne i henhold til en lokalplan alene kan forlanges  

 i forbindelse med byggetilladelsen, er forholdet til § 4 i byggeloven nu  

 nævnt i 1.4., stk. 4.
Bestemmelsen er tænkt som en social beskyttelsesforanstaltning, som skal  

 være den ukyndige parcelhuskøber imod at måtte betale disse udgifter to  

 gange, idet det ikke sjældent forekommer, at byggekonsortier, som opfører  

 huse til salg, afhænder husene, inden de er færdige og forlader byggerierne,  

 inden byggemodningsarbejderne er fuldført.
Køberen må herefter betale en ny  

 entrepenør til færdiggørelse af arbejdet.
Byggestyrelsen har nedsat en arbejdsgruppe med repræsentation fra  

 planstyrelsen, ministeriet for offentlige arbejder, matrikeldirektoratet og  

 Kommunernes Landsforening, som har fået til opgave at undersøge, om der er  

 behov for at medtage andre foranstaltninger under sikkerhedsstillelsen som  

 f.eks. fællesanlæg, beplantningsforhold m.v., samt om kravet om  

 sikkerhedsstillelse også bør kunne stilles på andre tidspunkter end ved  

 byggetilladelsen som f.eks. tidspunktet for udstykning eller  

 ibrugtagningstilladelse.
Arbejdsgruppen forventer at afslutte arbejdet i  

 1983.
Midlertidige tilladelser. 1.4, stk. 5 og 1.6, stk. 6 Bygge- og ibrugtagningstilladelse kan meddeles som midlertidig eller for  

 et nærmere angivet tidsrum i tilfælde, hvor byggeforetagenets særlige art,  

 udførelsesmåde, beliggenhed eller andre særlige omstændigheder gør en  

 tidsbegrænsning påkrævet, jfr. byggelovens § 26. Bestemmelsen tager bl.a.  

 sigte på bebyggelser, der på forhånd kun er bestemt til at stå en kortere tid  

 som f.eks. udstillingshaller eller mandskabsbygninger i forbindelse med  

 flerårige, men dog tidsbegrænsede større arbejder.
 Midlertidige eller tidsbegrænstede tilladelser skal tinglyses, jfr.  

 byggelovens § 27.
 Opmærksomheden henledes på, at når den midlertidige eller tidsbegrænsede  

 tilladelse er givet med hjemmel eller begrundelse i forhold, der er omfattet  

 af kommuneplanloven, skal tinglysningen også finde sted i henhold til  

 kommuneplanlovens bestemmelse, jfr. kommuneplanlovens § 47, stk. 7.
Nedrivningstilladelser 1.7 Bestemmelsen om, at der skal indhentes tilladelse til nedrivning af  

 bebyggelse, har til formål at sikre, at kommunen bedre kan tilgodese de  

 ordens- og sikkerhedsmæssige hensyn, der kan opstå i forbindelse med  

 nedrivning af bebyggelse.
Kommunalbestyrelsen kan således i den enkelte  

 nedrivningstilladelse angive, hvorledes nedrivningen skal foregå med henblik  

 på at sikre, at arbejdet sker på forsvarlig måde bl.a. således, at andenmands  

 grund eller bygning ikke lider skade eller således, at der ikke opstår fare  

 for forbipasserende.
Bestemmelsen er ikke en materiel regel i den forstand,  

 at kommunen skal kunne modsætte sig nedrivning i situationer, hvor der ikke  

 gør sig ordens- eller sikkerhedsmæssige hensyn gældende. Ønsker kommunen  

 bygningen bevaret af andre grunde må den have hjemmel i anden lovgivning for  

 at kunne modsætte sig en nedrivning.
Dette kan således være tilfældet,  

 såfremt nedrivningen udløser lokalplanpligt efter kommuneplanlovens § 16,  

 stk. 3, eller såfremt der efter bygningsfredningslovens § 11 skal indhentes  

 tilladelse fra fredningsstyrelsen til nedrivning af fredet bygning.
 Opmærksomheden henledes på, at der i reglementets kap. 13 er anført en  

 række undtagelser fra kravet om nedrivningstilladelse, nemlig:
 De i 13.1. nævnte vej- og jernbanebroer, vej- og stitunnelser og  

 elmaster.
 De i 13.2.  nævnte mindre bygninger for el, gas, vand, telefon og  

 offentlige trafikanlæg.
 De i 13.3. nævnte tagantenner.
 De i 13.4. nævnte småbygninger m.v.
 De i 13.5. nævnte åbne svømmebassiner.
 De i 13.6. nævnte fritstående havepejse.
 De i 13.7. nævnte kolonihavehuse.
 De i 13.9. nævnte avls- og driftsbygninger.
 Den i 13.10 nævnte sommerhusbebyggelse i sommerhusområder.
Gebyr for byggesagsbehandling. 1.9 Beregning af gebyr for byggesagsbehandlingen har hidtil været fastsat på  

 grundlag af den bygningsvedtægt, som har været gældende i kommunen.
Ved  

 1977-reglementet blev det annonceret, at disse bestemmelser ville blev afløst  

 af nye bestemmelser i bygningsreglementet.
 Sådanne bestemmelser er nu fastsat i kap. 1.9. De nye gebyrregler træder i  

 kraft 1. januar 1983.
De nye bestemmelser overlader det til kommunalbestyrelsen at træffe  

 beslutning, om der skal opkræves gebyr, hvordan gebyret skal beregnes samt  

 gebyrniveauets størrelse.
Dog er der fastsat almindeligt gældende  

 standardgebyrer for eenfamiliehuse (herunder dobbelthuse, rækkehuse,  

 kædehuse, gruppehuse o.lign.) og sommerhuse samt et fast mindstegebyr.
 I medfør af 1.9., stk. 1 og 2, kan kommunalbestyrelsen beslutte, at der  

 skal opkræves gebyr for byggesagsbehandlingen samt beslutte, om visse  

 byggearbejder skal fritages for gebyrbetalingen.
 Efter 1.9., stk. 12, er anmeldelser for jordbrugseerhvervets avls- og  

 driftsbygninger i henhold til kap. 13.9.5. dog altid fritaget for gebyr.
Kommunalbestyrelsen kan vælge, om gebyrerne skal beregnes enten med et  

 fast grundbeløb pr. kvadratmeter etageareal eller pr. kubikmeter af  

 bygningens rumindhold eller som en andel af byggeomkostningerne, Grundbeløbene fastsættes i medfør af 1.9., stk. 3, af kommunalbestyrelsen,  

 som kan vælge imellem at lade dem regulere efter pristal eller på anden måde  

 efter beslutning i kommunalbestyrelsen.
 Såfremt kommunalbestyrelsen vælger at beregne gebyrerne som en andel af  

 byggeomkostningerne, kan denne andel i medfør af stk. 4 såvel fastsættes som  

 ændres ved kommunalbestyrelsens beslutning, ligesom det kan besluttes, hvilke  

 dele af ansakffelsessummen for nybyggeri, til- eller ombygning, der skal  

 medregnes til byggeomkostningerne.
 I forbindelse med valg af beregningsmetode kan kommunalbestyrelsen i  

 medfør af 1.9., stk. 2, træffe beslutning om, at den valgte beregningsmetode  

 ikke skal gælde i visse nærmere angivne byggesagstyper, og om at gebyrerne  

 for disse nærmere angivne typer af byggeri opkræves efter en af de andre  

 nævnte metoder.
Uanset hvilken beregningsmetode og hvilket gebyrniveau, der vælges, gælder  

 i medfør af 1.9., stk. 5 og 6, at der for tilladelse vedrørende  

 eenfamiliehuse (herunder dobbelthuse, rækkehuse, kædehuse, gruppehuse  

 o.lign.) med dertil hørende garage, carport, udhus m.v. samt sommerhuse, jfr.  

 13.10 kun kan opkræves et standardgebyr, der den 1. januar 1983 er fastsat  

 til henholdvis 500 kr. og 250 kr.
Standardgebyret kan opkræves pr. hus med  

 tilhørende garage, carport, udhus m.v., tilladelsen omfatter: Ligeledes er  

 der i stk. 7 fastsat et mindstegebyr, som den 1. januar 1983 udgør 150 kr.
 Efter stk. 7 kan kommunalbestyrelsen beslutte, at gebyr beregnet til  

 mindre end mindstegebyret ikke skal indbetales.
Såfremt kommunalbestyrelsen beslutter, at der skal opkræves gebyrer, skal  

 standardgebyret på henholdsvis 500 kr. og 250 kr. for tilladelser vedrørende  

 eenfamiliehuse og sommerhuse samt mindstegebyret på 150 kr.  

 pristalsreguleres.
De i 1.9., stk. 1 a, nævnte grundbeløb har  

 kommunalbestyrelsen i medfør af 1.9., stk. 3, mulighed for at  

 pristalsregulere.
 Pristalsreguleringen sker efter det i medfør af lov nr. 83 af 16. marts  

 1963 med senere ændringer beregnede reguleringspristal med basis januar 1980  

 = 100. Den foretages ved hvert årsskifte på grundlag af det senest  

 offentliggjorte pristal efter følgende formel:
 G = de gebyrer, der fremkommer, efter at regulering er foretaget.
 R = det senest forud for årsskiftet offentliggjorte reguleringspristal med  

 basis januar 1980 = 100.
 S = de i 1.9., stk. 5 og 6 fastsatte standardgebyrer på 500 kr. og 250  

 kr., det i 1.9., stk. 7, fastsatte mindstegebyr 150 kr., eller det  

 grundbeløb, som kommunnalbestyrelsen ønsker pristalsreguleret.
 T = det reguleringspristal med basis januar 1980 = 100, som er gældende  

 ved reglementets ikrafttræden.
 Ved regulering af de i 1.9., stk. 1 a, fastsatte grundbeløb er T dog lig  

 med det reguleringspristal, der gælder på det tidspunkt, grundbeløbet  

 fastsættes.
 Oplysinger om reguleringspristallet med basis januar 1980 = 100 kan fås  

 hos Danmarks Statistik, tlf.nr. 01-29 82 22.
 Byggestyrelsen udsender ved hvert årsskifte meddelelse til kommunerne om  

 seneste reguleringspristal, som skal benyttes ved pristalsreguleringen.
 Har kommunalbestyrelsen valgt at lade gebyrerne beregne med fast  

 grundbeløb pr. kvadratmeter etageareal eller pr. kubikmeter af bygningens  

 rumindhold, forfalder gebyret efter 1.9., stk. 9, til betaling, når  

 byggetilladelse meddeles.
 Beregnes gebyret som andel af byggeomkostningerne, forfalder det til  

 betaling, så snart byggeomkostningerne er kendt, og gebyret dermed kan  

 beregnes.
 Uanset beregningsmetode kan bygge- eller ibrugtagningstilladelsen  

 tilbageholdes, indtil gebyret er betalt.
Kommunalbestyrelsens beslutninger, om der skal opkræves gebyr,  

 beregningsmetode for de enkelte byggearbejder, evt fritagne byggearbejder,  

 reguleringsmetode, beslutninger om ændringer i beregnings- eller  

 opkrævningsgrundlag, skal efter 1.9., stk. 10, bekendtgøres på den måde, der  

 er sædvanlig i kommunen.
Bestemmelsen er en ordensforskrift, der skal sikre ,  

 at gebyrberegningsgrundlaget bliver kendt af kommunens borgere.
 Gebyrreglerne i kommunernes bygningsvedtægter bortfalder, når  

 kommunalbestyrelsen har truffet beslutning om gebyropkrævning efter de nye  

 bestemmelser i 1.9. Kommunalbestyrelsen skal dog senest have truffet  

 beslutning om gebyropkrævningen den 1. januar 1984. Efter denne dato er  

 gebyrreglerne i bygningsvedtægterne endeligt ophævet, og hjemmelen for  

 opkrævning af gebyr vil herefter være kommunalbestyrelsens beslutninger efter  

 1.9.
Naboorientering og -klage. 1.10 Byggelovens § 22, stk. 2 bestemmer, at dispensation fra reglerne om de  

 skrå højdegrænseplaner og fra reglerne om skelafstande og bebyggelse nærmerer  

 skel end 2,5 m, i sommerhusområder 5 m (skelbræmmen) først må gives, når der  

 er forløbet 2 uger efter, at kommunalbestyrelsen har givet naboer oplysning  

 om, hvortil der søges dispensation og om, at enentuelle bemærkninger kan  

 fremsendes inden 2 uger.
Først når 2-ugersfristen er udløbet, kan der  

 dispenseres fra disse bestemmelser.
 Orienteringsfristen på 2 uger skal opfattes som et minimum.  

 Kommunalbestyrelsen kan således, når det skønnes rimeligt, fastsætte en  

 orienteringsfrist på mere end 2 uger.
 Naboorientering er således kun en betingelse for dispensation, hvorimod  

 orientering ikke er påkrævet, såfremt kommunalbestyrelsen på forhånd har den  

 opfattelse, at der ikke er grundlag for at dispensere f.eks. fordi det  

 pågældende forhold eventulet bør ordnes ved lokalplan efter loven om  

 kommunalplanlægning.
 Byggeloven præciserer ikke nærmere, hvad der i den konkrete sag skal  

 forstås ved »naboer«.
Såfremt en dispensationssag kun er af betydning for en enkelt af naboerne,  

 må det normalt antages at være tilstrækkeligt kun at høre denne nabo.
Såfremt  

 en dispensation vedrører overskridelse af højdegrænseplanet i forhold til  

 vej, må det antages, at genboer er at sidestille med naboer.
Loven tager heller ikke stilling til, om naboer udelukkende er naboejerne,  

 eller om også lejerne i en naboejendom er at betragte som naboer.
De reelle  

 hensyn, som ligger til grund for bestemmelserne, taler for, at også lejerne,  

 som vil blive berørt af en dispensation, får adgang til at fremkomme med  

 deres synspunkter.
 Det kan ikke antages, at orienteringspligten omfatter andre end de  

 umiddelbart tilstødende nabo og/eller genboejendomme, men kommunalbestyrelsen  

 har adgang til under sagens behandling at inddrage en større kreds, hvor  

 dette skønnes rimeligt.
Naboerne skal som nævnt orienteres om, hvortil der søges dispensation og  

 om, at de kan fremsende deres eventuelle bemærkninger inden 2 uger.
Formålet  

 er at give naboer mulighed for at give udtryk for deres mening om den ansøgte  

 dispensation, således at kommunalbestyrelsen får et så fyldestgørende  

 grundlag som muligt for at vurdere sagen, inden afgørelsen træffes - herunder  

 om muligt at finde frem til en løsning, der er acceptabel for alle parter.  

 Derimod er der ikke en betingelse for dispensation, at naboer giver deres  

 samtykke.
En naboprotest bør ikke uden videre resultere i et afslag, ligesom  

 at samtykke ikke bør give sig det udslag, at der automatisk dispenseres.  

 Kommunalbestyrelsen må vurdere forholdene i den enkelte sag og træffe sin  

 afgørelse på grundlag heraf.
Klageberettigede over for afgørelser i medfør af byggelovgivningen er  

 enhver, der har en retlig interesse i afgørelsen.
Naboer, som er omfattet af  

 byggelovens § 22, stk. 2, vil efter byggestyrelsens opfattelse som hovedregel  

 være klageberettigede.
 Byggelovens § 22, stk. 2, nævner ikke, at kommunalbestyrelsen skal  

 underrette berørte naboer om dispensationsansøgningens resultat og om  

 klageadgangen.
Det er dog byggestyrelsens opfattelse, at det vil være i overensstemmelse  

 med god forvaltningsretlig skik, at kommunalbestyrelsen som minimum  

 underretter de naboer, som har reageret på orienteringen, om dispensationens  

 meddelelse.
Samtidig bør disse naboer oplyses om ankemuligheder.
Efter almindelige forvaltningsretlige principper gælder klagefristen på 4  

 uger kun, når der er givet den klageberettigede klagevejledning efter  

 byggelovens § 24. Naboer, der ikke har modtaget underretning om en  

 dispensationssags resultat og klagevejledning, vil kunne påklage en afgørelse  

 indenfor byggelovens § 23's begrænsninger, uanset at der er forløbet mere end  

 4 uger, når der dog ikke er forløbet så lang til, at naboens interesse i  

 sagen må anses for bortfaldet gennem passivitet.
Dette spørgsmål bedømmes af  

 klagemyndigheden.Efter omstændighederne vil det i klagemyndighedens vurdering  

 heraf også kunne tillægges betydning, at naboen ikke har reageret på  

 naboorienteringen, men først efterfølgende har klaget over afgørelsen.
 For at sikre, at naboklager over dispensationer kan behandles af  

 klagemyndigheden så hurtigt som muligt, efter at dispensation er givet, vil  

 det også i denne sammenhæng være af betydning, at sådanne naboer underrettes  

 om den trufne afgørelse og oplyses om ankemulighederne.
 Naboorienteringen er en betingelse for at give dispensation efter  

 byggelovens § 22, stk. 2. Byggestyrelsen anser normalt manglende  

 naboorientering for en sådan mangel ved afgørelsen, at denne må anses for  

 ugyldig.
Ikrafttrædelsesbestemmelser. 1.12 Reglementet træder i kraft den 1. april 1983. Bestemmelser, der indeholder  

 lempelser i forhold til bygningsreglementet-77, kan dog straks anvendes.
 For et enkelt område nemlig 1.9. om gebyr for byggesags behandling er der  

 fastsat en tidligere ikrafttræden, nemlig 1. januar 1983. Dette er sket for  

 at give kommunerne bedre tid til at træffe beslutning om det fremtidige  

 gebyrsystem i kommunen.
 For de enkelte nye krav, som bygningsreglement-82 indeholder, er  

 ikrafttrædelsen udskudt af hensyn til at give projektering og produktion  

 fornøden tid til at omstille sig efter de nye krav.
Bestemmelserne med udskudt ikrafttrædelse er nævnt i fodnoten til 1.12, og  

 fristen er endvidere udtrykkeligt anført i de pågældende bestemmelser.
Det  

 drejer sig om bestemmelserne i kap. 9.2.5. og 9.3.5. om luftlydisolation mod  

 udefra kommende støj, hvor ikrafttrædelsen er fastsat til den 1. april 1984.
 I 1.12., stk. 2, har man præciseret fortolkningen af udtrykket  

 »ikrafttræden« i overensstemmelse med hidtil gældende praksis,  

 hvorefter et ikrafttrædelsestidspunkt for en bestemmelse vil sige, at  

 bestemmelsen skal iagttages i byggerier, hvortil der udstedes byggetilladelse  

 fra ikrafttrædelsestidspunktet.
 Såfremt denne regel i særlige tilfælde på grund af ekstraordinær lang  

 sagsbehandling måtte medføre urimelige resultater, herunder urimelig  

 omprojektering, bør kommunalbestyrelsen benytte sin almindelige  

 dispensationsbeføjelse til at opnå en rimelig behandling af eventuelle  

 overgangssager.
Opmærksomheden henledes på, at bestemmelsen i 1.12., stk. 2, ikke kan  

 anvendes ved lovliggørelse af byggerier opført uden tilladelse.
I sådanne  

 situationer skal byggeriet som hidtil vurderes ud fra de bestemmelser, der  

 gjaldt, da byggeriet blev opført.
Kapitel 2. Grundens udnyttelse til bebyggelse -------------------------------------------------------------------- Ændringer i forhold til 1977-reglementet Alle steder, hvor reglementet bruger udtrykket udlæg af friarealer m.v. er  

 det nu præciseret, at der med udlæg menes, at arealerne blot reserveres til  

 det angivne formål.
Denne tydeliggørelse er gennemført i 2.1.1., stk.  

 1,2.1.1, stk. 5, 2.1.3., stk. 1,2,3 og 6. Om udlæg af parkeringsarealer se  

 side 29.
 Formuleringen af 2.1.1., stk. 2 om, at bestemmelserne i  

 bygningsreglementet ikke gælder, når der om det pågældende forhold er fastsat  

 bestemmelser i lokalplan eller byplanvedtægt, svarer nu til den tilsvarende  

 bestemmelse i byggelovens § 7, stk. 3.
Efter 2.1.2., stk. 3, kan kommunalbestyrelsen nu tillade, at større  

 altaner kan medregnes i opholdsarealet.
Bestemmelsen er nærmere omtalt side  

 28.
 2.1.3., stk. 1, giver mulighed for, at parkeringsarealer også kan placeres  

 i kælder under gårdareal eller i bygninger, medmindre kommunalbestyrelsen i  

 hvert enkelt tilfælde forlanger andet.
Udlæg af parkeringsareal i 2.1.3., stk. 2, litra b for boligbebyggelse i  

 øvrigt - altså anden boligbebyggelse end eenfamiliehuse m.v. - er forenklet,  

 idet reglen om, at udlæget mindst skal svare til 25 pct. af etagearealet, er  

 ophævet.
Dette er sket, fordi bestemmelsen ikke har haft selvstændig betyding  

 .
 I 2.1.3., er det tydeliggjort, at 2. pkt. udelukkende er en  

 beregningsregel for opgørelsen af de 50 kvadratmeter etageareal.
 I 2.1.3., stk. 4, er der givet eksempler på, hvad der forstås ved andre  

 bygninger end beboelses- og erhvervsbygninger.
2.1.4., stk. 1, omfatter nu også adgangsforholdene til indgangene i  

 ejendommens bygninger.
Bestemmelsen om, at adgangs- og tilkørselsarealerne  

 skal have tilstrækkelig belysning, er flyttet til denne bestemmelse, ligesom  

 bestemmelsen nu også medtager, at adgangs- og tilkørselsarealerne skal have  

 en passende hældning.
Den specielle bestemmelse om hældning på  

 opkørselsramper i bygningsreglement-1977, kap. 3.2.2, stk. 5, er derfor  

 ophævet.
 I 2.1.4., stk. 3 og 4, er der nu direkte nævnt, at kravene til højde og  

 bredde m.v. for porte, gennemkørsel, gennemgang eller passage ikke gælder for  

 eenfamiliehuse (herunder dobbelthuse, rækkehuse, kædehuse gruppehuse  

 o.lign.).
 Bestmmelserne i 2.1.5. om arealer til brandredning er overført til 6.6.2.
Overskriften til 2.2. er ændret til beregning af bebyggelsens  

 omfang.
Dette er sket for at tydeliggøre, at bestemmelserne i  

 bygningsreglementet alene er beregningsregler.
Bestemmelserne er nærmere  

 omtalt side 29.
Reglerne i 2.2.2. om beregning af grundens areal er nu opdelt i 2 afsnit  

 på samme måde som i 2.2.3. om beregning af etagearealet.
Det ene afsnit  

 beskriver, hvad der kan medregnes til grundens areal, og det andet hvad der  

 ikke kan medregnes.
Om afgrænsningen af grundens areal se side 30.
 I 2.2.2., stk. 2, litra a er det nu angivet, at fordelingen af fællesareal  

 skal ske ligefrem proportionalt med de enkelte ejendommes størrelse,  

 medmindre kommunalbestyrelsens i hvert enkelt tilfælde bestemmer andet,  

 herunder finder en anden fordeling rimelig.
Af 2.2.2., stk. 3, lita a fremgår, at vejadgang til andre grunde ikke kan  

 medregnes i arealet af den grund, hvorpå vejadgangen ligger, såfremt  

 vejadgangen betjener mere end 2 ejendomme.
Bestemmelsen er nærmere omtalt  

 side 30.
 I 2.2.2., stk. 3, litra b er det tydeliggjort, at kun byggelinjer, hvis  

 formål er at sikre en vejudvidelse, kan medføre fradrag i grundens areal.
 I 2.2.2., stk. 3, litra e er det fastslået, at vandarealer ikke skal  

 medregnes i grundens areal, medmindre kommunalbestyrelsen bestemmer andet.
I 2.2.3., stk. 3, litra b er nu angivet, at alle overdækkede  

 adgangsarealer til bebyggelsens enkelte boliger el.lign. skal medregnes i  

 etagearealer.
Som følge af denne tydeliggørlse er det i 2.2.3., stk. 4, litra  

 h samtidig angivet, at ikke-overdækkede trapper ikke skal medregnes i  

 etagearealet, ligesom det nu fremgår, at disse trappers projektion på terræn  

 - i lighed med altanganges projektion på terræn - ikke skal medregnes i  

 etagearealet.
I 2.2.3., stk. 4, litra g er nu medtaget en undtagelsesbestemmelse, der  

 gør det muligt at holde små indskudte etager, herunder »hemse« uden  

 for etagearealberegningen.
Om bestemmelsens anvendelse se nærmere side 31.
 I 2.2.3., stk. 6, litra d er der nu angivet en særlig måleregel for fælles  

 vægge mellem rum, som skal medregnes i hvert sit etageareal.
Bygningsvedtægternes grundkredsinddeling fortsat vejledende. 2.1.2,  

 stk. 1 I boligministeriets skrivelse af 28. januar 1977 om bygningsreglementet af  

 1977 blev det oplyst, at selv om de kommunale bygningsvedtægters  

 grundkredsinddeling bortfaldt den 1. februar 1977, så var sondringen mellem  

 de ældre byområder med overvejende sluttet bebyggelse (den tidligere 1.  

 grundkreds), og de øvrige områder i kommunen (2. grundkreds) opretholdt,  

 således at den hidtidige afgrænsning kunne lægges til grund, indtil et nyt  

 grundlag blev tilvejebragt i medfør af kommuneplanloven.
Da dette nye  

 grundlag endnu ikke er tilvejebragt efter kommuneplanloven, vil den tidligere  

 grundkredsopdeling stadig kunne lægges til grund, når der skal afgøres,  

 hvilken bestemmelse der er gældende for et konkret byggeri.
Opholdsarealer på større altaner og teresser. 2.1.2, stk. 3 Efter 2.1.2., stk. 3 kan større altaner og teresser med  

 kommunalbestyrelsens tilladelse delvis medregnes til opholdsarealet.
Denne  

 lempelse skyldes ændrede byggeformer, hvor der i stigende grad anvendes  

 altaner og teresser, der i størrelse langt overgår den traditionelle  

 altanudformning.
Det er byggestyrelsens opfattelse, at sådanne arealer kun  

 kan dække en del af behovet for opholdsarealer, men at de samtidig kan være  

 et værdifuldt supplement til friarealerne på terræn, under forudsætning af,  

 at altanerne eller teresserne har en vis størrelse og er veludformet.  

 Byggestyrelsen skal derfor henstille til kommunalbestyrelserne, at der gives  

 en sådan tilladelse, når der er tale om arealer af en størrelse, der gør en  

 virkelig anvendelse som friareal sandsynlig.
Indhegning ved svømmebassinner. 2.1.2, stk. 7 Sundhedsstyrelsen har gjort byggestyrelsen opmærksom på, at der i de  

 senere år er sket et par drukneulykker i private udendørs svømmebassiner.
 Byggestyrelsen skal derfor indskærpe, at sikringsreglerne i 2.1.2., stk.  

 7, nøje følges.
2.1.2., stk. 7, indeholder krav om, at grunde, med private svømmebassiner,  

 skal indhegnes med et 90 cm højt uigennemtrængeligt hegn.
Låger skal være  

 selvlukkende.
Indhegning af hele grunden er det almindelige krav, men der kan være  

 tilfælde, hvor det kan være rimeligt at brgrænse »det forbudte  

 område« til en del af grunden.
Hvor hegning under ganske særlige forhold  

 hverken kan ske omkring hele grunden eller omkring den del af grunden, hvor  

 bassinet ligger. må der foretages sikring af selve bassinet på anden måde  

 efter bygningsmyndighedens nærmere godkendelse.
Opsættes der hegn omkring  

 bassinet, skal hegnet udføres således, at bassinet stadigvæk kan overvåges.
Disse bestemmelser gælder for svømmebassiner ved eenfamiliehuse.
Ved  

 udlejningsbyggeri og lign., hvor et svømmebassin benyttes af en større kreds,  

 skal bygningsmyndigheden efter en konkret bedømmelse godkende  

 sikringsforanstaltningerne.
Bebyggelsens parkeringsarealer. 2.1.3 Bygningsreglementet stiller alene krav om, at der skal udlægges  

 (reserveres) et vist parkeringsareal, mens der overlades til  

 kommunalbestyrelsen at bestemme, til hvilket tidspunkt de udlagte  

 parkeringsarealer skal anlægges.
Efter de almindelige  

 parkeringsarealregler for boligbebyggelse, kan kommunalbestyrelsen efter  

 2.1.3., stk. 2, 1. pkt. i det enkelte tilfælde lempe kravene.  

 Kommunalbestyrelserne bør tage hensyn til lokale forhold ved anvendelsen af  

 disse bestemmelser.
 I de tilfælde, hvor kommunalbestyrelsen beslutter at reservere en del af  

 arealet til senere anlæg af parkeringspladser, kan de udlagte arealer  

 benyttes til andre formål, f.eks. som opholdsarealer for bebyggelsen, når  

 dette ikke hindrer en senere tilbageførsel til det opringelige formål.
Bestemmelsen i 2.1.3., stk. 2, litra a om udlæg af parkeringsarealer ved  

 eenfamiliehuse (herunder dobbelthuse, rækkehuse, kædehuse, gruppehuse og  

 lign.) er ændret således, at det nu klart femgår, at bestemmelsen kun finder  

 anvendelse, hvor hvert hus ligger på en selvstændig matrikuleret grund.
Når  

 dette ikke er tilfældet, skal parkeringsarealet til boligbebyggelse  

 fastsættes efter bestemmelsen i 2.1.3., stk.2, litra b.
Ved tofamiliehuse,  

 som har begge boliger beliggende på samme matrikelnummer, skal der således  

 være mindst 1 1/2 bilplads for hver selvstændig beboelse i overensstemmelse  

 med bestemmelsen i 2.1.3., stk. 2, litra b.
Beregningsregler for bebyggelsesprocenten. 2.2 Den tilladelige bebyggelsesprocent fremgår af kommuneplanlovens § 42 eller  

 af f.eks. lokalplaner, byplanvedtægter m.v.
De detaljerede beregningsregler  

 for bebyggelsesprocenten fremgår af 2.2. i bygningsreglementet.  

 Beregningsreglerne er fastsat med hjemmel i kommuneplanloven.
 Fravigelser fra den foreskrevne bebyggelsesprocent kan kun ske ved ændring  

 af eller dispensation fra kommuneplanloven eller de med hjemmel heri  

 fastsatte planlægningsbestemmelser, f.eks. lokalplaner for det pågældende  

 bebyggelsesområde.
 Der kan ikke dispenceres fra bygningsreglementets beregningsregler.
 Reglerne for beregning af byggelsesprocenten er med få justeringer de  

 samme som i 1977-reglementet.
De tidligere gældende beregningsregler, herunder også tidligere regler for  

 beregning af bebyggelsesgrader, har ikke kun historisk interesse, men bliver  

 aktuelle, når bebyggelsesmulighederne på en grund skal beregnes ud fra  

 byplanvedtægter, lokalplaner og lign. planlægningsbestemmelser, der henviser  

 til de beregningsregler der var gældende, da planlægningsgrundlaget blev  

 udarbejdet.
Det er således de beregningsregler, der var gældende, da de  

 pågældende planlægningsbestemmelser trådt i kraft, som forsat skal anvendes,  

 medmindre planlægningsbestemmelserne selv indeholder andre beregningsmetoder.
ndens areal. 2.2.2, stk. 1 Grundens areal omfatter det i matriklen  

 angivne areal for en samlet fast ejendom.
Det er herefter udstykningslovens §  

 1, stk. 2, der indeholder den nærmere afgrænsning af, hvad der forstås ved en  

 samlet fast ejendom.
 Udstykningslovens § 1, stk. 2, fastslår, at en samlet fast ejendom er a.  

 jorder, som i matriklen er anført under eet matrikelnummer og b. jorder, som  

 i matriklen er amført under flere matr.nr. e, når jordene udgør en  

 landbrugsejendom eller i øvrigt i følge notering i matriklen og tingbogen  

 skal holdes forenet.
Arealer sikret som vej eller sti for flere ejendomme. 2.2.2, stk.  

 3a Arealer på grunden, der er sikret til anvendelse som vej eller sti for  

 mere end 2 ejendomme, kan ikke medregnes til arealet af den grund, hvorpå  

 vejadgangen ligger.
Dette skyldes, at vejadgangsarealet i disse tilfælde ikke  

 længere er brugbart til andre formål, da det skal holdes ryddet af hensyn til  

 trafik til og fra de bagvedliggende grunde.
 Sikringen af vejadgangsarealerne vil normalt være sket gennem tinglysning,  

 men også andre forhold som f.eks. hævd kan være af betydning.
 Bestemmelsen i 2.2.2., stk. 3, litra a omhandler ikke særskilt  

 matrikulerede vej- og stiarealer.
 I tilfælde, hvor vejadgangen kun berører 2 ejendomme, skal vejarealet  

 medregnes i de 2 grundes arealer i overensstemmelse med den fordeling, der  

 fremgår af matriklen.
I 3.1.2., stk. 5, reguleres nu de tilsvarende problemer omkring anvendelse  

 af højdegrænseplaner i forhold til skellene langs vejadgangen.
Den  

 gennemgående hovedregel er, at vejadgangens skel mod anden grund betragtes  

 som naboskel, når vejarealet ikke skal medregnes i grundens areal.
I denne  

 situation anvendes højdegrænseplanet i forhold til naboskel.
Udnyttelig tagetage. 2.2.3, stk. 1 Udnyttelige tagetager skal i lighed med 1977-reglementet medregnes i  

 etagearealet, hvad enten tagetagen straks undyttes eller ej.
Som udnyttelig  

 areal i tagetager kan kun medregnes arealer, som er lukket med vægge og tag.  

 Men hvis et projekt indeholder usædvanligt store overdækkede arealer  

 (altaner, udestuer og lign.), kan kun åbne arealer af normal størrelse holdes  

 uden for beregningen.
Kommunalbestyrelsen må vurdere disse forhold i hvert  

 enkelt tilfælde.
 Tagrum eller dele af sådanne, der er konstrueret således, at de kun kan  

 gøres udnyttelige ved væsentlige ombygninger, medregnes ikke som udnytteligt  

 areal.
Små indskudte etager, »hemse«. 2.2.3, stk. 4 g Bygningereglementet har hidtil foreskrevet, at indskudte etager skal  

 medregnes i etagearealet.
I de tilfælde, hvor der kun har været tale om ret  

 små arealer, har der imidlertid været tvivl om bestemmelsens anvendelse.  

 Særligt aktuelt er disse forhold blevet ved, at antallet af bebyggelser med  

 hemse, d.v.s. små sovepladsarealer, oprindeligt anbragt på hanebjælkelaget i  

 rum med åben forbindelse til tagrummet, er steget i de senere år.
Når disse  

 hemse ikke er af større omfang end svarende til et par sovepladser, har  

 byggestyrelsen ment, at de ikke burde betragtes som almindeligt boligareal i  

 bygningsreglementets forstand.
Det er derfor nu fastsat, at indskudte etager,  

 invendige balkoner, gallerier o.lign. med et gulvareal på højst 4,5  

 kvadratmeter ikke skal medregnes i etagearealet.
Tilsvarende lempelser for  

 rumhøjden af disse små indskudte etager er gennemført i 4.3.1., stk. 9. Der  

 henvises til omtalen under kap. 4.
Opgørelsen af, om indskudte etager skal medregnes i etagearealet,  

 foretages for hver enkelt indskudt etage for sig, også hvor flere indskudte  

 etager er beliggende i forbindelse med samme rum.
Er indskudte etager  

 indbyrdes forbundet, opgøres de dog samlet.
Hvis de indskudte etager har et  

 større areal end 4,5 kvadratmeter, medregnes hele den indskudte etages areal  

 i bebyggelsens etageareal.
 Vedrørende sommerhuse henvises til omtalen under kap. 13.
Kapitel 3. Bebyggelsens højde- og afstandsforhold -------------------------------------------------------------------- Ændringer i forhold til 1977-reglementet Formuleringen af 3.1.1., stk. 3, om at bestemmelserne i  

 bygningsreglementet ikke gælder, når der om det pågældende forhold er fastsat  

 bestemmelser i lokalplan eller byplanvedtægt, svarer nu til de tilsvarende  

 bestemmelser i byggelovens § 8, stk. 4 og § 9, stk. 2.
I 3.1.1., stk. 4, er det nu understreget, at niveuplanernes placering skal  

 være fastlagt af kommunalbestyrelsen senest i forbindelse med udstedelse af  

 byggetilladelse.
Det er indvidere præciseret, at niveauplanernes beliggenhed  

 skal være angivet ved planernes koter.
Niveauplanangivelser ud fra henvisning  

 til eksisterende bygninger eller forventede højdemæssige placeringer af  

 kommende bygningsdele vil ikke være i overensstemmelse med bestemmelsen.
 I 3.1.1., stk. 5, er den alternative målemetode nu angivet som måling af  

 mindste fri afstand mellem bygninger og skel m.v.
I 3.1.2., stk. 3, er det tydeliggjort, at kun vejudvidelseslinjer kan  

 træde i stedet for eksisterende vejlinje, når højdegrænseplanet i forhold til  

 vej skal bestemmes.
I konsekvens af ændringen i 2.2.2., stk. 3, litra a om  

 beregning af grundens areal er det i 3.1.2., stk. 5 fastsat, at de tilfælde,  

 hvor vejadgang o.lign. kan medregnes i grundens areal, ses der ved  

 beregningen af det skrå højdegrænseplan bort fra vejadgangen.
Det er således  

 højdegrænseplanet for naboskel og sti i 3.1.3., som skal anvendes, og  

 beregningen sker i forhold til det matrikulære skel.
I 3.1.5. om supplerende bestemmelser om bebyggelsens højdeforhold er stk.  

 1 og 2 om visse mindre bygningsdele ændret til måleregler.
Om betydningen af  

 ændringerne se side 34.
 I 3.2.3. er præciseret, at bestemmelserne omfatter bebyggelsens afstand  

 til både naboskel og sti.
 I 3.2.3., stk. 3, er det tydeliggjort, at bestemmelsen omfatter afstanden  

 fra naboskel til gavltrekant, vindue, kvistvindue samt altaners og  

 tagterrassers åbne sider mod naboskel.
I 3.2.3., stk. 4, er nu angivet, at fyrrum lovligt kan placeres i bygning  

 i skel, samt at man ved garager, carporte m.v. opført på koteletben og dermed  

 nærmere to skel end 2,5 m kun skal medregne længden i det ene skel.
Det er  

 desuden tydeliggjort, at man ved opgørelsen af antallet af bygninger nærmere  

 skel end 2,5 m kun skal medregne egentlige udhusbygninger, men ikke andre  

 bygninger, f.eks. beboelsesbygninger opført lovligt nærmere skel end 2,5 m.  

 Tilsvarende ændringer er foretaget i bestemmelserne om garager m.v. på grunde  

 i sommerhusområder.
 I 3.2.4. er det tydeliggjort, at garager, carporte, overdækkede terasser  

 m.v. kun skal holdes mindst 1 m fra eenfamiliehuse m.v., når bygningerne ikke  

 sammenbygges.
 I 3.3., stk. 2, er præciseret, at kommunalbestyrelsen også kan nægte  

 tilladelse til særlige bygningsfremspring eller stille særlige vilkår for en  

 sådan tilladelse af hensyn til brandredning.
Supplerende bestemmelser om bebyggelsens højdeforhold. 3.1.5 I 1977-reglementet har det været angivet, at en række bygningsdele som  

 tagkviste, skorstenspiber m.v. kunne opføres over lovligt bygningsprofil  

 (højdegrænseplaner). Denne fritagelse for at overholde højdegrænseplanerne  

 har hidtil kun været gældende i forhold til de skrå højdegrænseplaner efter  

 byggeloven, mens de vandrette højdegrænseplaner efter kommuneplanloven  

ikke har været omfattet af bestemmelserne.
Efter aftale med miljøministeriets planstyrelse er hjemmelen i  

 kommuneplanlovens § 43, stk. 2, nu udnyttet til i bygningsreglementet at  

 fastsætte bestemmelser om beregning af bygningshøjder, også for forhold  

 omfattet af kommuneplanloven.
Beregningsreglerne er herefter:
 I 3.1.5., stk. 1, er angivet de bygningsdele, der ikke skal medtages i  

 højdeberegningen, og som derfor kan føres op over lovligt bygningsprofil  

 (både de skrå og de vandrette højdegrænseplaner). Det gælder tagkviste,  

 brandkamme, skorstenspiber, ventilationsrør samt tagantenner, hvis øverste  

 punkt ikke er mere end 5,5, m over tagfladen.
 I 3.1.5., stk. 2, er angivet nogle bygningsdele, der som hovedregel ikke  

 skal medtages i højdeberegningen, men hvor kommunalbestyrelsen dog i det  

 enkelte tilfælde kan forlange, at bygningsdelen medtages i denne beregning.  

 Bygningsdelene kan derfor normalt føres op over lovligt bygningsprofil (både  

 de skrå og de vandrette højdegrænseplaner). Dette gælder trappehuse,  

 elevatorskakter, ventillationsanlæg, skilte, lysreklamer og rækværker.
 Opmærksomheden henledes på, at der ikke kan dispenseres fra  

 beregningsregler i bygningsreglementet.
Efter 3.1.5., stk. 5, kan tagantenner, der er mere end 5,5 m over  

 tagfladen, fritstående antenner og fritstående skrostene, som hidtil opføres  

 over de skrå højdegrænseplaner, medmindre kommunalbestyrelsen i det  

 enkelte tilfælde modsætter sig dette.
Da bestemmelsen ikke tillader  

 overskridelse af de vandrette højdegrænseplaner kan en sådan overskridelse  

 derfor kun ske efter dispensation fra kommuneplanloven.
Tilbagetrækning af garager og carporte. 3.2.2, stk. 3 Hovedreglen er, at der må bygges i vejlinjen, hvis det skrå  

 højdegrænseplan ikke er til hinder herfor.
Adgangen til af forlange garager  

 og carporte rykket tilbage er en undtagelse, hvis anvendelse kræver særlig  

 begrundelse.
Kravet kan ikke stilles alene for at sikre foreskrevet  

 parkeringsareal, hvor dette kan skaffes på anden måde.
Bestemmelsens formål  

 er at sikre farefri ind- og udkørsel og bør kun anvendes, hvor  

 trafikforholdene ved veje med ikke helt ringe trafik gør en tilbagerykning  

 rimelig.
Markiser af lettere konstruktion. 3.3, stk. 1, litra I Til markiser af lettere konstruktion kan henregnes stofmarkiser,  

 oprullelige eller sammenklappelige markiser og faste markiser udført af  

 glasfiberplader, aluminium eller tilsvarende let materiale, når de er  

 komstrueret således, at de let kan fjernes fra den pågældende bygning, uden  

 at der foretages bygningsændringer i øvrigt.
Uden for særbestemmelserne om  

 markiser af lettere konstruktion falder således opsætning af udhængstage  

 udført af beton, stålkonstruktioner, trækonstruktioner o.lign.
Kapitel 4. Bygningers indretning ------------------------------------------------------------------- Ændringer i forhold til 1977-reglementet Betegnelsen selvstændigt lejemål eller lignende er ændret til boligenhed  

 eller anden enhed.
De ny betegnelser dækker som hidtil lejligheder,  

 erhvervslokaler og enkeltværelser med selvstændig adgang. Ændringen er  

 gennemført for at tydeliggøre, at kap. 4 gælder ved alle bygningers  

 indretning, uanset om der er tale om udlejningsforhold eller forskellige  

 former for ejerskab.
4.2. om fælles adgangsveje er af systematiske grunde blevet delt i 4  

 underafsnit, nemlig 4.2.1. om almene krav, 4.2.2. om gange og ramper, 4.2.3.  

 om trapper og 4.2.4. om værn og håndlister.
Samtidig er de særlige krav til  

 handicapegnede adgangsforhold, som var fastsat i bygningsreglementet- 1977 i  

 kap. 4.5., nu blevet indarbejdet i 4.2.
I 4.2.1., stk. 6, henvises til en ny international standard om  

 personelevatores størrelse.
Den angivne klasse I/630 er en elevator, der kan  

 benyttes af en person i kørestol.
I 4.2.3. er målereglerne for trappers fri højde, grund og stigning  

 tydeliggjorte, og en henvisning til DS 1107 om terminologi i forbindelse med  

 trapper præciserer begrebernes anvendelse.
Endvidere er  

 ombygningsbestemmelsen om trappers bredde fra tillæg 16 til  

 bygningsreglement-77 indarbejdet.
 I 4.3. om beboelsesbygninger er de hidtidige undtagelser for  

 eenfamiliehuse opført af ejeren til eget brug ophævet.
I 4.3.1., stk. 9, er medtaget en ny bestemmelse, hvorefter indskudte  

 etager under 4,5 kvadratmeter kan udføres med lavere rumhøjde end krævet for  

 beboelsesrum.
Bestemmelsen er omtalt side 38.
I 4.3.2., stk. 6, er det fastsat, at krav om passende opbevaringsplads i  

 eller uden for beboelsesbygninger ikke gælder for fritliggende  

 eenfamiliehuse.
For disse bygninger er det nu tilstrækkeligt, at der på  

 grunden er mulighed for at påføre et udhus eller lignende til opbevaring.
 Trapper og værn ved altaner er særskilt behhandlet i 4.3.5., som tillige  

 tydeliggør målereglerne for trappers fri højde, grund og stigning.
 Ombygningsbestemmelserne i tillæg 16 til bygningsreglement-77 er  

 indarbejdet i 4.3. Endvidere er i 4.3.3., stk. 12, medtaget en ny  

 ombygningsbestemmelse for den fri afstand ud for arbejdspladser i køkkener.  

 Ombygningsbestemmelserne er nærmere behandlet side 39.
 Overskriften til afsnit 4.4. er af systematiske grunde ændret til  

 »andre bygninger end beboelsesbygninger«. Ændringen er udelukkende  

 af redaktionel karakter.
Den særlige bestemmelse i bygningsreglementet-1977, kap. 4.5., stk. 7, om  

 wc-rum for personer i kørestol er flyttet til 4.4.1., stk. 4 og 4.4.4., stk.  

 6. Der er ikke herved sket nogen realitetsændring.
Ombygningsbestemmelsen i  

 4.4.1., stk. 5 er nu udformet, så den svarer til de øvrige  

 ombygningsbestemmelser.
 I 4.4.2., stk. 7, 4.4.3., stk. 2 og 5, 4.4.4., stk. 1, 4 og 9 og 4.4.5.  

 stk. 3 og 4 er foretaget nogle mindre justeringer i samarbejde med  

 arbejdstilsynet.
 Afsnittet i bygningsreglement-1977, 4.6., om bestemmelser om formaldehyd  

 er flyttet til 5.2.3.
Små indskudte etager. 4.3.1, stk. 9 De almindelige bestemmelser i kap. 4 om gulvarealer og rumhøjder m.v. er  

 også gældende for indskudte etager.
I de senere år er der imidlertid opstået tvivl om bestemmelsernes  

 anvendelse ved små indskudte etager.
Særligt aktuelt er disse forhold blevet,  

 ved at bebyggelser med hemse, d.v.s. små sovearealer, oprindeligt anbragt på  

 hanebjælkelaget i rum med åben forbindelse til tagrummet, er blevet mere  

 udbredt.
Når disse hemse ikke er af større omfang end svarende til et par  

 sovepladser, har byggestyrelsen været af den opfattelse, at de ikke burde  

 betragtes som almindeligt boligareal i bygningsreglementets forstand.
Det er derfor nu fastsat, at indskudte etager under 4,5 kvadratmeter kan  

 udføres med lavere rumhøjde end krævet for beboelsesrum.
Til gulvarealet  

 medregnes det areal, hvorover den fri højde er 1 m og derover.
Som indskudt  

 etage anses en etage, som står i åben forbindlelse med det rum, hvori den er  

 indbygget.
I 2.2.3., stk. 4 g, er på tilsvarende måde fastsat, at indskudte etager  

 med et gulvareal på højst 4,5 kvadratmeter ikke skal medregnes i  

 etagearealet.
Der foretages opgørelse af hver enkent indskudt etage for sig,  

 uanset at flere indskudte etager er beliggende i samme rum.
Indskudte etager  

 der er indbyrdes forbundet, opgøres dog samlet.
Der henvises til omtalen  

 under kap. 2.
 Indskudte etager med en størrelse på over 4,5 kvadratmeter skal fortsat  

 udføres i overensstemmelse med bygningsreglementets krav til beboelsesrum,  

 herunder krav til rumhøjde og gulvareal.
 Vedrørende sommehuse henvises til omtalen under kap. 13.
Ombygningsbestemmelser. 4.3 Den lempeligere bestemmelse i 4.3.1., stk. 3, som erstatter kravet om en  

 fast etagehøjde med et krav om en mindste rumhøjde, er medtaget, fordi  

 etagehøjden i den bestående bebyggelse ikke kan ændres.
Rumhøjden er fastsat  

 til mindst 2,3 m gældende i samtlige etager - herunder også for indretning af  

 lejligheder i tagetager.
Det er en betingelse for anvendelse af bestemmelsen,  

 at rumfanget i beboelsesrum og køkkener mindst udgør 15 kubikmeter, jfr.  

 4.3.1., stk. 8.
Den lempeligere bestemmelse i 4.3.2., stk. 10, om, at mindst eet  

 beboelsesrum skal have et gulvareal på mindst 15 kvadratmeter i lejligheder  

 med mere to beboelsesrum, er fastsat under hensyn til det behov, der har vist  

 sig i forbindelse med dispensationer.
Kravet har tidligere været gældende i  

 den københavnske byggelov.
Lempelsen gælder alene lejligheder, der har mere  

 end to beboelsesrum, idet denne forudsætning vil sikre et rimeligt samlet  

 areal af beboelsesrummene.
For lejligheder med to beboelsesrum er fastsat den  

 specielle regler i 4.3.2., stk. 9, at de to rum tilsammen skal have et areal  

 på mindst 24 kvadratmeter, således at arealet frit kan fordeles mellem  

 beboelsesrummene, jfr. dog 4.3.3., stk. 6. Det gælder ingen lempelse for  

 eetrumslejligheder, hvor beboelsesrummet stadigvæk skal være mindst 18  

 kvadratmeter.
Den mindste fri bredde på 1 m i forstuer, lignende adgangsrum og gange i  

 4.3.2., stk. 12, er fastsat på grundlag af de erfaringer, der er konstateret  

 ved den kommunale byggesagsbehandling.
Den mindste fri bredde på døråbningen  

 på 0,7 m i 4.3.2., stk 15 svarer til åbningen i en 8 M dør.
 Den lempeligere bestemmelse i 4.3.3., stk. 6, på 6 kvadratmeter gulvareal  

 er fastsat på grundlag af, at dette mål var minimumsstørrelsen på  

 beboelsesrum i de tidligere sundhedsvedtægter, i byggeloven for Frederiksberg  

 fra 1890, i Københavns byggelove fra 1889 og 1939 og i bygningsreglementet  

 indtil 1968. De 15 kubikmeter var ligeledes minimumsrumfanget på beboelsesrum  

 i de nævnte vedtægter og love og er er her medtaget, frodi der i 4.3.1., stk.  

 3, tillades en rumhøjde på mindst 2,3 m, som sammen med minimumsarealet på 6  

 kvadratmeter ville give et mindre rumfang.
I 4.3.3., stk. 12, kan der ved ombygningsarbejder ses bort fra kravet om  

 en fri afstand på 1,1 m ud for arbejdspladser og opbevaringspladser i  

 køkkener.
Det forudsættes, at køkkenet i hvert enkelt tilfælde indrettes  

 således, at der opnås den bedste rummelighed og anvendelse ud fra den givne  

 størrelse på rummet.
 I 4.3.4., stk. 4, kan der ved ombygningsarbejder ses bort fra kravet om en  

 fri afstand på 1,1 m foran installationsgenstande i badeværelser og wc-rum.  

 Det forudsættes, at de sanitære installationer i hvert enkelt tilfælde  

 placeres således, at den bedste rummelighed og anvendelse nås ud fra den  

 given størrelse på rummet.
Vask og tørring. 4.3.2, stk. 5 Bestemmelsen om, at der i eller uden for lejligheden skal være mulighed  

 for vask og tørring af tøj, er opfyldt, såfremt der er afsat tilstrækkelig  

 plads til indretning af vaske- og tørrefaciliteter samt forefindes  

 installationer for el, vand og afløb.
Vaske- og tørremulighederne kan  

 etableres i selve beboelsen eller i naturlig forbindelse hermed, evt. som  

 fælles vaske- og tørrerum for flere beboelsesenheder.
I selve beboelsen skal  

 mulighederne etableres i et egnet rum, f.sek. badeværelse, køkken, bryggers  

 el.lign., og der skal være fornøden plads til funktionernes udførelse.
 Kapitel 5. Konstruktive bestemmelser.
-------------------------------------------------------------------- Ændringer i forhold til 1977-reglementet Kapitlet er nu opdelt i 3 hovedafsnit, nemlig 5.1. om modulprojektering  

 5.2. om udførelse af bygningskonstruktioner og 5.3. om bygge pladsens  

 indretning.
Samtidig er eksemplerne i bygningsreglement-1977 i 5.3. om  

 sikring af tage imod gennemtrædning ophævet.
Eksempler og vejledning for  

 udførelse af sikringen vil fremgå af en kommende ny udgave af SBI-anvisning  

 110. Indtil denne nye udgave foreligger vil eksemplerne fremgå af tillæg til  

 anvisningen.
 Kap. 5.4.3. i 1977-reglementet om midlertidig rådighed over naboejendomme  

 er flyttet til kap. 1.
I 5.1. om modulprojektering er henvisningerne til DS/R 1086 og DS/R 1087  

 for henholdsvis plejehjem og kontorbygninger ophævet.
Baggrunden herfor er  

 nærmere omtalt nedenfor.
I 5.2.1., 4, er medtaget en ny bestemmelse om sikring mod rotter.
Om  

 bestemmelsens anvendelse se side 43.
 Bestemmelserne om formaldehydafgivelse fra materialer er nu placeret i  

 5.2.3. Om bestemmelsernes anvendelse se side 45-47.
Modulprojektering ved plejehjem og kontorbygninger mv. 5.1, stk. 1 I erkendelse af, at den måleafgrænsning, der i bygningsreglement-1977 kom  

 til udtryk gennem henvisningerne til rekommendationerne DS/R 1086 og 1087 om  

 planlægningsmodul og præferencemål for plejehjem, kollegier og kontor- og  

 administarationsbygninger, har været for usmidige i dagens byggeri er disse  

 henvisninger ophævet.
 For plejehjem, kollegier og kontor- og administrationsbygninger henvises  

 nu alene til de almindelige modulstandarder DS 1010 Modulkoordinering for  

 byggeri og DS 1011.2 Planlægningsmodul.
ikring mod rotter. 5.2.1, stk. 4 Bygningskonstruktioner skal udføres således, at bygninger sikres mod  

 indtrængen af rotter.
Bestemmelsen medfører ikke, at der skal foretages  

 videre foranstaltninger end efter de hidtidige regler i indenrigsministeriets  

 cirkulære af 21. juni 1962 med tilhørende vejeldning.
Normer for bygningskonstruktioner. 5.2.2 I 5.2.2. om dimensionering af konstruktioner er som hidtil henvist til  

 Dansk Ingeniørforenings normer.
I forhold til tillæg 15 til  

 bygningsreglemente-1977 er der suppleret med henvisning til DS 409  

 Sikkerhedsbestemmelser for konstruktioner og DS 446 Tyndpladekonstruktioner.  

 Ds 422 Bærende plader af træuldbeton er udgået, da den er ophævet.
Kravene er  

 i øvrigt uændrede.
Den nye norm DS 409 om sikkerhedsbestemmelser og 3. udgave af DS 410 om  

 last på konstruktioner finder anvendelse sammen med de kommende nye udgaver  

 af konstruktionsnormerne i overensstemmelse med overgangsbestemmelserne i DS  

 409 og DS 410, 3. udgave.
Indtil nu er udkommet en ny udgave af DS 413 om  

 trækonstruktioner, mens de øvrige nye udgaver af normerne udkommer i tiden  

 indtil juli 1984. Ifølge overgangsbestemmelserne findes de øvrige  

 konstruktionsnormer fortsat anvendelse sammen med 2. udgave af DS 410 (DS  

 410.1. og DS 410.2.) Indtil de gradvis afløses af nye udgaver.
Henvisningerne i bygningsreglementet til Dansk Ingeniørforenings normer  

 omfatter de til enhver tid gældende udgaver af normerne med de rettelser og  

 tilføjelser, der udarbejdes af normudvalgene.
Rettelserne og ændringerne m.v.  

 offentliggøres i »Normnyt« i ugebladet »Ingeniøren« og i  

 Dansk Ingeniørforenings publikation »Normtillæg«, der udsendes en  

 gang om året. »Normtillæg« indeholder oversigter over gældende  

 normer og alle gældende rettelser, ændringer, fortolkninger og tillæg til  

 normpublikationerne.
 Byggestyrelsen vil som hidtil holde kommunalbestyrelserne orienteret om  

 nye udgaver af normerne og om ændringer.
I forbindelse med offentliggørelsen af ændringer og rettelser bliver det  

 meddelt, hvornår de træder ikraft.
Ikrafttrædelsesbestemmelser med evt.  

 overgangsbestemmelser findes desuden i den enkelte norm.
Det har vist sig, at der er problemer med overholdelsen af nye udgaver af  

 normerne, idet ikke alle er opmærksomme på de nye udgaver, når disse  

 fremkommer.
Det er derfor nødvendigt, at myndigheder, projekterende og  

 udførende holder sig ajour med, hvilke udgaver af normerne der er gældende på  

 det tidspunkt, der søges byggetilladelse.
Fra forskellig side er der blevet peget på, at normernes krav om kontrol  

 ikke i alle tilfælde overholdes.
Byggestyrelsen finder derfor anledning til  

 af henlede opmærksomheden på, at bestemmelserne i normerne skal overholdes i  

 deres fulde udstrækning, d.v.s. med hensyn til såvel dimmensionering,  

 udførelse som kontrol.
Afvigelser fra normerne kan, som det også er anført i de enkelte normer,  

 kun ske, når det dokumenteres, at fravigelsen er forsvarlig, herunder at  

 fravigelsen ikke giver mindre sikkerhed end den sikkerhed, normerne angiver.  

 Denne dokumentation skal ske over for bygningsmyndigheden  

 (kommunalbestyrelsen) jfr. 5.2.2. stk. 1, sidste punktum.
Ved dimmensionering  

 af konstruktioner på anden måde end ved beregning på grundlag af de i 5.2.2.,  

 stk. 1, nævnte normer, må udgangspunktet være, at der skal opnås samme  

 sikkerhed, som der opnås ved anvendelse af de eksisterende normer.
Sådanne  

 tilfælde kan forekomme f.eks. ved dimensionering af konstruktioner, for  

 hvilke der (endnu) ikke foreligger normer og ved dimensionering på grundlag  

 af funktionsprøvning i henhold til 5.2.2., stk. 3.
 Ved projektering af lavt byggeri kan fortsat anvendes SBI-anvisning 110:  

 »Konstruktioner i beboelsesbygninger med indtil 2 etager«, der er  

 godkendt af boligministeriet og bl.a. indeholder anvisninger på  

 udførelsesmæssige principper og eksempler på anvendelige konstruktioner.  

 Denne anvisning vil udkomme i en 3. udgave, der er revideret i  

 overensstemmelse med de kommende nye normer og udvidet bl.a. med vejledning  

 og eksempler på sikring af tage mod gennemtrædning.
 Af anvisninger, knyttet til bestemmelsen 5.2.2., stk. 2, henvises til:
SBI-anvisning 110: »Konstruktioner i beboelsesbygninger med indtil 2  

 etager«, Træbranchens Oplysningsråds pjece TRÆ 25: »Træskelethuse«, Træbranchens Oplysningsråds pjece TRÆ 15: »Hanebåndsspærfag«, Træbranchens Oplysningsråds pjece TRÆ 18: »Træbjælkelag i  

 eenfamiliehuse«, Træbranchens Oplysningsråds pjece TRÆ 2 og 3: »Gitterspærfag«, Træbranchens Oplysningsråds pjece TRÆ 21: »Feriehuse af træ«.
 Når disse anvisningers og pjecers vejledninger og eksempler følges kræves  

 der ikke ingeniørmæssig eftervisning af, at bygningsreglementets krav er  

 opfyldt.
Formaldehydafgivelse fra materialer. 5.2.3 5.2.3. om formaldehydafspaltning fra materialer indeholder bestemmelser,  

 som skal sikre, at plader, der indeholder bindemidler, som afspalter  

 formaldehyd, anvendes på en i sundhedsmæssig henseende forsvarlig måde.
 Bestemmelserne er videreført fra tillæg 11 til bygningsreglement-1977 og  

 omfatte som hidtil kun plader, der indeholder formaldehydafspaltende lim, og  

 således ikke plader, der er limet med f.eks. fenol-, resorcinol- eller  

 isocyanatlim uden tilsætning af ureaformaldehyd.
 Pladerne, såvel improterede som dansk producerede, skal være underkastet  

 en af byggestyrelsen godkendt kontrolordning med tilhørende mærkningsordning  

 for lovligt at kunne anvendes.
 Bestemmelserne gælder også for sommerhusbebyggelse.
 Kravene går ud på:
a.
Der kan anvendes plader, for hvilke det ved prøvning i laboratorium er  

 dokumenteret, at afspaltningen af formaldehyd ikke resulterer i højere  

 ligevægtskoncentration end 0,15 mg/m3 luft.
Prøvningen udføres i klimakammer.
b.
Der kan endvidere anvendes plader, hvis indhold af fri formaldehyd ikke  

 er højere end 25 mg pr. 100 g tørstof, og som desuden behandles på en af  

 boligministeriet godkendt måde.
 Formålet med behandlingen af pladerne er at nedsætte afspaltningen af  

 formaldehyd til et niveau, der svarer til ovennævnte krav.
Den behandling af pladerne, der skal foretages, kan udføres såvel på  

 fabrik eller værksted som på byggeplads.
På byggepladsen kan behandlingen  

 foretages efter opsætningen af pladerne.
Der er derfor kun den side, der  

 vender mod rummene, der skal behandles.
Er begge sider tilgængelige, f.eks.  

 ved fast inventar, skal de begge behandles.
Behandlingen af pladerne skal udføres i alle rum, som beregnet til ophold  

 for mennesker, herunder trapperum og gange, der fører til  

 beboelseslejligheder og arbejdsrum m.v.
Inden for lejligheder gælder kravet  

 også f.eks. gange, forstuer og baderum.
 De prøvningsmetoder, prøvningsbetingelser og bedømmelseskriterier, der  

 anvendes ved bedømmelsen af, om kravene i a. og b. er overholdt, er beskrevet  

 i Træpladekontrollens godkendelses- og kontrolregler.
 Kravet om mærkning og kontrol går ud på:
 Der er etableret en kontrolordning under træpladekontrollen, og denne  

 ordning er godkendt af byggestyrelsen, Træpladekontrollens adresse er:  

 Teknoligisk Institut, Træteknik, 2630 Tåstrup.
 De af den danske kontrolordning omfattede plader vil blive mærket således:
 Plader, der af hensyn til afsmitning ikke kan mærkes på fladen, mærkes med  

 en grøn (E 15), blå (P 25 B) eller rød (P 25 U) stribe på et iøjnefaldende  

 sted på et iøjnfaldende sted på den pågældende pladepakke.
 Træpladekontrollens kontrol- og mærkningsregler vil indeholde en  

 bestemmelse om, at der i hver pladepakke skal være indlagt en håndterings-,  

 opbevarings- og anvendelsesanvisning, som nøje angiver, hvad mærkningen  

 betyder.
 Behandlingsmidler eller -metoder til den i 5.2.3., stk. 2, nævnte  

 behandling af plader, hvis formaldehydindhold højst udgør 25 mg pr 100 g  

 tørstof, skal godkendes af byggestyrelsen efter bestemmelserne i  

 boligministeriets cirkulære af 20. november 1978 om boligministeriets  

 godkendelsesordninger for materialer og konstruktioner til byggeri.  

 Ansøgninger indsendes til:
Boligministeriets godkendelsessekretariat for materialer og konstruktioner Postbox 54 2970 Hørsholm Tlf. 02-86 55 33.
 Følgende behandlingsmidler og -metoder kan dog indtil videre anvendes uden  

 godkendelse:
 Behandlingsmiddel, der indgår i kemisk forbindelse med formaldehyd,  

 således at der bindes mindst 2 g formaldehyd pr. kvadratmeter plade.
 Plastlaminatbelægning.
 Melaminbelægning, mindst 80 g pr. kvadratmeter plade.
 Pålimet finer i mindst 0,6 mm tykkelse.
 Bestemmelserne i 5.2.3. er foreløbige bestemmelser, der vil kunne ændres,  

 når yderligere viden og erfaring foreligger.
 Tæppebelægninger i institutioner mv.
 Uvildig rådgivning om brug af tæppestoffer på gulve i institutioner og i  

 andre fællesbygninger gives af Tæppeudvalget, et udvalg der er oprettet af  

 sundhedsstyrelsen og Textilindustrien.
Vejledningen gives på basis af bygherrens oplysninger om byggeriets art,  

 de enkelte rums anvendelse, de projekterede materialer og den planlagte  

 renholdelse.
Der tages stilling til om textile belægninger er egnede eller  

 ikke.
 En pjece med praktiske oplysninger om rådgivningen og med en omtale af de  

 i 1977-82 indhøstede erfaringer kan fås hos Tæppeudvalgets sekretariat,  

 Gregersensvej 1, 2630 Taastrup, 02-99 88 22.
Kapitel 6. Brandforhold -------------------------------------------------------------------- Ændringer i forhold til 1977-reglementet De fleste af de ændringer, der er gennemført, er at redaktionel karakter.  

 Hensigten har været at forbedre og forenkle systematikken og opbygningen af  

 kapitlet, for derigennem at gøre kapitlet lettere at anvende.
Dette er sket  

 ved først og fremmest at udforme de enkelte afsnit om særlige  

 bygningskategorier (fra 6.8 til 6.19.) således, at de nu kun indeholder de  

 krav, der gælder for den pågældende bygningsart.
De bestemmelser, der gælder  

 for flere bygningskategorier er samlet under de indledende afsnit (fra 6.1.  

 til 6.7.), og der henvises ved de enkelte bygningskategorier til relevante  

 bestemmelser heri.
Herved undgås, at bestemmelserne skal sammenstykkes af  

 krav spredt under andre bygningskategorier.
Brandtekniske begreber. 6.2 I afsnittet henvises nu til de reviderede standarder for bygningsdele og  

 døre DS 1052.1 og 1052.2 og til nye standarder for tagdækning, gulvbelægning,  

 materialeklasser og beklædningsklasser (DS 1063.1, DS 1063.2, DS 1065.1 og DS  

 1065.2), som i bygningsreglement-1977 var beskrevet i bilag 3. For de  

 resterende to brandtekniske begreber fra samme bilag, tagelementer med kort  

 kollapstid og temperaturstabil mineraluld, henvises nu til Dantest metoder  

 henholdsvis nr. 100.02/01 og nr. 100.03/01, udgivet af Dansk Institut for  

 Prøvning og Justering, som nu beskriver disse begreber.
I 6.2. henvises endvidere til to nye brandtekniske vejledninger udsendt af  

 Dansk Brandværns-Komite.
Den ene, vejledning nr. 15, angår udførelse af  

 vandfyldte slangevinder, som tidligere var beskrevet i  

 bygningsreglement-1977, kap. 12.5. Den anden, vejledning nr. 24, angår  

 udførelse af varslingsanlæg i hoteller, skoler, forsamlingslokaler m.v., og  

 afløser Statens Brandinspektions hidtil anvendte regler.
I afsnittet  

 præciseres endvidere, at såvel automatiske sprinkleranlæg, som automatiske  

 brandalarmeringsanlæg skal udføres med alarmforbindelse til brandvæsenet,  

 ligesom det angives hvilke forskrifter, der gælder for udførelse af sådanne  

 anlæg.
I 6.2., stk. 11, henvises som i bygningsreglement-1977 til bilag 4, der  

 indeholder eksempler på brandteknisk anvendelige bygningsdele.
Eksemplerne er  

 revideret og bl.a. ajourført med hensyn til målangivelser og terminologi i  

 overensstemmelse med nugældende normer og standarder for diverse materialer.  

 Visse eksempler på beklædningsplader er bortfaldet, fordi pladerne er gået ud  

 af handelen og afløst af nye produkter, der indtil videre kræver særlig  

 godkendelse.
Blandt eksemplerne på anvendelige klasse 1 beklædninger  

 anerkendes nu også gipskartonplader af 9 mm's tykkelse.
I visse tilfælde kan der anvendes 34 mm massive trædøre, der ikke behøver  

 at være selvlukkende i stedet for BD-dør 30. Det er en forudsætning, at fuger  

 mellem karm og omgivende væg stoppes med mineraluld svarende til, hvad der  

 kræves for branddøre.
Disse massive døre tillades anvendt under bestemte  

 forudsætninger i plejeinstitutioner, undervisningslokaler, daginstitutioner  

 og kontorer.
Afstandsforhold. 6.3 De særlige afstandsforhold for eenfamiliehuse og garager m.v. er  

 overflyttet til bestemmelserne om eenfamiliehuse i 6.8. Afsnittet er i øvrigt  

 uændret.
Brandvægge og brandsektionsvægge. 6.4 Afsnittet omhandler nu også brandsektionsvægge.
Disse bestemmelser har i  

 1977-reglementet været indeholdt i 6.8. og 6.9. om henholdsvis eenfamiliehuse  

 og etageboliger.
Kravene til 1-etages bygninger er samtidig blevet lempet,  

 således at sektionsvægge ikke behøver brandkam, hvis tagkonstruktionen er  

 ubrændbar.
 Dørkravet for åbninger i sektionsvægge er fastsat til BD-dør 60.
Sikring mod brandsmitte. 6.4.3 Afsnittet indeholder endvidere bestemmelser om sikring mod brandsmitte ved  

 sektionsvægge.
Sikringen omfatter vinkelsmitte, d.v.s. smitte i vandret plan, hvis en  

 sektionsvæg er placeret i en bygnings indadgående hjørne.
De angivne 2,5 m  

 skal måles enten langs en af facadelinjerne eller på skrå over hjørnet.
Sikringen omfatter tillige smitte i lodret plan over en sektionsvæg, hvor  

 bygninger af forskellig højde støder op til hinanden.
Disse bestemmelser, der  

 i bygningsreglement-1977 var placeret i 6.7., er samtidig blevet lempet, idet  

 der ikke længere kræves sådanne foranstaltninger udført, hvor der kun er tale  

 om brandcelleafgrænsende vægge.
Flugtveje. 6.5 Afsnittet indeholder nu i 6.5.2. de almindelige regler, der beskriver  

 flugtvejens udførelse for de enkelte rum/brandceller i en bygning.
 Kravene har relation til brandcellestørrelse og personantal og har  

 tidligere skullet findes i bestemmelserne for de enkelte bygningskategorier  

 som hoteller, skoler, forsamlingslokaler m.v.
Døre i flugtveje. 6.5.4, stk.2 Bestemmelsen om, at særlige åbnebeslag på dobbelte branddøre, som åbner  

 begge dørfløje på en gang, ikke må sætte lukkefunktionen ud af drift, er en  

 præcisering af branddørsstandardens (DS 1052.2) krav.
Redningsåbninger og arealer til brandredning. 6.6 Bestemmelserne om arealer til brandredning var i 1977-reglementet placeret  

 i 2.1.5. Der er alene foretaget mindre redaktionelle ændringer i disse  

 bestemmelser ved overflytningen til 6.6.2.
 Mulighederne for at anbringe redningsåbning højere end 1,2 m over gulv er  

 flyttet til afsnittene om beboelsesbygninger i 6.8. og 6.9. og gælder  

 herefter alene for beboelsesbygninger.
Redningsåbninger i tagfladen. 6.6.1, stk. 4 og 5 I bygninger, hvor der er mere end 10,8 m til terræn fra underkant af  

 vindue, skal redningsåbninger i tagflader have en fri højde på mindst 0,8 m.  

 Redningsåbninger i tagflader kan udføres som sidehængt vindue, drejevindue,  

 tophængt vindue eller som vippevindue.
Konstruktive forhold. 6.7 I afsnittet er samlet alle almindelige bestemmelser vedrørende  

 konstruktive forhold i brandmæssig henseende.
Bærende konstruktioner i 1-etages bygninger. 6.7.2 Kravene til de bærende konstruktioner i bygninger med 1 etage er blevet  

 lempet for bygninger på højst 600 kvadratmeter.
Der stilles nu alene krav om  

 BD- konstruktioner 30.
For visse 1-etagers bygninger er krav om særlig brandmodstandsevne for de  

 bærende konstruktioner helt bortfaldet.
Dette gælder, når bygningen har let  

 tagkonstruktion og er tilstrækkeligt godt brandventileret.
Ved let  

 tagkonstruktion forstås i denne sammenhæng f.eks. tag udført af profilerede  

 metalplader, asbestcementplader eller tagpap på finere eller brædder med  

 eller uden isolering og med evt loftbeklædning mod rummet.
Brandventilation  

 kan være udført af de særligt godkendte tagelementer med kort kollapstid, se  

 6.2., stk. 2. De lempelige regler er en forenkling af den specielle  

 beregningsmetode til dimensionering af de bærende konstruktioner i 1-etages  

 industri og lagerbygninger i bygningsreglement-1977, kap. 6.14.
Altanrenovering. 6.7.2, stk. 6 De lempeligere brandkrav ved udskiftning, ændring eller ombygning af  

 altaner fra tillæg 16 til bygningsreglement-1977 er indarbejdet i dete  

 afsnit.
I forbindelse med udskiftninger af altaner som følge af korrosion i  

 profiljern eller armeringsjern m.v. har der vist sig et behov for  

 bestemmelser, der tillader udførelse af altaner i stålkonstruktion.
Da en  

 stålkonstruktion ikke kan klassificeres som BS-bygningsdel 60, tillader  

 bestemmelsen, at selvbærende altaner kan udføres, uden at kravet om  

 bs-bygningsdel 60 skal opfyldes.
Det er en betingelse, at konstruktionerne udføres af ubrændbare materialer  

 f.eks. stål, og at svigtende bæreevne i en vilkårlig altans konstruktioner i  

 tilfælde af brand ikke fører til, at andre altaner mister bæreevnen.
Det er  

 desuden en betingelse, at rækværk og altanplade udføres som let konstruktion.  

 Formålet er at forhindre, at altanpladen udføres af en støbt plade af beton  

 anbragt på antanens bærende stålkonstruktion, idet en sådan plade, der må  

 betragtes som en tung konstruktion, vil være til fare for redningsarbejdet  

 under en brand.
Altanpladen kan enten udføres af ubrændbare materialer, f.eks. stål, eller  

 af brændbare materialer, f. eks. træ, såfremt den udføres med en underside  

 mindst som klasse 1 beklædning.
Bestemmelsen forhindrer ikke, at der kan  

 anbringes træriste o.lign. oven på en tæt altanplade af stål eller aluminium.
Ikke-bærende væg- og loftkonstruktioner. 6.7.3 Afsnittet indeholder kravene til ikke-bærende ydervægge, som i  

 bygningsreglement-1977 var placeret i 6.9. om etageboligbyggeriet.
Endvidere  

 er der sket en lempelse af kravene til sådanne vægge i bygninger med 1 etage.
Nedhængte lofter. 6.7., stk. 5 og 6 Bygningsreglementet bruger nu alene betegnelsen »nedhængte  

 lofter«, og kravene til disse er med visse præciseringer af det omgivne  

 rums konstruktive forhold identiske med kravene til nedhængte let  

 demonterbare lofter i bygningsreglement-77. De tidligere beskrevne  

 »nedforskallede lofter« har næppe større aktualitet længere og er  

 derfor udgået, men vil selvfølgelig fortsat kunne udføres efter særlig  

 godkendelse af kommunalbestyrelsen i hvert enkelt tilfælde.
 Bestemmelserne om nedhængte lofter omfatter tillige en nærmere angivelse  

 af grænserne for, hvor meget en loftbeklædning kan være fjernet fra den  

 overliggende konstruktion, før den skal betragtes som et nedhængt loft, og  

 derved ikke kan indgå i den overliggende konstruktions brandmodstandsevne.
Tage. 6.7.4 Afsnittet gentager bygningsreglemente-1977's regler om tage og ovenlys i  

 brandmæssig henseende.
Overflader. 6.7.5 I afsnittet er samlet kravene til bygningers udvendige og indvendige  

 vægoverflader samt lofter.
Disse bestemmelser var i 1977-reglementet  

 indeholdt i afsnittet om etageboligbyggeri i 6.9., og der blev henvist til  

 dette afsnit fra de øvrige bygningskategorier.
Dog er de hidtil gældende  

 muligheder for at anvende klasse 2 beklædninger som indvendige lofts- og  

 vægbeklædninger af praktiske grunde nu anført som lempelser i de specielle  

 bestemmelser for de enkelte bygningskategorier.
Kravene til udvendige vægoverflader er suppleret med lempeligere krav for  

 bygninger i 1 etage, hvor der nu generelt tillades anvendt klasse 2  

 beklædninger.
Til dette afsnit er endvidere overflyttet kravene til en  

 eventuel ydre regnskærm, hvor udvendige overflader skal udføres som klasse 1  

 beklædning.
Dette krav var tidligere anført under bestemmelserne om  

 ikke-bærende ydervægge.
Enfamiliehuse. 6.8 Brandkravene til eenfamiliehuse er videreført uden realitetsændringer fra  

 1977-bygningsreglementet.
 I afsnittet er dog indarbejdet de særlige afstandskrav for eenfamiliehuse  

 og dertil hørende små garager m.v. fra 6.3., som senest fremgik af tillæg 13  

 til bygningsreglement-1977.
 I dette afsnit er herefter ikke alene angivet de særlige krav til  

 eenfamiliehuse, men samtlige krav.
Etageboligbyggeri. 6.9 De brandtekniske krav til etageboligbyggeri svarende til kravene i  

 1977-bygningsreglementet.
Der er dog nu i 6.9.4., stk. 6, angivet kravene til  

 adskillelsen omkring den interne trapper i lejligheder i 2 etager, beliggende  

 mere end 22 m over terræn.
Det vil stadig være muligt at etablere åbne  

 trapper, hvor der fra begge etager i lejligheden er udgang til bygningens  

 hovedtrappe.
Hoteller mv. 6.10 De brandtekniske krav til hoteller, kroer, pensionater, klublejligheder,  

 kollegier m.v. er blevet lempet på et par områder.
 Således kan døre mellem to soverum og døre fra gange til depotrum o.lign.  

 nu udføres som BD-dør 30. Lempelsen betyder, at denne dørtype generelt kan  

 anvendes i brandcelleafgrænsende vægge inden for en brandsektion.
 Endvidere er kravet om udførelse af varslingsanlæg opgivet for  

 soverumsafsnit, hvor alle soverum har direkte udgang til terræn.
Plejeinstitutioner. 6.11 De brandtekniske bestemmelser for sygehjem, plejehjem, hvilehjem o.lign.  

 er - for at få en klarere systematik i opbygningen - udskilt fra  

 hotelafsnittet og nu samlet i et særskilt afsnit.
 I forhold til de krav, der har været gældende efter  

 1977-bygningsreglementet, er der gennemført meget væsentlige lempelser i de  

 brandtekniske krav.
Efter hidtil gældende bestemmelser kunne kravet om selvlukkende døre til  

 soverum kun fraviges, hvis institutionen mindst havde automatisk  

 brandalarmeringsanlæg og fast vagtordning.
Kravet til den meget  

 udgiftskrævende vagtordning er udgået.
Soverumsdøre kan herefter udføres som  

 34 mm massive trædøre, der ikke behøver at være selvlukkende, hvis det  

 automatiske brandalarmeringsanlæg udføres med alarmafgivelse til vagtrum og  

 personaleboliger i institutionen, og hvis der udføres røgopdeling i  

 fællesgange for hver 25 m mod før 50 m.
 Andre døre end soverumsdøre, som skal udføres som selvlukkende døre,  

 tillades fastholdt i åben stilling ved magnetholdere direkte tilsluttet det  

 automatiske brandalarmeringsanlæg.
Der er tillige gennemført en lempelse af kravene til døre mellem 2 soverum  

 samt døre fra gange til depotrum o.lign.
Disse døre kan nu udføres som BD-dør  

 30 mod i 1977-reglementet BD-dør 60.
 Den maksimale størrelse på en spinklet brandsektion er i 1982-reglementet  

 sat op til 2.000 kvadratmeter, hvilket er en lemplese af de hidtil gældende  

 bestemmelser, som har været baseret på den almindelige sektionsstørrelse på  

 600 kvadratmeter i fleretages bygninger.
 Plejeinstitutioner udført efter bestemmelserne i 6.11. kræves ikke dækket  

 med særligt personvarslingsanlæg.
Forsamlingslokaler. 6.12 De brandtekniske krav til forsamlingslokaler, teatre, biografer,  

 restaurationer, selskabs- og mødelokaler, koncertsale, udstillingslokaler,  

 idrætshaller, kirker o.lign. er videreført fra 1977-bygningsreglementet.
 Der er gennemført den samme lempelse i kravene til døre som ved hoteller  

 og plejeinstitutioner, således at der nu generelt kan anvendes 30-minutters  

 døre til rum inden for en brandsektion.
 De detaljerede regler om pladsfordelingsplaner er udgået, idet der i  

 stedet henvises til Statens Brandinspektions »Driftsmæssige forskrifter  

 for forsamlingslokaler«, som indeholder disse regler.
 Tilladelse til at udføre væg- og loftoverflader som klasse 2 beklædninger  

 i mindre forsamlingslokaler gælder kun 1 etages bygninger svarende til hidtil  

 gældende bestemmelser for undervisningslokaler. Ændringen får ikke  

 indflydelse på mindre etablissementer op til 150 personer, der fortsat kan  

 indrettes efter bestemmelserne for beboelsesbygninger.
Bestemmelserne om brandventilation i visse forsamlingslokaler er lempet.  

 Bestemmelserne skal sikre mulighed for passende røgudluftning i tilfælde af  

 brand.
Hvis røgudluftningen ikke kan ske gennem vinduer eller eventuelt  

 gennem egnede yderdøre fra lokalet, kan kommunalbestyrelsen forlange udført  

 andre udluftningsmuligheder i passende omfang.
Undervisningslokaler. 6.13 Brandbestemmelserne for undervisningslokaler indeholder et par lempelser.
 Således tillades nu anvendt ikke-selvlukkende, massive trædøre fra  

 klasserum til gange og andre rum i brandsektioner, hvor alle klasserum har  

 udgang direkte til terræn.
Bestemmelserne om installation af varslingsanlæg og af nød- og  

 panikbelysning er blevet lempet.
Sådanne installationer skal ikke længere  

 installeres i afsnit, hvor alle klasserum har udgang direkte til det fri.
 Også for undervisningslokaler kan fremover anvendes 30-minutters døre til  

 rum inden for samme brandsektion.
Daginstitutioner. 6.14 De brandtekniske bestemmelser for daginstitutioner som vuggestuer,  

 børnehaver, fritidshjem o.lign. er for at forbedre reglementets opbygning  

 samlet i et særskilt afsnit.
Bestemmelserne for daginstitutioner var i  

 1977-reglementet placeret delt under hotelreglerne, dels under bestemmelserne  

 for undervisningslokaler.
 Bestemmelserne gælder ved indretningen af institutioner for alle  

 alderstrin, såsom vuggestuer, børnehaver, fritidshjem og andre institutioner  

 for unge og voksne.
Bestemmelserne er bygget op omkring et »opholdsrum« som  

 grundenheden, der skal udgøre en selvstændig brandcelle.
Et sådant opholdsrum  

 kan eksempelvis for en vuggestue omfatte et grupperum med bade- og toiletrum,  

 garderoberum og depot, som anvendes i umiddelbar tilknytning til  

 grupperummet.
På samme måde som for undervisningslokaler tillades også her  

 anvendt massive trædøre, som ikke er selvlukkende fra opholdsrum til gange og  

 andre rum, hvor alle opholdsrum indenfor et afsnit har adgang direkte til  

 terræn i det fri.
Butikker og lign. salgslokaler. 6.15 Brandbestemmelserne for butikker og lignende salgslokaler er videreført  

 fra 1977-reglementet med et par mindre lempelser.
 Disse indebærer, at der nu tillades anvendt klasse 2 beklædninger på  

 vægoverflader i butikker op til 600 kvadratmeter (i 1977-reglementet har  

 grænsen været 150 kvadratmeter), samt at der nu kun skal installeres  

 varslingsanlæg, når salgslokaler i 1 etage med udgang direkte til terræn i  

 det fri har et etageareal på over 10.000 kvadratmeter.
 Kontorlokaler. 6.16.
 Bygningsreglementet har ikke tidligere indeholdt brandtekniske  

 bestemmelser for kontorlokaler, men kommunalbestyrelsen har måttet fastsætte  

 kravene i det enkelte tilfælde på grundlag af et skøn, jfr. bestemmelserne i  

 6.1., stk. 3 og 4, i bygningsreglement-1977. Kravene til flugtvejsforholdene  

 i 6.16.4 svarer nøje til reglerne i arbejdstilsynets publikation nr. 25 om  

 projektering af erhvervsbyggeri.
Det nye afsnit om kontorlokaler følger de krav, der hidtil i praksis har  

 været stillet til kontorbyggeri.
Kontorafsnit med et etageareal på indtil 150  

 kvadratmeter tillades udført med adgang til kun 1 trappe.
Efter bestemmelserne skal kontorlokaler udgøre selvstændige brandceller,  

 og der kan også her anvendes en massiv trædør, der ikke kræves selvlukkende,  

 til gange og andre rum.
En brandcelle kan dog indeholde flere selvstændige og  

 indbyrdes adskilte kontorer, hvis flugtvejskravene opfyldes.
Der stilles  

 således ingen krav til brandmodstandsevnen for væggene mellem de enkelte  

 kontorer inden for samme brandcelle.
Væggene skal kun respektere gældende  

 overfladekrav.
Industri- og lagerbygninger i 1 etage. 6.17 De brandtekniske bestemmelser for industri- og lagerbygninger i 1 etage  

 gælder nu for alle bygninger, uanset større eller minder brandbelastning.  

 Hidtil har der kun været reler i bygningsreglementet for bygninger med lav  

 brandbelastning, mens fastsættelsen af krav til virksomheder med større  

 brandbelastning har skillet ske efter kommunalbestyrelsens vurdering i hvert  

 enkelt tilfælde.
 For virksomheder, som tillige er omfattet af brandlovgivningen, se 6.1.,  

 stk. 5, henvises til punkt B,1c i bilag 2.
I forhold til tidligere bestemmelser er arealgrænserne for krav til  

 sektionsopdeling og sprinkling nu præcist angivet.
Kommunalbestyrelsen kan  

 kræve automatisk brandalarmeringsanlæg i større virksomheder, hvor forholdene  

 taler for det.
 Afsnittet indeholder nu også krav til etablering af brandventilation, som  

 sædvanligvis vil kunne indarbejdes ved udformningen af ovenlys, f.eks. ved  

 anvendelse af de særlige tagelementer med kort kollapstid, se. 6.2.
Industri- og lagerbygninger i 1 etage og med et etageareal på under 200  

 kvadratmeter er helt fritaget fra kravene i 6.7.2. til de bærende  

 konstruktioner.
Dette gælder de almindelige krav i 6.7.2., stk. 2, og derfor  

 også de særlige krav i 6.7.2., stk. 3, der forudsættet brandventilation.
Bestemmelserne om overflader indeholder ikke længere noget forbehold  

 m.h.t. anvendelse af klasse 2 beklædninger.
Disse kan inden for de angivne  

 rammer anvendes uden særlig vurdering.
 Bestemmelserne om flugtveje fastsætter, at der skal være mindst 1 dør til  

 det fri i større brandsektioner af hensyn til brandslukningen, og der er  

 herudover givet kommunalbestyrelsen bemyndigelse til at vurdere behovet for  

 yderligere døre til det fri.
Garageanlæg. 6.18 Brandbestemmelserne for garageanlæg er videreført fra 1977-reglementet.
Avls og driftsbygninger. 6.19 Brandbestemmelserne for avls- og driftsbygninger er videreført uændret fra  

 1977-reglementet.
Af hensyn til brandfaren i staldbygninger er dog medtaget  

 en ny bestemmelse, som fastsætter, at brændbare isoleringsmaterialer kun må  

 opsættes på lofter og vægge i staldbygninger, når de dækkes med mindst klasse  

 1 beklædninger.
Kapitel 7. Fugtisolering -------------------------------------------------------------------- Ændringer i forhold til 1977-reglementet I 7.3., stk. 3, er det fastsat, at fugtbeskyttelsen for kælderydervægge af  

 beton eller bloksten skal ske ved cementmørtel.
I 7.7., stk. 2, er tillæg 12 til bygningsreglement-1977 om, at  

 tagkonstruktioner skal udføres med fald, indarbejdet.
Bestemmelsen er nærmere  

 omtalt side 61.
 Bestemmelsen i bygningsreglement 1977, 7.7., stk. 3 om  

 kommunalbestyrelsens mulighed for at stille krav om snegitre er ophævet.
I 7.7., stk. 4, litra c er det præciseret, at fugtspærrer i  

 tagkonstruktioner skal udføres i tæt forbindelse med vægkonstruktioner,  

 ovenlys, ventilationsåbninger m.v.
Baggrunden herfor er, at man specielt i de  

 senere år har kunnet konstatere en række fugtskader i tagkonstruktioner som  

 følge af, at der trængt fugtholdig rumluft op i konstruktionerne uden om  

 fugtspærren, hvorved der er sket kondensering på de kolde flader.
Fugtbeskyttelse Byggestyrelsen skal gøre opmærksom på, at der i unødvendigt mange tilfælde  

 konstateres fugtgener og fugtskader i byggeriet.
Dette synes at gælde både  

 nyt byggeri og ombygningsarbejder m.m. Årsagerne hertil synes i mange  

 tilfælde at være, at konstruktionerne ikke er udført byggeteknisk korrekt.  

 Dette gælder både konstruktioner i forbindelse med jord, tagkonstruktioner og  

 konstruktioner i forbindelse med vådrum.
Byggestyrelsen skal derfor  

 indskærpe, at såvel tagkonstruktioner som vådrumskonstruktioner udføres  

 fugtteknisk korrekt.
Ved projekteringen bør indhentes de nødvendige  

 oplysninger om jordbundsforholdene, således at der kan foretages en  

 forsvarlig fugtbeskyttelse af bygningen under hensyn til forholdene på  

 grunden.
SBI har udsendt 8 pjecer om fugt, hvori der findes vejledning i  

 projektering og udførelse af alle de konstruktioner, som kap. 7 handler om.  

 Der findes således en pjece for hver af afsnittene 7.3. - 7.7. foruden 3  

 pjecer, der i almindelighed behandler problemerne om fugt i luft, fugt i  

 byggematerialer og kondensation.
I denne forbindelse kan der også henvises  

 til SBI-anvisning 110 om udførelse af konstruktioner i bygninger i 2 etager,  

 som omtales i forbindelse med kap. 5.
Fald på tagkonstruktioner. 7.7, stk.2 Tage skal have tilstrækkelig fald mod afløb til, at skadelige  

 vandansamlinger ikke kan forekomme på tagfladerne.
Tagvandet skal afledes til  

 tagrender, skotrender, nedløbsrør eller indvendige afløb.
Bestemmelsen skal sikre, at der ikke opstår fugtskader i tagkonstruktioner  

 som følge af vejr og vind.
Formålet er at få nedsat risikoen for skader som  

 følge af stillestående vand på taget.
Tagflader uden fald mod afløb kan kun udføres, såfremt kommunalbestyrelsen  

 dispenserer.
Efter byggestyrelsens opfattelse bør der kun dispenseres, når  

 det dokumenteres, enten at der foretages de nødvendige ekstra  

 foranstaltninger i forhold til den normale udførelse af den pågældende  

 tagdækning, eller at der anvendes særlig holdbare tagdækninger eller særlige  

 tagkonstruktioner.
Hvilken taghældning, der er nødvendig, vil afhænge af hvilket  

 tagdækningsmateriale, underlag m.v., der anvendes.
Oplysninger om hvilke  

 minimumshældninger og udførelsesmetoder, der i hvert enkelt tilfælde vil være  

 påkrævet, må søges i oplysende materiale fra brancheorganisationer eller  

 andre.
Byggestyrelsen kan i denne forbindelse henvise til de specifikationer,  

 der er udgivet af Tagpapbranchens Oplysningsråd.
SBI-anvisning 109 om gulve på træbjælkelag og skeletvægge i vådrum Eksempler og anvisninger på udførelse af konstruktioner i vådrum (baderum,  

 vaskerum, wc-rum og lign. rum) findes i SBI-anvisning 109, der er godkendt af  

 boligministeriet.
I 2. reviderede udgave af anvisningen fra 1980 er endvidere  

 givet eksempler på, hvorledes væg- og gulvkonstruktioner kan udføres ved  

 ombygninger i eksisterende bebyggelser.
Kapitel 8. Varmeisolering -------------------------------------------------------------------- Ændringer i forhold til 1977-reglementet Varmeisoleringsbestemmelserne er videreført på samme niveau, som de krav,  

 der har været gældende siden 1. februar 1979.
Den hidtidige bestemmelse om, at transmissionskoefficienter for  

 bygningsdele kunne bestemmes ved måling på grundlag af forsøgsbetingelser,  

 godkendt af boligministeriet, er ophævet.
Dette skyldes, at  

 Varmeisoleringskontrollens vedtægter giver mulighed for at fastsætte  

 transmissionskoefficienter for bygningsdele.
Om Varmeisoleringskontrollen se  

 nærmere nedenfor.
Varmeisoleringskontrollen, VIK De skærpede krav til bygningers varmeisolering, der trådte i kraft 1.  

 februar 1979, medførte et øget behov for, at der i højere grad, end det  

 hidtil havde været tilfældet, blev muligt at opnå en officel anerkendelse af  

 varmeisolerende egenskaber for materialer, konstruktioner m.v.
Dette er baggrunden for, at boligministeriet og Dansk Forening af  

 Fabrikanter af Varmeisoleringsmaterialer (VIF) i samarbejde med Dansk  

 Ingeniørforening (DIF) etablerede en prøvnings- og kontrolordning for  

 varmeisoleringsmaterialer kaldet Varmeisoleringskontrollen.
Ordningen trådte  

 i kraft 1. juli 1979.
Som grundlag for administration af ordningen er udarbejdet en vedtægt, der  

 indeholder de overordnede administrative regler.
I tilknytning hertil er  

 udarbejdet mere detaljerede tekniske og administrative bestemmelser for  

 ordningen.
Ordningens formål er at sikre, at der - i tilknytning til de til enhver  

 tid gældende regler for beregning af bygningers varmetab - foretages måling  

 og gennemføres kontrol af varmeisoleringsmaterialers basisvarmeledningsevne  

 og fastsættes værdier for praktisk anvendelig varmeledningsevne for  

 materialer.
I det omfang der er behov derfor, fastsættes desuden  

 transmissionskoefficienter for konstruktioner og foretages offentliggørelse  

 af værdier for basisvarmeledningsevne og praktisk anvendelig  

 varmeledningsevne samt transmissionskoefficienter.
Omfattet af ordningen er materialer samt konstruktioner eller  

 konstruktionsdele (bygningsdele), der markedsføres i Danmark, og som ønskes  

 anvendt til varmeisolering i bygninger.
Enhver virksomhed, som fremstiller  

 eller markedsfører sådanne produkter, kan ansøge om optagelse.
Ordningen knytter sig til DS 418 om regler for beregning af bygningers  

 varmetab, hvor der i afsnit 7.2 er omtalt en prøvnings og kontrolordning for  

 varmeisoleringsmaterialer.
Denne kan anvendes til at kontrollere visse  

 værdier for materialers varmeledningsevne anført i DS 418, afsnit 7, men  

 giver tillige mulighed for at få fastsat andre værdier end heri anført.  

 Ordningen omfatter tillige varmeisoleringsmaterialer, der ikke er omtalt i DS  

 418. Der er endvidere som noget nyt nu mulighed for gennem ordningen at opnå  

 egentlig godkendelse af færdige bygningsdeles varmeisolerende egenskaber.
 For de materialer og bygningsdele, der er omfattet af ordningen kan de  

 kontrollerede værdier for de varmeisolerende egenskaber umiddelbart anvendes  

 ved vurdering af bygningers varmeisolering, jfr. kap. 8.
Ordningen er frivillig, idet er ikke er anført krav om, at  

 varmeisoleringsmaterialer m.v. skal være omfattet af en prøvnings og  

 kontrolordning.
Ikke kontrollerede materialer kan fortsat anvendes efter de  

 retningslinjer, der er anført i DS 418, afsnit 7. Opmærksomheden henledes i  

 denne forbindelse på, at for ikke kontrollerede materialer med  

 basisvarmeledningsevne under 0,1 W/m grader skal den anførte praktiske  

 varmeledningsevne forhøjes med 25%, jfr. afsnit 7.2.
 Varmeisoleringskontrollens daglige arbejde varetages af et sekretariat,  

 der er henlagt til Afdelingen for Byggeteknik på Teknologisk Institut i  

 Tåstrup.
 Henvendelse sker til:
Varmeisoleringskontrollen Teknologisk Institut Gregersensvej 2630 Tåstrup Tlf. (02) 99 66 11.
 Materialer og bygningsdele omfattet af ordningen skal ved levering være  

 mærket med Varmeisoleringskontrollens kontrolmærke, således at identifikation  

 er mulig.
 Mærkning kan ske på emballage som på selve produktet.
Rum opvarmet til mindst 10 grader C. og 18 grader C. 8.1, stk. 8 Bygningsreglementet arbejder med betegnelserne rum og bygninger, der  

 forudsættes opvarmet til mindst 10 grader C, henholdsvis mindst 18 grader C.
 Udtrykket rum, der forudsættes opvarmet til mindst 18 grader C sigter  

 navnlig til bolig- og institutionsbyggeri, kontor- og  

 administrationsbygninger, butikker samt håndværks- og industrivirksomheder,  

 hvor arbejdet udføres stillesiddende eller stillestående.
Rum, der kun forudsættes opvarmet til mellem 10 og 18 grader C, omfatter  

 navnlig erhvervsbyggeri, hvori arbejdet udføres under udfoldelse af større  

 fysisk aktivitet end i de ovenfor omhandlede virksomheder.
Rum, der ikke  

 forudsættes opvarmet eller højst skal kunne opvarmes til 10 grader C,  

 omfatter lokaler, hvor personer sjældent opholder sig for længere tid ad  

 gangen, f.eks. lagerlokaler og garageanlæg.
Pejse eller brændeovne i udestuer Installation af traditionel pejs eller brændeovn som eneste  

 opvarmningsmulighed i »udestuer« o.lign. vil efter byggestyrelsens  

 opfattelse ikke i sig selv nødvendiggøre, at »rummet«  

 varmeisoleres.
Det samme gælder ved anbringelse af stikkontakter, hvortil  

 evt. kan tilsluttes elektriske varmelegmer, som ikke er indbygget i de faste  

 konstruktioner.
 Varmeinstallation, der sigter på en mere permanent anvendelse af  

 »udestuen« eller teresse, f.eks. en fast radiatorinstallation  

 tilsluttet bygningens normale varmeanlæg medfører, at bestemmelserne i kap.  

 8, kan kræves overholdt.
 Det er kommunalbestyrelsen, der træffer den konkrete afgørelse af, om de  

 trufne foranstaltninger til opvarmning sammenholdt med den tilsigtede brug af  

 en udestue, en lukket teresse, berettiger til at stille krav om  

 varmeisolering.
SBI-anvisning 111 om bygningers varmeisolering Anvisningen er udarbejdet i tilknytning til de skærpede  

 isoleringsbestemmelser, der trådte i kraft 1. februar 1979. Anvisningen  

 indeholder en række eksempler på isoleringsteknisk korrekt udførte  

 konstruktioner og nærmere forklaring på begreb m.v. i relation til  

 varmeisoleringskravene.
Anvisningen er godkendt af boligministeriet.
Kapitel 9. Lydforhold ------------------------------------------------------------------- Ændringer i forhold til 1977-reglementet Afsnittet indeholder nye betegnelser for luftlyd og trinlyd og ændrede  

 talværdier for trinlyd.
Dette skyldes, at der er udsendt nye standarder for  

 vurdering af lydisolation og for bedømmelse af støj, jfr. 9.1., stk. 4. De  

 ændrede betegnelser har ikke medført ændringer i kravniveauerne.
De ændrede  

 talværdier for trinlydniveau er udelukkende af teknisk art, idet måling som  

 hidtil foretages pr. 1/3 oktav, mens vurderingen af resultatet nu sker pr.  

 1/3 oktav, hvor man tidligere anvendte en hel oktav.
Dette medfører, at  

 resultatet vil være 5 dB lavere.
 For at gøre kapitlets opbygning klarere, er der nu under de enkelte  

 bygningskategorier anført alle de aktuelle krav, således at man undgår  

 henvisninger til foregående afsnit.
Ændringen i 9.2.2., stk. 3, er af måleteknisk art og har ingen  

 konsekvenser i praksis.
Den er affødt af ændringer i DS/ISO/R 140 om  

 målemetoder.
Tilsvarende justeringer er sket i 9.3.2., stk. 2, og 9.4.2.,  

 stk. 2 og 3.
 I 9.2.2., stk. 5, er det ved angivelse af en række små bygninger  

 præciseret, at undtagelsen fra 9.2.2, stk. 1 og 2 kun gælder for rum, der  

 ligger uden for den egentlige boligenhed.
 I 9.2.3., stk. 1, er det blevet præciseret, at trapper i forbindelse med  

 den enkelte bolig også skal udføres, således at trinlydkravet overholdes.
I 9.2.4. er der sket en præcisering af, i hvilket frekvensområde vurdering  

 af efterklangstiden skal foretages, samt at det er en gennemsnitsværdi, der  

 skal beregnes.
Dette er sket i erkendelse af, at der erfaringsmæssigt i  

 enkelte frekvensområder ved måling optræder enkeltværdier med stor afvigelse.  

 Som følge heraf er kravet til efterklangstid nedsat en anelse.
Tilsvarende  

 justeringer er foretaget i 9.3.4. og 9.4.4., stk. 1.
I 9.2.5., stk. 1 og 9.3.5., stk. 1, er medtaget nye bestemmelser om  

 lydisolation mod trafikstøj.
Bestemmelselserne skal sikre, at  

 beboelsesbygninger, hoteller og plejehjemsinstitutioner opnår et acceptabelt  

 indendørs støjniveau (30 dB), selv om disse bebyggelser placeres langs  

 trafikstøjbelastede veje og jernbaner) støjniveau over 55 dB).  

 Kommunalbestyrelsen kan, når særlige forhold omkring den enkelte bebyggelse  

 foreligger, fravige bestemmelserne.
Bestemmelserne træder ikraft den 1. april  

 1984. Om bestemmelsernes anvendelse se side 68.
Ventilationsarmaturer er blevet omfattet af 9.2.5., stk. 4. Dette skyldes,  

 at indblæsnings- og udsugningsarmaturer lydteknisk kan sammenlignes med  

 rediatorer og kan medføre tilsvarende gener i det rum, hvori de sidder.
En  

 lignende bestemmelser er indført i 9.3.5., stk. 4.
I 9.2.5., stk. 7, er der sket den ændring, at bestemmelsen ikke længere  

 drejer sig alene om fælles tekniske installationer, men om tekniske  

 installationer i al almindelighed.
Baggrunden herfor er, at der specielt i  

 forbindelse med eenfamiliehuse registreres et stigende antal problemer, hvad  

 angår støj fra energianlæg, såsom varmepumper og varmegenvindingsaggregater.  

 Med den anførte ændring er der fastsat et maksimalt støjniveau på de  

 omkringliggende opholdsarealer, for såvel de fælles tekniske installationer  

 som for de individuelle anlæg.
I 9.4.4., stk. 4, er anført begrænsninger i størrelsen af de idrætslokaler  

 til undervisningsbrug, for hvilke det er rimeligt at stille krav til  

 efterklangstiden.
Indvundne erfaringer synes at vise, at det for større  

 lokaler end her anført ikke vil være rimeligt på forhånd at anføre værdier  

 for efterklangstiden.
I 9.4.4., stk. 5, er indført et nyt specificeret krav til efterkalngstid i  

 undervisningsområder.
Bestemmelsen er udtrykt som et minimumskrav til de  

 såkaldte ækvivalente lydabsorptionsarealer, der for den slags lokaler er et  

 rimeligt udtryk for en acceptabel efterkalngstid, når områdernes størrelse  

 kan variere indenfor ret vide grænser.
Ved udregning af lydabsorptionsarealet  

 kan medregnes såvel fast som løst inventar.
 9.5. indeholder en ny bestemmelse om efterklangstiden i daginstitutioner.  

 Bestemmelsen skal sikre tilfredsstillende lydmæssige forhold for personer,  

 der opholder sig i disse bygninger.
Isolering mod udefra kommende støj. 9.2.2, stk. 1 og 9.3.5, stk. 1 De nye bestemmelser om isolering mod udefra kommende støj skal sikre, at  

 beboelsesbygninger, hoteller og plejehjemsinstitutioner opnår et acceptabelt  

 indendørs støjniveau (30dB), selv om disse bebyggelser placeres langs  

 trafikstøjbelastede veje og jernbaner (støjniveau over 55 dB).
 Bestemmelsen gælder kun for trafikstøj fra veje og jernbaner, men tager  

 ikke hensyn til andre støjkilder.
 Ved bestemmelsernes udformning er der lagt vægt på, støjniveauet  

 umiddelbart skal kunne beregnes på grundlag af eksisterende oplysninger eller  

 materiale om trafikintensitet, således at individuelle målinger ikke er  

 nødvendige.
 Bestemmelserne er udformet i overensstemmelse med resultatet af et arbejde  

 i Nordisk Komite for Bygningsbestemmelser (NKB), og bestemmelserne har været  

 drøftet i den af miljøministeren nedsatte koordinerede støjgruppe, som afgav  

 redegørelse om bekæmpelse af støj fra veje og jernbaner, juli 1980. Niveauet  

 for den udendørs trafikstøj på 55 dB svarer endvidere til det niveau, som  

 miljøstyrelsen pegede på i 1974 i vejledning nr. 2 »Miljøhensyn ved  

 planlægning«.
 Vurderingen af bygningsreglementets isolering mod udefra kommende støj  

 sker efter følgende fremgangsmåde, der er beskrevet i bilag 3 til  

 bygningsreglementet.
Det kan eftervises ved måling, om de i kap. 9 stillede krav til facaders  

 lydisolation er opfyldt.
Kravet kan dog anses for opfyldt, når der anvendes  

 vinduer og ydervægge med en lydisolation, som findes ved følgende  

 fremgangsmåde:
 Det udvendige støjniveau L Aeg(24) kan beregnes på grundlag af  

 trafikintensiteten efter »Beregningsmodel for vejtrafikstøj«,  

 rapport nr. 23, 1981, fra Vejdatalaboratoriet, Vejdirektoratet. (Rapporten  

 kan rekvireres fra Vejdatalaboratoriet, tlf.02-91 96 33). Der kan også  

 anvendes det kendte niveau fra de stedlige miljømyndigheders oplysninger  

 eller fra lokale målinger.
 Med udgangspunkt i det udvendige støjniveau L Aeg(24), d.v.s.  

 døgnmiddelniveauet 2 m foran facaden, findes i tabellen den nødvendige  

 lydisolationsklasse for vinduerne og ydervæggene.
Vinduer klassificeret og mærket i overensstemmelse med DS 1084  

 »Vinduer.
Lydisolation.
Klassifikation,» kan anvendes i  

 overensstemmelse med den mærkede værdi.
Der kræves ikke yderligere  

 dokumentation af lydisolationen.
 For vinduer, der ikke er DS-mærkede, skal det eftervises, at kravene i DS  

 1084 er opfyldt, ligesom det skal påses, at vinduerne indsættes i  

 overensstemmelse med fabrikanternes anvisninger.
SBI-anvisning 112 om bygningers lydisolering Anvisningen indeholder såvel principper for som en række eksempler på,  

 hvorledes kravene til bygningers lydisolering kan overholdes.
Dette gælder  

 også kravene til facadeisolering mod udefra kommende støj, idet vinduers og  

 facaders lydisolering er behandlet i anvisningen.
Som følge af de ændrede  

 måletekniske betegnelser, vil der i næste udgave af anvisningen blive  

 foretaget de nødvendige korrektioner, men de eksempler og principper, der er  

 anført i 1. udgave, vil ikke blive ændret.
Anvisningen er godkendt af  

 boligministeriet.
Kapitel 10. Ildsteder og skorstene -------------------------------------------------------------------- Ændringer i forhold til 1977-reglementet Kapitlets opdeling er gjort tydeligere, således at bestemmelserne om åbne  

 ildsteder og bestemmelserne om rensning og eftersyn af skorstene nu er  

 behandlet i selvstændige underafsnit.
Det samme gælder bestemmelserne for  

 henholdsvis murede skorstene og stålskorstene.
I 10.1., stk. 3, er angivet, at temperaturen på brændbare materialer ikke  

 må overstige 80 grader.
Dette krav har tidligere været angivet forskellige  

 steder i kapitel 10. Samtidig fastsættes det, at ildsteder og skorstene skal  

 opstilles i overensstemmelse med bestemmelserne i 10.2., 10.3. og 10.4  

 Bestemmelser i disse afsnit udgør mindstekrav, således at der kan stilles  

 ekstra krav, hvor temperaturen vil blive mere end 80 grader.
I 10. 1., stk. 8, er fastsat regler om sikring mod, at olie kan strømme ud  

 i fyrrummet i tilfælde af brand.
Denne bestemmelse er hentet fra den  

 tidligere brandtekniske vejledning nr. 13 om oliefyringsanlæg, udsendt af  

 Dansk Brandværns-Komite.
I 10. 2.1., stk. 3, er af hensyn til sikkerheden mod kulilteforgiftning  

 indført en regel om, at der under normale driftshold skal herske undertryk i  

 forbrændingsrum og røgkanaler.
Der er under særlige omstændigheder mulighed  

 for en fravigelse af kravet.
 Ifølge 10.2.1., stk. 9, skal oliebrændere, olieovne og oliefyrede  

 varmluftsaggragater opfylde kravene i de nye standarder:
DS 2137 Forstøvningsoliebrændere.
Sikkerhedstider og sikkerhedsudstyr, DS 2150 Forstøvningsoliebrændere.
Funktionskrav og prøvning, DS/EN 1 Oliekaminer med fordampningsbrændere og skorstenstilslutning og DS 2187 Oliefyrede luftvarmere med tvangscirkulation af luft.
O 10.2.2., stk. 2, er indføjet bestemmelser om, hvad der forstås ved en  

 combipejs.
Bestemmelserne er hentet fra vejledningen vedrørende combipejse,  

 som blev udsendt med tillæg 14 til bygningsreglement-1977. Combipejse er  

 nærmere behandlet side 74.
Af 10.2.2., stk. 3, fremgår, at kravet om, at oliebrændere m.m. skal være  

 godkendte, også er gældende ved udskiftning.
Samtidigt fastsættes det, at  

 tidligere godkendelser, udstedt af Justitsministeriets Prøvningsudvalg for  

 Oliefyr (JPO) og af Statens Brandinspektion, ophæves med virkning fra 1.  

 april 1983.
I 10.2.2., stk. 4, er det tydeliggjort, at boligministeriets godkendelse  

 af centralvarmekedler gælder for kedler, såvel til oliebrændere som til  

 gasbælseluftbrændere.
Gasblæseluftbrændere skal være godkendt af Danmarks  

 Gasmateriel Prøvning (DGP-godkendte) i henhold til gasreglementet.
Kedlen,  

 som brænderen monteres på, skal være godkendt af boligministeriet.  

 Godkendelsesbetingelserne fås oplyst ved henvendelse til Boligministeriets  

 godkendelsessekretariat for materialer og konstruktioner, Postbox 54, 2970  

 Hørsholm.
Tlf. (02) 86 55 33.
 I 10.2.2., stk. 8, er fælles trapperum og forrum ændret til fælles  

 adgangsveje, således at kravet også gælder gange.
I 10.2.2., stk. 9, litra c, er det tydeliggjort, at afstande til brændbare  

 materialer kan nedsættes ved isolering af ildsted eller opsætning af  

 udbrændbar strålingsskærm.
Samme bestemmelse om nedsættelsen af afstanden til  

 brændbart materiale er gennemført i 10.2.4. stk. 2 litra c.
 I 10.2.2., stk. 12, er indført et krav om, at kedler og brændere skal  

 indreguleres ved installationens udførelse for at sikre en energiøkonomisk  

 drift.
 Det nye afsnit 10.2.3. åbne ildsteder omfatter foruden ildsteder med åbent  

 forbrændingsrum også combipejse, der ikke opfylder betingelserne for lukkede  

 ildsteder, samt fritstående kogeapparater.
 I 10.2.3., stk. 5, er det præciseret, at åbne ildsteder kun kan forsynes  

 med tætsluttende røgspjæld, når de ikke er forsynet med låger for åbningen  

 til forbrændingsrummet.
 I 10.2.4. om store ildsteder er der i stk. 3 medtaget bestemmelser om  

 varmeisolering af store centralvarmekedler, og i stk. 4 og 10 er indført  

 bestemmelser om energibesparende kontrolanordninger og indregulering ved  

 installation.
 I 10.2.5. om ildsteder til erhvervsmæssig brug er indføjet et nyt stk. 4  

 om, at varmeolieanlæg skal udføres i overensstemmelse med Dansk  

 Brandværns-Komites vejledning nr. 20 om sådanne anlæg.
 I 10.3. om tilslutning til skorsten er det i stk. 6 om indføring af flere  

 røgrør i samme skorsten præciseret, at kravet om en fri højdeforskel på 250  

 mm kun gælder for indføringer overfor hinanden.
I 10.4.3. om små skorstene er der i stk. 6 fastsat visse begrænsninger i  

 afvigelser fra de lysningsarealer, der er angivet i stk. 5, når der er tale  

 om fyring med olie.
Ved fyring med fast brændsel er der ikke fastsat nogen  

 grænse for overskridelsen af tabellens arealer.
 Af 10.4.4. om små murede skorstene fremgår, at skorstenspiber kan udføres  

 med 108 mm vangetykkelser, når skorstenen er forsynet med godkendt foring.  

 Andre murede skorstene end de i 10.4.4 beskrevne skal ifølge stk. 4 godkendes  

 af boligministeriet.
 I 10.4.4., stk. 6, er »skorstensforinger af chamotte eller  

 bimsbeton« ændret til »skorstensforinger af cementbundne eller  

 keramiske materialer«.
 I 10.4.4., stk. 7, er angivet, at murede skorstene kan forsynes med  

 foringsrør af stål eller støbejern, når godstykkelsen på foringsrørene er  

 mindst 1,5 mm uanset kvaliteten af stålet.
 I 10.4.4., stk. 11 og 12, er indført regler om afstande fra  

 skorstensvanger til den ene side af træværk, som bjælker, spær og  

 trappevanger og regler om, at træværkets andre sider ikke må dækkes af  

 isolering eller af andet.
 Ifølge 10.4.4., stk. 14, skal skorstenselementer forsynes med 108 mm  

 skalmur ved gennemføring i stråtag el.lign.
I 10.4.5. om små stålskorstene er der i stk. 1 indsat en ny bestemmelse om  

 en godstykkelse på 3 mm, såfremt rørene udføres af lavtlegeret, rusttrægt  

 stål.
I stk. 2 præciseres, at mineraluld skal være temperaturstabilt, og  

 isoleringens mindstetykkelse på 50 mm også skal være overholdt ud for  

 samlinger på kernen.
Elementskorstene eller sektionsskorstene, der ikke  

 overholder kravene, skal jfr. stk. 4 godkendes af boligministeriet.
 10.4.5., indeholder en ny bestemmelse om indbygning af små stålskorstene i  

 skakt, når skorstenen passerer brandcelleafgrænsninger.
Ildsteder til gas reguleres af gasreglementet Bygningsreglementets bestemmelser i kap. 10 vedrører som hidtil kun  

 ildsteder for fast og flydende brændsel, d.v.s. kul, koks, brænde samt  

 petroleum og olie.
Bestemmelserne i 10.2.2. stk. 4 og 10.2.4., stk.2-9,  

 gælder dog også for gasildsteder.
Ildsteder for gas skal endvidere opfylde  

 bestemmelserne i gasreglementet, der er udsendt af ministeriet for offentlige  

 arbejder.
Seneste udgave er udsendt december 1981.
Halmfyringsanlæg. 10.2.1, stk. 8 Halmfyringsanlæg med en indfyret effekt på indtil 600 kW skal udføres og  

 installeres i overensstemmelse med Dansk Brændværns-Komite »Brandteknisk  

 vejledning nr. 22 om opstilling, indretning samt drift og vedligeholdelse af  

 halmfyringsanlæg«.
Brandteknisk vejledning nr. 22 kan fås ved  

 henvendelse til Dansk Brandværns-Komite.
Datavej 48, 3460 Birkerød tlf. 02-82  

 00 99.
Fyring med halm indebærer specielle brandmæssige problemer i forhold til  

 almindelige fyr.
Vejledningen indeholder derfor bl.a. bestemmelser om, at der  

 ikke må være direkte dørforbindelse mellem kedelrum og stalde eller rum med  

 let antændeligt oplag.
Opmærksomheden henledes i øvrigt på vejledningens afsnit om skorstene,  

 idet fyring med halm - afhængigt af den anvendte kedeltype - ofte medfører  

 overskridelse af den i 10.4.3., stk. 1, fastsatte grænse på 350 grader C for  

 røggastemperaturer i små skorstene.
Hvor dette er tilfældet, må der derfor  

 anvendes andre skrostene end de i 10.4.3. beskrevne, udført i overensstemelse  

 med de almene krav i 10.4.1.
Combipejse 10.2.2, stk. 2 De betingelser, der skal være opfyldt, for at en combipejs betragtes som  

 et lukket ildsted, er nu angivet i 10.2.2., stk. 2. Betingelserne svarer til  

 dem, der var opstillet i byggestyrelsens vejledning, udsendt sammen med  

 tillæg 14 til bygningsreglement 1977.
 Combipejse, som anses som lukkede ildsteder kan sluttes til en skorsten,  

 der modtager aftræk fra andre lukkede ildsteder og kan anvendes på linje med  

 traditionelle ildsteder, også med åbenstående låge.
Det er en forudsætning, at skorstene er dimensioneret til at modtage  

 aftrækket fra de ildsteder, der tilsluttes.
Som regel vil en almindelig muret  

 skorsten med 23 x 23 cm lysning, hvortil der alene er sluttet en mindre  

 oliefyret centralvarmekedel, kunne modtage aftræk fra yderligere et mindre,  

 lukket ildsted, herunder en »combipejs«, der opfylder de ovenfor  

 angivne krav.
 Opstilles en sådan combipejs på et gulv af brændbart materiale, skal  

 gulvet beklædes med ubrændbart materiale, der skal dække gulvet mindst 500 mm  

 foran fyrlågen og mindst 150 mm til hver side for lågen, jfr. 10.2.2., stk.  

 10.
 Combipejse, der ikke opfylder betingelserne i 10.2.2., stk. 2, betragtes  

 som åbne ildsteder med hensyn til tilslutning til skorsten og må derfor kun  

 sluttes til skorstene, der ikke modtager aftræk fra andre ildsteder, jfr.  

 10.3., stk. 2. Lysningsarealet i skorstenen skal være i overensstemmelse med  

 bestemmelsen i 10.4.3., stk. 5, om mindst 300 kvadratcencimeter henholdsvis  

 175 kvadratcentimeter, når frontåbningen er mindre end 2.500  

 kvadratcentimeter.
 I forhold til kravene i 10.2.2., stk. 11, om røgspjæld anses combipejse  

 som lukkede ildsteder og må derfor ikke forsynes med røgspjæld.
 Begrundelsen for bestemmelsen i 10.2.2., stk. 11 er, at kulilten fra et  

 lukket ildsted kan trænge ud i det rum, hvor ildstedet er placeret, såfremt  

 forbindelsen mellem ildstedet og skorstenen bliver afbrudt af et spjæld.
Opstilles en combipejs på et gulv af brændbart materiale, skal gulvet  

 beklædes med et ubrændbart materiale efter reglerne i 10.2.2., stk. 10, for  

 udførelse af gulv foran åbne ildsteder.
Det ubrændbare materiale skal således  

 dække gulvet mindst 500 mm foran ildstedets åbninger (lågen) og mindst 150 mm  

 til hver side for åbningen (lågen).
En combipejs, der er forsynet med vandelementer og sluttet til et  

 centralvarmeanlæg, skal - ligesom alle andre lukkede og åbne ildsteder med  

 vandelementer - sluttes til anlægget i overensstemmelse med publikation nr.  

 42/1980 Forskrifter for fyrede varmtvandsanlæg udsendt af Direktoratet for  

 Arbejdstilsynet.
Når bygningsreglementet i kap. 12.2., stk. 1, stiller krav  

 om, at kedler og varmeanlæg udføres i overensstemmelse med disse forskrifter,  

 er det for at sikre, at varmeanlæg udføres sikkerhedsmæssigt korrekt.
Dette  

 gælder også for combipejses tilslutning til varmeanlæg.
En combipejs kan således ikke sluttes til et såkaldt lukket anlæg, fordi  

 kedlen i forbindelse med sådanne anlæg af sikkerhedsmæssige grunde kun må  

 være fyret med automatisk gas- eller oliefyr og skal være forsynet med  

 driftstermostat og overkogssikring.
Til et lukket anlæg må der derfor ikke  

 sluttes ildsteder, der fyres med fast brændsel som brænde eller kul og koks.
Små murede skorstene og små stålskorstene. 10.4.4 og 10.4.5 Andre små skorstene end dem, der er beskrevet i 10.4.4. om små murede  

 skorstene og 10.4.5. om små stålskorstene skal godkendes af boligministeriet.  

 Det betyder for de murede skorstenes vedkommende, at skorstenselementer eller  

 blokke til at udføre skorstene af, skal være godkendt af boligministeriet for  

 lovligt at kunne anvendes.
For stålskorstens vedkommende betyder det, at  

 sådanne skorstene uden godkendelse vil kunne udføres af elementer, såfremt  

 den færdige skorsten overholder kravene i 10.4.5., herunder specielt kravene  

 om, at isoleringens mindstetykkelse på 50 mm også skal være overholdt udfor  

 samlinger.
Andre stålskorstene, uanset om de udføres i elementer eller ej.  

 skal ligesom de ovenfor nævnte elementer eller blokke til at udføre murede  

 skorstene af, være godkendt af boligministeriet for lovligt at kunne  

 anvendes.
 Ved bedømmelsen af, om sådanne skorstene, elementer eller blokke kan  

 godkendes, vil det være en forudsætning, at skorstenene, hvad enten de er  

 udført af elementer eller blokke eller er af en særlig konstruktion, opfylder  

 de almene krav i 10.1. og i 10.4.1. I denne forbindelse vil der bl.a. blive  

 stillet krav om, at skorstenene har god langtidsbestandighed imod røggas,  

 fugt og frost, samt at de er blevet afprøvet ved en brandprøvning efter DS  

 1054 Brandtekniske prøvninger af mindre skorstene.
Godkendelserne sker efter bestemmelsen i boligministeriets cirkulære af  

 20. november 1978 om boligministeriets godkendelsesordning for materialer og  

 konstruktioner til byggeri.
Ansøgning indsendes til Boligministeriets  

 godkendelsessekretatiat for materialer og konstruktioner, Postbox 54, 2970  

 Hørsholm.
Tlf. 02-86 55 33.
Kapitel 11. Ventilation -------------------------------------------------------------------- Ændringer i forhold til 1977-reglementet Bestemmelsen i 11.1., stk. 3, er ny og sikre, at ventilationen ikke får  

 uheldig indvirkning på ildsteders funktion.
Bestemmelsen, der bl.a. er  

 begrundet i bygningernes forøgede tæthed, er særlig aktuel for de  

 kontrollerede anlæg til permanent opvarmning og i mindre omfang for  

 brændeovne og lign.
I 11.2.2. arbejdes med begrebet boligenhed.
Dette omfatter, hvis andre  

 ikke udtrykkeligt er anført i den enkelte bestemmelse, såvel lejligheder som  

 værelser med selvstændig adgang.
11.2.2., stk. 1, fastsætter, at enhver boligenhed skal kunne sikres et  

 samlet luftskifte på 0,5 gang i timen.
Formåler med bestemmelsen er at sikre  

 et nødvendigt mindste luftskifte.
Bestemmelsen må ses i sammenhæng med den  

 øgede tæthed af hensyn til energiøkonomien.
I 11.2.2, stk. 3, er det fastsat, at der i etageboligbyggeri kun må  

 installeres mekeniske ventilationslæg.
Dette er sket i erkendelse af, at  

 naturlige ventilationsanlæg næppe vil kunne påregnes at fungere  

 tilfredsstillende i nyt byggeri bl.a. som følge af den forøgede tæthed.
Et  

 sådant krav er altså ikke gældende for eenfamiliehuse, herunder rækkehuse  

 m.v., hvor der fortsat kan udføres naturlig ventilation.
11.2.2., stk. 4, angiver ligesom bygningsreglement-77 forskellige  

 anvisninger på, hvorledes forsvarlig ventilation af rum i beboelsesbygninger  

 kan tilvejebringes.
Udføres ventilationen som anført heri, vil det førnævnte  

 krav om en mindste ventilation på 0,5 gang i timen normalt være overholdt.
I  

 forbindelse med ventilation af beboelsesrum er der indvidere indført et  

 supplerende krav om, at der udover oplukkeligt vindue skal anbringes en  

 regulerbar ventil i vindue eller ydervæg.
Dette er sket i erkendelse af, at  

 den forøgede tæthed i bygninger kan medføre, at naturlige ventilationsanlæg  

 eller mekaniske udsugningsanlæg næppe vil kunne fungere tilfredsstillende,  

 med mindre udelufttilførelsen sker gennem regulerbare ventiler.
Ventilerne  

 skal anbringes således, at de medfører mindst mulig trækgene.
Efter aftale  

 med direktoratet for arbejdstilsynet er bestemmelsen om ventilation af  

 elevatorskakte ændret således, at der altid kræves naturlig ventilation,  

 bl.a. af brændmæssige hensyn.
 I 11.2.3., 2, er indført krav om mekanisk ventilation i daginstitutioner.  

 Dette er sket for at modvirke de mange indeklimagener, der her været  

 konstateret i sådanne lokaler.
 Bestemmelserne i bygningsreglement-1977, 11.2.3., stk. 4, 11.2.4., stk. 3  

 og 11.2.4., stk. 5, om ventilation af gasildsteder er ophævet, da  

 gasreglementet for fremtiden dækker dette område.
I 11.3.1., stk. 3, er medtaget krav om sikring af kanaludmundinger ved  

 afskærmning eller på anden måde.
Kravet skal medvirke til at undgå ulykker i  

 forbindelse med kanaler af store dimensioner.
I 11.3.1., stk. 5 og 6, er indført bestemmelser om isolering af  

 ventilationskanaler og om måleinstrumenter eller måleudtag til kontrol af  

 driften.
Den sidste bestemmelse gælder ikke for eenfamiliehuse.
I 11.3.3., stk. 1, og 11.3.4. stk. 1, henvises til den nye norm, DS 447 om  

 udførelse af ventilationsanlæg, udarbejdet af Dansk Ingeniørforening.
Denne  

 norm er af ren teknisk art og vedrører projektering, udførelse og forskellige  

 driftsmæssige foranstaltninger i forbindelse med mekaniske ventilationsanlæg.  

 Bygningsreglementet anfører, at normen skal anvendes ved udførelse af  

 mekaniske ventilationsanlæg, og i konsekvens heraf er bestemmelserne i  

 bygningsreglement-77, 11.2.2., stk. 3, 11.2.4., stk. 2, 11.2.4., stk. 6 og  

 11.2.5., stk. 8, ophævet.
I 11.3.3., stk. 5, er ombygningsbestemmelsen fra tillæg 16 til  

 bygningsreglement-77 indarbejdet.
I erkendelse af de problemer, der ved  

 installation af wc-rum eller baderum i en eksisterende lejlighed, kan være  

 med at føre de nødvendige ventilationskanaler op igennem bygningen og op over  

 taget, tillades nu opsætning af en mekanisk ventilator f.eks. i et vindue  

 eller i ventilationskanal til ydervæg.
Lempelsen gør det lovligt at føre  

 luften fra ventilatoren gennem ydervæg til det fri, når dette sker til så  

 lidt gene som muligt for de øvrige beboere.
I 11.3.4., stk. 5 og 6, om anvendelse af energibesparende udstyr og  

 aggregater er der sket ændringer i de anvendte formuleringer, uden at der  

 egentlig er tale om realitetsændringer.
Der er dog i stk. 5, indført en ny  

 bestemmelse om anvendelse af udstyr til tidsstyring.
 I 11.4.2., stk. 1, er det præciseret, at udførelse af ventilationssystemer  

 i andre bygninger end beboelsesbygninger skal ske i overensstemmelse med norm  

 for brandtekniske foranstaltninger ved ventilationssytemer DS 428.
Kapitel 12. Installationer mv -------------------------------------------------------------------- Ændringer i forhold til 1977-reglementet I 12.1., stk. 4, er det fastsat, at installationer, herunder rørledninger  

 og rørgennemføringer, skal udføres således, at rotter hindres i at trænge ind  

 i eller under bygningen.
Bestemmelsen er udarbejdet i samarbejde med  

 miljøstyrelsen og sundhedsstyrelsen.
12.1., stk. 10, omhandler anbringelse af installationer i ingeniørgange  

 m.v.
Bestemmelsen er udarbejdet i samarbejde med arbejdstilsynet.
Om  

 bestemmelsens anvendelse se side 81.
 12.1., stk. 11, indeholder nu regler om isolering af vandinstallationer.
 Bestemmelsen tager sigte på såvel energibesparelse som på at fjerne  

 fugtgener.
 I 12.2., stk. 1 er medtaget en henvisning til arbejdstilsynets forskrifter  

 for centralvarmeanlæg med varmeveksler (ufyrede anlæg). Disse forskrifter  

 indeholder retningslinjer for udførelse af varmeanlæg og varmevekslere.
 I 12.2., stk. 7, fastsættes af energibesparende hensyn, at varmeanlæg i  

 bygningsafsnit, der kun benyttes periodevis, skal forsynes med udstyr til  

 tidsstyreing.
 Af 12.2., stk. 8 og stk. 9 fremgår, at varmeanlæg og anlæg for varmt  

 brugsvand skal forsynes med termometre og målere til registrering af  

 driftsforhold og energiforbrug.
I 12.4., stk.1, er henvist til arbejdsministeriets nye bekendtgørelse om  

 udførelse af elevatoranlæg.
Herefter er det ikke længere tilladt at udføre  

 elevatorer i trapperum med begrænsninger af fletværk m.v.
I konsekvens heraf  

 er formuleringen af 12.4., stk. 2, ændret.
I 12.5.3. er medtaget nye bestemmelser om udførelse af brandventilation.  

 Det er beskrevet, hvorledes brandventilationsåbninger skal udføres og  

 placeres i tagpflader, og hvornår der skal opsættes brandgardiner i  

 forbindelse med brandventilation.
Reglerne er nærmere gennemgået side 82.
I 12.5.4., stk. 3, om nødbelysning og panikbelysning er henvist til  

 stærkstrømsreglementet.
Dette indeholder nu de nødvendige bestemmelser om  

 udførelsen.
Byggesagsbehandling af installationer. 12.1, stk. 1 Kapitlet indeholder forskellige bestemmelser om installationer i  

 bygninger.
Der er ikke herved taget stilling til, om den enkelte installation  

 nævnt i 12.1., stk. 1, kræver byggesagsbehandling eller ej.
Dette spørgsmål  

 afgøres i den enkelte sag ud fra en vurdering efter byggelovens § 2.
Installationer i ingeniørgange mv. 12.1, stk. 10 Installationer, der kræver jævnligt eftersyn eller vedligeholdelse, skal  

 anbringes i gange eller rum (ingeniørgange), således at der er en fri højde  

 på mindst 1,9 m og en fri bredde på mindst 0,6 m eller anbringes i kanaler  

 med aftageligt dæk el.lign.
Bestemmelsen skal sikre hensigtsmæssige arbejdsforhold for personer, der  

 udfører reparations- eller vedligeholdelsesarbejde.
Bestemmelsen hindrer  

 ikke, at installationer, som ikke kræver jævnlig betjening, eftersyn eller  

 vedligeholdelse, fortsat kan anbringes i krybekældre.
Efter byggestyrelsens opfattelse må der lægges størst vægt på  

 betjeningsfunktionen og på den krævede hyppighed af nødvendigt eftersyn og  

 vedligeholdelse.
Forsvarligt udførte almindelige forsyningsinstallationer vil  

 normalt ikke kræve en sådan hyppighed i vedligeholdelsen, at den kan  

 karakteriseres som jævnlig.
Brandventilation. 12.5.3 Brandventilationsåbninger skal fordeles jævnt over tagfladen, og  

 effektiveteten må ikke nedsættes af nedhængte lofter el. lign.
 Åbningerne kan i deres simpleste form udføres af tagelementer med kort  

 kollapstid, jfr. 6.2., stk. 2, d.v.s. særligt godkendte ovenlyskonstruktioner  

 af uarmeret plast, som smelter ned ved varmepåvirkningen fra en brand.  

 Åbningerne kan også udføres, som andre ovenlystyper eller lemme, der åbnes  

 automatisk ved hjælp af smelteled eller detektorer.
Hvis brandventilationsåbningerne udføres som lemme eller ovenlys, der  

 åbner mindre end 180 grader, skal disse placeres således, at nabolemme eller  

 -ovenlys ikke åbner i samme retning.
Denne bestemmelse skal sikre, at  

 åbningernes ventilationseffekt berøres mindst muligt af skiftende  

 vindretninger.
Brandsektioner med et etageareal på over 2.000 kvadratmeter skal endvidere  

 forsynes med brandgardiner for at forhindre brandgasserne i at spredes  

 vilkårligt langs loftet og dermed sikre en hurtigere åbning af  

 brandventilationen.
Brandgardiner skal udføres af ubrændbare materialer.
De  

 skal anbringes i tæt forbindelse med loftet og føres så dybt ned i lokalet  

 som praktisk muligt (ca. 1/3 af rumhøjden). Indenfor hvert brandgardinafsnit  

 skal der være det nødvendige frie åbningsareal for brandventilationen  

 beregnet efter det enkelte afsnits etageareal.
Kapitel 13. Begrænsninger i byggelovens og bygningsreglementets  

 anvendelse -------------------------------------------------------------------- Ændringer i forhold til 1977-reglementet Kap. 13 indledes nu med en oversigt over, hvordan kapitlet er bygget op.  

 Kapitlet er udarbejdet med hjemmel i byggelovens § 3 og § 16, stk. 4, som  

 giver mulighed for at fastsætte, at lovens og bygningsreglementets materielle  

 og formelle bestemmelser ikke eller kun delvis skal gælde for visse arter af  

 bebyggelser.
I hvert enkelt afsnit i kap. 13 er nu angivet, hvilke  

 begrænsninger, der er foretaget henholdsvis i de materielle krav og med  

 hensyn til byggesagsbehandlingen.
13.1. er blevet udvidet, således at byggelov og bygningsreglement nu ikke  

 længere skal anvendes på vej- og stitunneler, der tjener rent trafikale  

 formål, og som udføres af eller godkendes af vejmyndigheden samt på master  

 til elforsyningsanlæg, almindelige master til elinstallationer (herunder  

 vejbelysningsanlæg) og master til offentlige elektriske baners  

 køreledningsanlæg.
Bestemmelsen om elmaster er nærmere uddybet side 85.
 Disse arbejder og anlæg kan nu udføres og tages i brug og nedrives uden  

 tilladelse efter byggelov og bygningsreglement, ligesom der ikke gælder nogen  

 materielle regler.
13.2. omfatter nu også kabelskabe for fremføring af elektricitet, måle- og  

 trykregulatorstationer for fremføring af gas samt pumpestationer og  

 trykforøgeranlæg for vand- og afløbssystemer.
Disse bygninger kan fremover  

 udføres, tages i brug og nedrives uden tilladelse efter byggelov og  

 bygningreglement, ligesom der ikke gælder nogen materielle regler.
 I 13.8. er det fastsat, at udskiftning af små ildsteder, udskiftning af  

 lagertank for oliebrændere på små centralvarmekedler og udskiftning af  

 oliebrændere i eenfamiliehuse (herunder dobbelthuse, rækkehuse, kædehuse,  

 gruppehuse og lign.) kan ske uden byggetilladelse og ibrugtagningstilladelse.  

 Det er en betingelse, at udskiftningerne foretages uden bygningsmæssige  

 forandringer, samt at de materielle krav i kap. 10 henholdsvis gasreglementet  

 overholdes.
Med hensyn til installationen af gasforbrugende apparater i  

 eenfamiliehuse, rækkehuse, dobbelthuse m.v. kan dette ske uden  

 byggetilladelse og ibrugtagningstilladelse, når der ikke foretages  

 bygningsændringer.
Sådanne installationer skal overholde gasreglementets  

 bestemmelser, herunder bl.a. bestemmelserne om anmeldelse til  

 gasleverandøren.
Da installationen af disse apparater kan ske uden tilladelse  

 fra bygningsmyndigheden, kan udskiftning af sådanne apparater også ske uden  

 byggetilladelse.
Det samme gælder udskiftning af oliebrænder med gasbrænder.  

 Det er en forudsætning, at udskiftningen kan ske uden bygningsændringer.
Det er endvidere i 13.8. fastsat, at visse korntørringsanlæg kan  

 installeres uden byggetilladelse og ibrugtagningstilladelse.
Det er en  

 betingelse, at bygningsreglementets bestemmelser og Dansk Brandværns-Komites  

 brandtekniske vejledning nr. 8 overholdes.
Opførelse af bygninger, hvori  

 tørringsanlæg etableres, er ikke omfattet af undtagelsen i 13.8. og vil  

 fortsat kræve almindelig byggesagsbehandling.
Bestemmelserne for jordbrugserhvervenes (landbrug, skovbrug og gartneri)  

 avls- og driftsbygninger i 13.9., der i 1977-reglementet blev fastsat efter  

 forhandling med landbrugets og gartnerierhvervets organisationer, er  

 videreført uændret.
En række fortolkningsspørgsmål i relation til  

 bestemmelserne er omtale side 86-92.
 I 13.10. om sommerhusbebyggelse i sommerhusområder er gennemført en række  

 ændringer i konsekvens af de ændringer, der er sket i de materielle krav, som  

 der henvises til i det øvrige bygningsreglement.
 For alle de bygningsarter, der er omfattet af kap. 13 gælder endvidere, at  

 de forskellige bebyggelser, anlæg m.v. kan nedrives uden tilladelse efter  

 1.7.
Elmaster. 13.1 Elmaster til offentlige trafikanlæg, vejbelysningsanlæg, stærkstrømsanlæg  

 m.v. er nu undtaget fra byggelovens og bygningsreglementets materielle og  

 formelle regler om byggesagsbehandling.
 Undtagelsen gælder ikke for specielt udformede belysningsmaster (f.eks. på  

 sportspladser), fritstående antennemaster (radio- og fjernsynsmaster) og  

 vindmøllemaster.
At hjemmelen i byggeloven til at undtage visse byggearbejder for  

 byggesagsbehandling udnyttes, betyder samtidig, at arbejdet er et  

 byggearbejde i byggelovens forstand.
Selv om arbejdet således undtages fra  

 byggesagsbehandlingen og de materielle regler i bygningsreglementet, vil det  

 pågældende arbejde fortsat være omfattet af anden lovgivning.
Dette gælder  

 således by- og landzoneloven og kommuneplanloven.
Planstyrelsen har bedt  

 byggestyrelsen om især at gøre opmærksom på, at kommuneplanlovens § 16, stk.  

 3, om lokalplanpligt og § 43 om det vandrette højdegrænseplan fortsat gælder.  

 kommunerne skal således fortsat varetage sine planlægningsopgaver m.v. efter  

 kommuneplanloven og by- og landzoneloven, uanset at elmasterne for offentlige  

 trafikanlæg undtages fra byggesagsbehandling.
Små bygninger mv. 13.4 I 13.4. er fastsat, at højst 2 småbygninger med en grundflade hver på  

 indtil 10 kvadratmeter, som opføres i tilknytning til beboelsesbygninger, og  

 som ikke anvendes til beboelse eller erhverv, kan opføres, uden at  

 bygningsreglementets materielle regler skal overholdes og uden bygge- og  

 ibrugtagningstilladelse.
Det er samtidig fastsat, at afstanden til enhver anden bebyggelse på  

 grunden skal være mindst 2,5 m. Ønskes småbygningen opført i mindre afstand  

 til anden bebyggelse på grunden eller sammenbygget med anden bebyggelse på  

 grunden, eller ønskes der bygget mere end 2 småbygninger, gælder de  

 almindelige regler i bygningreglementet.
Der kan således ikke dispenseres fra  

 bestemmelserne i 13.4.
Disse småbygninger kan ligeledes opføres i naboskel eller nærmere naboskel  

 end 2,5 m, dog således at højden i skel ikke må overstige 1,8 m, svarende til  

 den almindelige hegnshøjde.
Højdebegrænsningerne skal forstås på den måde, at  

 bygninger, der opføres i skelbræmmen, skal holdes under et skråt  

 højdegrænseplan, gående fra 1,8 m i skel og til 2,4 m i en afstand af 2,5 m  

 fra skel.
Kommunalbestyrelsen kan heller ikke dispensere fra disse  

 bestemmelser.
Kan bestemmelserne ikke opfyldes, Gælder bygningsreglementets  

 almindelige regler.
Små indskudte etager ved sommerhuse. 13.10 Spørgsmålet om administration af de generelle bestemmelser om højder og  

 etageantal for sommerhuse, som er fastsat i § 15, stk. 1 og 2, i  

 miljøministeriets bekendtgørelse nr. 595 af 15. december 1976 har været  

 drøftet med planstyrelsen.
Planstyrelsen har oplyst, at man ved vurderingen  

 af bygningens etageantal ikke umiddelbart vil anse det for forsvarligt at se  

 bort fra enhver indskudt etage, selvom etagen kun har et areal på højst 4,5  

 kvadratmeter.
Efter planstyrelsens opfattelse må man tage stilling fra  

 tilfælde til tilfælde under hensyn til de væsentlige forskellige  

 forudsætninger, der kan være tale om.
Jordbrugserhvervenes avls- og driftsbygninger. 13.9 For jordbrugserhvervenes avls- og dirftsbygninger er de særlige lempelige  

 krav i de materielle regler og de særlige bestemmelser om  

 byggesagsbehandlingen videreført fra 1977-reglementet.
De bygningsmæssige krav. 13.9.1-13.9.4 Stuehuse til landbrugsejendomme er ikke omfattet af bestemmelserne  

 i kap. 13. Disse bygninger skal altid opfylde bygningsreglementets  

 almindelige krav i kap. 1-12.
For avls- og driftsbygninger såvel i byzone som landzone gælder  

 bestemmelserne i kap. 13.9.1.-13-9-4 I 13.9.1. er fastsat, at de almindelige bebyggelsesregulerende højde og  

 afstandsbestemmelser skal overholdes i forhold til naboskel og i forhold til  

 vej.
En undtagelse er gjort for siloer med et tværsnit på højst 20  

 kvadratmeter, som opføres som en del af en større bygning.
De almindelige højde- og afstandskrav kræves ikke overholdt mellem  

 bygninger på samme grund.
Her gælder alene de brandmæssige afstandsforhold i  

 6.3.
I 13.9.2. om bygningskonstruktioner er fastsat, at de amlindelige  

 bestemmelser om dimmensionering og udførelse af bygningskonstruktioner skal  

 overholdes.
Der er dog gjort en begrænsning for snebelastningskravene ved  

 gartneriernes væksthuse.
Endvidere er der gjort en undtagelse for  

 tilbygninger på indtil 200 kvadratmeter etageareal.
Sådanne tilbygninger kan  

 udføres i samme konstruktion som den bygning, hvortil tilbygningen sker.
Ved forhandlingerne i 1976-77 gjorde Dansk Erhvervsgartneriforening  

 opmærksom på, at byudviklingen ofte medfører, at ældre gartnerier må flytte,  

 og at det er ret almindeligt, at de ældre væksthuse genopstilles ved det nye  

 gartneri.
Adskillige af disse væksthuse opfylder ikke de gældende  

 stabilitetsnormer, således at gennemførelse af kravene vil kunne betyde en  

 væsentlig økonomisk belastning ved sådanne udflytninger.
Byggestyrelsen  

 henleder på ny kommunalbestyrelsens opmærksomhed på dette forhold og skal  

 henstille, at der fortsat anlægges en lempelig dispensationspraksis.
 I 13.9.3. er fastsat, at avls- og driftsbygninger fortsat skal overholde  

 brandafstandskravene i 6.3. og kravende til brandvægge og brandsektionsvægge  

 i 6.4. samt de særlige krav i 6.19 Kravene gælder dog ikke for væksthuse ved  

 gartnerier.
Endvidere skal bestemmelserne for ildsteder og skorstene i kap. 10  

 overholdes.
Opstilling af store ildsteder i væksthuse for gartnerier kan dog  

 ske uanet bestemmelsen i 10.2.4., stk. 5, om selvstændig brandcelle.
Ved fastsættelsen af bestemmelserne om opdeling i brandceller og  

 brandsektioner i 1977 gjorde landbrugets organisationer gældende, at en  

 sektionering af større løsdriftsstalde ville kunne vanskeliggøre  

 produktionsgangen ved denne driftsform.
I 1977 henstillede boligministeriet  

 til kommunalbestyrelsen, at man anlagde en lempelig dispensationspraksis  

 f.eks. betinget af, at der tilvejebringes gode udgangsmuligheder ved sådanne  

 bygninger.
Bebyggestyrelsen skal fortsat bede kommunalbestyrelsen være  

 opmærksom på dette forhold.
 I 13.9.4. om afløbsforhold er det fastsat, at afløb for bygninger med  

 dertil knytede afløbsinstallationer skal udføres i overensstemmelse med Dansk  

 Ingeniørforenings norm for afløbsinstallationer DS 432.
Ved en drøftelse med landbrugsorganisationerne i 1978 har byggestyrelsen  

 oplyst, at de såkaldt lukkede afløbssystemer er omfattet af Dansk  

 Ingeniørforenings norm for afløbsinstallationer.
Om afløbsinstallationers  

 udførelse henvises til autorisationsloven, som hører under ministeriet for  

 offentlige arbejder.
Almindelig byggesagsbehandling Stuehuse til landbrugsejendomme kræver altid - uanset hvor  

 jordbruget er beliggende - almindelig byggesagsbehandling, jfr. de  

 almindelige bestemmelser i kap. 1.
 Avls- og driftsbygninger, som er beliggende i byzone eller  

 sommerhusområder kræver altid almindelig byggesagsbehandling, jfr. de  

 almindelige bestemmelser i kap. 1.
Anmeldelse Avls- og driftsbygninger, beliggende i landzone, og som ikke kræver  

 tilladelse efter by- og landzoneloven undergives en lempeligere  

 byggesagsbehandling efter bestemmelserne i 13.9.5. »det udvidede  

 anmeldelsessystem«, se nedenfor.
For gartnerier gælder lempelserne også  

 for gartnerier, der ikke har kunnet noteres som sådan i matriklen.
 Kræver avls- og driftsbygningen zonetilladelse efter by- og landzoneloven,  

 skal byggesagen undergives almindelig byggesagsbehandling, jfr. de  

 almindelige bestemmelser i kap. 1.
Ved bedømmelsen af, om byggeriet er omfattet af det udvidede  

 anmeldelsessystem i 13.9.5., lægges den vurdering til grund, som er foretaget  

 af myndigheden efter by- og landzoneloven af, om byggeriet skal have  

 zonetilladelse.
Bygningsmyndigheden skal ikke i forhold hertil foretage nogen  

 selvstændig vurdering.
Anmeldelsessystemet. 13.9.5 Det udvidede anmeldelsessystem går i store træk ud på følgende:
Inden byggeriet påbegyndes, skal der foretages skriftlig anmeldelse til  

 kommunalbestyrelsen.
Anmeldelsen skal være ledsaget af tilstrækkelige  

 oplysninger og tegningsmateriale, jfr. 13.9.5., stk. 3 og 4 til, at  

 kommunalbestyrelsen kan bedømme, om kravene i 13.9.1.-13.9.4. er opfyldt.
 Såfremt de oplysninger og tegningsmateriale, som følger med anmeldelsen,  

 ikke er tilstrækkelige for bygningsmyndighedens bedømmelser, må kommunen  

 indkræve det manglende og i forbindelse hermed afbryde 4-ugers fristen, jfr.  

 13.9.5., stk. 5.
 Opmærksomheden henledes på, at der ikke kan kræves oplysninger til  

 vurdering af andre bestemmelser end det brgrænsede antal bestemmelser, der  

 gælder for de pågældende bygninger, jfr. kap. 13.9.1.-13.9.4.
 Der betales ikke gebyr for kommunalbestyrelsens behandling af anmeldelsen,  

 jfr. 13.9.5., stk. 7, og kap. 1.9., stk. 12.
 Den, der påbegynder et byggearbejde i strid med bestemmelserne i 13.9.,  

 kan straffes med bøde, jfr. 13.9.5., stk. 8.
Statiske beregninger ved avls- og driftsbygninger Om indkrævning af statiske beregninger i forbindelse med avls- og  

 driftsbygninger bemærkes følgende:
Som det fremgår af kap. 13.9.2., stk. 1, gælder bestemmelserne i kap. 5.2.  

 om dimensionering og udførelse af bygningskonstruktioner.
I kap. 13.9.2, stk.  

 3, er dog fast sat en begrænsning i kravene til snebelastninger for væksthuse  

 ved gartneri, og i kap. 13.9.2., stk. 4, er fastsat, at bestemmelserne i kap.  

 5.2. ikke gælder for mindre tilbygninger på indtil 200 kvadratmeter  

 bruttoetageareal til bestående avls- og driftsbygninger, når tilbygningen  

 udføres i samme konstruktion som bestående bygninger d.v.s., der kan ikke for  

 sådanne tilbygninger kræves statiske beregninger til eftervisning af, at  

 bestemmelserne i kap. 5.2. er opfyldt.
 I kap. 13.9.2., stk. 2, er fastsat, at de statiske krav normalt kan anses  

 for opfyldt, når bebyggelsen opføres på grundlag af de af Statens  

 Byggeforskningsinstitut (SBI) og Landboorganisationernes Byggetjeneste  

 udgivne »Landbrugets byggeblade« eller på grundlag af anvisninger  

 godkendt af boligministeriet, se endvidere tilsvarende bestemmelser for  

 væksthuse ved gartnerier i stk. 3.
 Når det oplyses, at bebyggelsen opføres på grundlag af de nævnte  

 byggeblade, har det herefter været meningen, at kommunen normalt ikke behøver  

 at indkræve yderligere oplysninger eller beregninger, idet de statiske krav  

 da vil være opfyldt.
Bortset herfra er det byggestyrelsens opfattelse, at det i øvrigt må være  

 overladt til den lokale bygningsmyndigheds vurdering i det enkelte tilfælde,  

 om det skønnes fornødent at kræve eftervisning af, at bestemmelserne i kap.  

 5.2. er opfyldt.
Efter byggestyrelsens opfattelse må det bero på en vurdering  

 i det enkelte tilfælde af byggeriets størrelse og art samt af hvilke  

 konstruktioner (af større eller mindre enkelhed), der anvendes i byggeriet.
 Har kommunalbestyrelsen ikke inden 4 uger fra anmeldelsen gjort  

 indsigelse, kan arbejdet påbegyndes og udføres, og det færdige arbejde kan  

 tages i brug uden ibrugtagningstilladelse.
Eftersyn/tilsyn ved anmeldelsessystemet Således som bestemmelserne om det udvidede anmeldelsessystem er udformet i  

 kap. 13.9.5., har det været hensigten, at bygningsmyndighedens indsats skulle  

 koncentrere sig om behandlingen af anmeldelsen inden for 4 ugers fristen, og  

 at der normalt ikke skulle foretages eftersyn under byggeriet eller ved  

 byggeriets færdiggørelse.
 En kommunalbestyrelse kan således ikke indrette sin byggesagsbehandling  

 således, at der foretages eftersyn i alle byggesager efter kap. 13.9.5.
Hvis kommunen erfarer (ved klager eller på anden måde), at der  

 samdsynligvis bygges ulovligt eller er opført et ulovligt byggeri, kan  

 kommunen foretage eftersyn med hjemmel i byggelovens § 19 for at undersøge,  

 om der er sket byggelovovertrædelser, og i bekræftende fald kan kommunen  

 bringe de normale lovliggørelsesbestemmelser i lovens § 17 i anvendelse.  

 Ligeledes vil kommunalbestyrelsen i givet fald kunne bringe  

 farebestemmelserne i lovens § 18 i anvendelse.
Efter byggestyrelsens  

 opfattelse vil vedligeholdelsesbestemmelserne i lovens § 14 kun i begrænset  

 omfang kunne anvendes ved avls- og driftbygninger.
 I de tilfælde, hvor kommunen har forlangt konstaterede ulovlige forhold  

 bragt i overensstemmelse med byggelovgivningen, kan der efter  

 omstændighederne være behov for efterfølgende tilsyn for at efterse, om  

 forholdene er ændret som forlangt af kommunen.
 Byggestyrelsen er belvet spurgt om, hvorledes retsstillingen er, hvis  

 kommunen bliver anmodet om at foretage eftersyn af bygherren eller andre  

 f.eks. et realkreditinstitut.
 Efter byggestyrelsens opfattelse er det overladt til kommunalbestyrelsens  

 afgørelse, i hvilket omfang der skal ydes kommunens borgere en service, der  

 ikke er forudsat i lovgivningen.
 Kommunens ansvar ved eftersyn, der ydes som service, svarende til ansvaret  

 ved tilsvarende eftersyn ved normal byggesagsbehandling efter kap.  

 1-reglerne, d.v.s., ansvaret beror på de almindelige forvaltningsretlige  

 principper om fejl og forsømmelser under udøvelsen af offentlig tjeneste  

 eller hverv, og afgørelsen er i den konkrete sag et domstolsanliggende.
Noget lignende må formentlig gælde, hvis kommunen efter en klage over  

 ulovligt byggeri nægter at foretage eftersyn, og bygningen derefter falder  

 sammen.
I tilfælde som nævnt, hvor der foreligger klage eller anden  

 sandsynlighed for alvorlige mangler ved et byggeri, vil det efter  

 byggestyrelsens opfattelse være tilrådeligt at foretage eftersyn.
Forældelse Anmeldelse om byggerier i 13.9.5. forældes efter tilsvarende regler som  

 byggetilladelser, der ikke udnyttes inden 1 år, jfr. kap. 1.4., stk. 2.
