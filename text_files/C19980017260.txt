Vejledning om Det Udvidede Totalbalanceprincip  

 (DUT) Indledning Det Udvidede Totalbalanceprincip - eller i daglig tale:  

 »DUT-princippet« - blev indført i 1984. Som navnet siger, er der tale  

 om en udvidelse af det Totalbalanceprincip, der har været  

 gældende siden kommunalreformen i begyndelsen af 1970'erne.
 Totalbalanceprincippet indebærer, at der ved  

ændring i udgifts- eller opgavefordelingen mellem staten,  

 kommunerne og amterne skal ske en regulering af det generelle statstilskud  

 (bloktilskuddet) til kommuner og amter for de økonomiske konsekvenser  

 heraf.
 Med DUT-princippet er denne regel om regulering af  

 statstilskuddet udvidet til også at omfatte de økonomiske  

 konsekvenser af ændringer i den bindende statslige regulering af  

 kommunernes og amternes virksomhed.
 Denne vejledning indeholder en beskrivelse af  

 regelsættet for administrationen af DUT-princippet, som de kommunale  

 parter har tilsluttet sig i forbindelse med aftalerne om kommunernes og  

 amternes økonomi i foråret 1991. Administrationen af reglerne  

 beror i øvrigt på den praksis, som har udviklet sig gennem  

 udfaldet af konkrete sager.
Herudover indeholder vejledningen en omtale af nogle  

 områder, hvor DUT-reglerne ikke er entydigt fastlagt i lovgrundlaget,  

 og hvor der i en række konkrete sager ikke har været enighed  

 mellem staten og de kommunale parter om fortolkningen af DUT-princippet.
Det  

 drejer sig om følgende områder: Arbejdsgiverafgifter, frivillige  

 udgifter og likviditetsforskydninger.
 Som opfølgning på aftalerne om kommunernes og  

 amternes økonomi fra juni 1998 er foretaget en række  

 præciseringer og justeringer af det hidtidige regelsæt for Det  

 Udvidede Totalbalanceprincip.
 I afsnit 1 gennemgås lovgrundlaget for  

 DUT-princippet.
Afsnit 2 indeholder en afgrænsning af  

reguleringsområdet i henhold til DUT-princippet.
Der foretages  

 først en generel afgrænsning af, hvad der nærmere er  

 omfattet af DUT-regelsættet.
Dernæst afgrænses princippet i  

 relation til særlige forhold og situationer.
Afgrænsningen er  

 belyst med eksempler.
I afsnit 3 foretages en gennemgang af de  

procedureforhold, der knytter sig til DUT-forhandlingerne.
Derudover  

 beskrives den statslige totalrammeordning i forhold til DUT-princippet.
 Afsnit 4 indeholder en kortfattet omtale af  

 sammenhængen og berøringsfladerne mellem DUT-princippet og  

 aftalesystemet, budgetgarantien, statslige signaler samt opgørelsen af  

 opgavekorrektioner.
1. Regelgrundlag Totalbalanceprincippet, der blev gennemført  

 på baggrund af 1972-notatet fra Byrdefordelingssekretariatet,  

 indebærer, at der ved den årlige fastsættelse af  

 statstilskuddet til kommuner og amter foretages en regulering for:
Kommunale mer- eller mindreudgifter som følge af  

 ændringer i udgifts- og opgavefordelingen mellem staten, kommunerne og  

 amtskommunerne i tilskudsåret.1 Det Udvidede Totalbalanceprincip, som blev  

 indført ved lov nr. 211 af 16. maj 1984, betyder, at der ved  

 fastsættelsen af statstilskuddet endvidere skal ske en regulering  

 for:
Kommunale mer- eller mindreudgifter som følge af  

 ændringer i den bindende statslige regulering af kommunernes og  

 amtskommunernes virksomhed.2 I bemærkningerne til lovforslaget, der  

 indførte DUT-princippet, anføres det uddybende:
Lovforslaget indebærer, at der som hidtil skal ske  

 ændringer i tilskuddene i tilfælde af ændringer i udgifts-  

 og opgavefordelingen mellem staten, kommunerne og amtskommunerne.
Denne  

 bestemmelse tænkes fortsat administreret således, at  

 ændrede regler for kommunernes beskatning af indkomst mv. ikke giver  

 anledning til kompensation.
Derimod vil der kunne ydes kompensation, hvis en  

 skattedelingsregel ændres på en måde, så kommunernes  

 provenu påvirkes.
Desuden vil tilskuddene kunne ændres, hvis der  

 sker ændringer, som væsentligt påvirker kommunernes  

 udgifter, i beskatningen af varer, tjenesteydelser, fast ejendom eller  

 lønsum.
Et eksempel herpå er en ændring af reglerne for  

 kommunal momspligt.
En almindelig momsforhøjelse vil derimod normalt  

 ikke give anledning til kompensation.
 Det foreslås, at tilskuddene derudover skal kunne  

 ændres som følge af ændringer i den bindende statslige  

 regulering af kommunernes virksomhed.
 Bestemmelsen omfatter regler, der er bindende for  

 kommunernes virksomhed, herunder reguleringer, hvor kommunalbestyrelsen  

 (amtsrådet) efterfølgende selv må beslutte, hvordan og i  

 hvilket omfang (amts)kommunerne skal tilpasse sig den pågældende  

 bindende regelændring.
 Henstillinger om besparelser eller merudgifter er ikke  

 omfattet.
 Derimod kan f.eks. ophævelse af restriktioner, der  

 direkte forhindrer (amts)kommunerne i en i øvrigt mere  

 økonomisk adfærd, give anledning til kompensation for de heraf  

 følgende beregnede kommunale udgiftskonsekvenser.
Bestemmelsen sigter primært på generelt  

 formulerede forskrifter.
Enkeltafgørelser, der i kraft af en klar og  

 væsentlig præcedens-virkning kan sidestilles med regler, vil dog  

 også kunne give anledning til tilskudsændringer.
Det er forudsat, at den konkrete vurdering af, om der skal  

 ydes kompensation, som hidtil foretages af Indenrigsministeriet efter  

 drøftelse med Finansministeriet og de kommunale  

 organisationer.3 I bemærkningerne til et ændringsforslag  

 til lovforslaget hedder det videre:
 Regeringen har tilkendegivet, at den i de tilfælde,  

 hvor der ikke opnås enighed om størrelsen af en besparelse eller  

 merudgift, er villig til at efterregulere året efter, hvis det kan  

 gøres på et rimeligt sikkert grundlag og uden væsentlige  

 administrative meromkostninger.
 I aftalen af 29. maj 1987 mellem regeringen og Det  

 Radikale Venstre om den kommunale økonomi i 1987 og 1988 hedder det  

 bl.a:
 Der sker en opstramning af statens vejledningsvirksomhed  

 over for kommuner og amtskommuner, idet ressortministerierne forpligtes til  

 at drøfte økonomiske konsekvenser af henstillinger,  

 vejledninger mv. med Finans- og Indenrigsministeriet, Kommunernes  

 Landsforening og Amtsrådsforeningen, forinden disse udsendes, selv om  

 de ikke har bindende karakter.
Ved lov nr. 183 af 23. marts 1992 om ændring af lov  

 om kommunal udligning og generelle tilskud til kommuner og amtskommuner er  

 der foretaget en tilpasning af administrationsgrundlaget for DUT-princippet.  

 Tilpasningen er nærmere beskrevet i lovforslagets bemærkninger.  

 Det fremgår heraf, at skattevirkningerne af regelændringer - som  

 ellers normalt ikke er omfattet af DUT-princippet - giver anledning til  

 regulering af det generelle statstilskud i tilfælde, hvor  

 regelændringen betyder, at der direkte ændres i antallet af  

 modtagere af en beskattet ydelse og samtidig sker en tilsvarende modsatrettet  

 ændring i antallet af modtagere af en ikke beskattet ydelse.
Endvidere  

 reguleres der for ændring i provenu af indkomstskat, hvis en  

 regelændring ændrer en ydelses skattepligtige forhold.
I  

 bemærkningerne anføres:
Baggrunden for denne tilpasning af  

 administrationsgrundlaget for tilskudsregulering i forbindelse med  

 ændrede regler for kommunernes beskatning af indkomst mv. er hensynet  

 til, at regler, der f.eks. alene har til hensigt at ændre en ydelses  

 skattepligtige forhold, ikke skal medføre ændringer i den  

 økonomiske balance mellem staten og kommunerne henholdsvis  

 amtskommunerne under ét.4 I bemærkningerne beskrives endvidere en  

 tilpasning af DUT-reglerne vedrørende skattedelingsregler:
Endvidere skal det bemærkes, at der er enighed  

 mellem regeringen og de kommunale parter om, at den i bemærkningerne  

 til lovforslag nr.
L 118 af 14. marts 1984 indeholdte adgang til at yde  

 kompensation, hvis en skattedelingsregel ændres på en måde,  

 så kommunernes provenu påvirkes, ikke vil blive bragt i  

 anvendelse.
Sådanne provenumæssige ændringer vil  

 indgå i forhandlingerne mellem regeringen og de kommunale parter om den  

 samlede (amts)kommunale økonomi.
 Ved kongelig resolution af 10. marts 1993 som meddelt i  

 Statsministeriets bekendtgørelse nr. 125 af 12. marts 1993 er sager  

 vedrørende opgørelsen af det samlede statstilskud til kommuner  

 og amter, herunder administrationen af DUT-princippet, overført fra  

 Indenrigsministeriet til Finansministeriet.
2. Hvad er omfattet af Det Udvidede Totalbalanceprincip ? 2.1. Generel afgrænsning af reguleringsområdet Bindende regelændringer Reguleringsområdet efter DUT-princippet omfatter  

 umiddelbart bindende regelændringer, dvs. regelændringer, der  

 gennemføres ved lov eller ved udstedelse af  

bekendtgørelser,  cirkulærer eller tilsvarende  

 forskrifter.
 Justitsministeriets bekendtgørelse om uddannelse af  

 brandvæsenets personale bevirkede i 1989, at kommunernes tilskud blev  

 forhøjet med 3,7 mill. kr.
 Miljøministeriets cirkulæreskrivelse om  

 udarbejdelse af kommunale beredskabsplaner for strandrensning mv.  

 betød i 1987 en tilskudsforhøjelse for kommunerne på 1,2  

 mill. kr.
Dette betyder omvendt, at merudgifter eller besparelser  

 som følge af demografiske forskydninger, den teknologiske udvikling,  

 eller ændringer i holdninger og normer mv. ikke indgår i  

 reguleringsområdet.
Det samme gælder merudgifter eller  

 mindreudgifter som følge af ændringer i overenskomster.
 Det demografisk betingede fald i elevtallet op gennem  

 1980'erne, som har reduceret udgiftsbehovet på folkeskoleområdet,  

 har ikke dannet grundlag for tilskudsreduktion.
Regelændringen skal være bindende for  

 kommunernes og amternes virksomhed for at udløse regulering af  

 statstilskuddene.
Ordet »bindende« skal her fortolkes således, at  

 regelændringer, der uden direkte at pålægge kommunerne og  

 amterne at handle på en bestemt måde, også er omfattet af  

 reguleringsområdet.
 Kommunernes tilskud blev i 1985 reduceret med 37 mill. kr.  

 på grund af de potentielle kommunale indtægtsmuligheder ved  

 Miljøministeriets såkaldte rottebekendtgørelse, der giver  

 kommunerne mulighed for (men ikke pålæg om) at opkræve  

 afgifter ved rottebekæmpelse.
Samtidig med skattereformen i 1993 blev reglerne for de  

 statslige tjenestemandspensioner ændret (ophævelse af  

 samordningsfradrag mv.). Lovændringen har ingen automatisk virkning for  

 kommunerne, men tjenestemandspensionerne på det kommunale område  

 har altid fulgt de statslige regler, og det var en politisk  

 forudsætning, at de kommunale regler blev ændret samtidig med de  

 statslige.
Lovændringen førte til bloktilskudsregulering for  

 kommunale merudgifter.
I situationer, hvor det helt eller delvist er overladt til  

 kommunerne og amterne selv at beslutte tilpasningsomfanget, vil  

 reguleringsbeløbet bero på en konkret forhandling.
Som  

 udgangspunkt for drøftelserne om reguleringsbeløbets  

 størrelse anvendes den pågældende ministers  

 tilkendegivelse - i lovbemærkninger, breve eller lignende - af, i  

 hvilken udstrækning kommunerne og amterne bør tilpasse sig de  

 nye regler.
I 1991 ændredes færdselsloven således,  

 at det blev muligt at gengive førerretten til personer, der har  

 fået denne frakendt som følge af spiritus- eller  

 promillekørsel, såfremt de pågældende personer har  

 overholdt en kontrolleret behandling for alkoholmisbrug.
De kommunale parter  

 frygtede, at lovændringen ville indebære øgede udgifter  

 for sundhedsvæsenet.
I forbindelse med lovens vedtagelse  

 præciserede justitsministeren imidlertid over for de kommunale parter,  

 at lovændringen ikke medførte, at de omhandlede domfældte  

 alkoholmisbrugere skulle have nogen fortrinsret til behandling i  

 sundhedsvæsenet.
Sagen førte derfor ikke til  

 tilskudsregulering.
Indenrigsministerens lov om gebyrer og morarenter  

 vedrørende visse ydelser, der opkræves eller inddrives af  

 kommuner og amter, førte i 1992 til bloktilskudsregulering på  

 grund af de potentielle kommunale gebyrindtægter som følge af  

 loven.
Loven giver alene kommunerne mulighed for at opkræve et gebyr  

 på op til 200 kr. for erindringsskrivelser vedrørende restancer.  

 I lovforslagets bemærkninger var imidlertid anført: »Det er  

 regeringens opfattelse, at det af hensyn til effektiviseringen af  

 restanceinddrivelsen vil være hensigtsmæssigt - medmindre ganske  

 særlige forhold gør sig gældende - at der træffes  

 beslutning om opkrævning af gebyr med 200 kr.« I 1992 gennemførtes socialministerens lov om  

 tvangstilbageholdelse af stofmisbrugere i behandling.
Loven giver amterne  

 mulighed for at tilbyde stofmisbrugere tvangstilbageholdelse som led i  

 behandling for misbruget.
I lovforslagets bemærkninger var  

 anført: »Det er med lovforslaget ikke tilsigtet at forøge  

 amternes udgifter ved iværksættelse af behandlingstilbud.
Tilbud  

 med mulighed for tilbageholdelse er således betinget af, at tilbuddene  

 kan finansieres inden for området.« Loven førte derfor ikke til  

 bloktilskudsregulering for amternes udgifter i forbindelse med  

 iværksættelse af behandling.
 Reguleringsområdet er imidlertid ikke  

 begrænset til kun at omfatte formelle regelændringer, der  

 gennemføres ved lov, bekendtgørelse eller lignende.
Også statslige initiativer, der er udformet som  

henstillinger eller vejledninger, men som efter deres indhold  

 reelt har bindende karakter, indgår i reguleringsområdet.
Der kan  

 f.eks. være tale om henstillinger, der giver borgerne en velbegrundet  

 forventning om serviceudvidelser.
 Boligstyrelsens vejledning fra 1986 om asbestholdige  

 materialer anvendt til lofts- og vægbeklædning udløste en  

 midlertidig forhøjelse af kommunernes tilskud på 80 mill.  

 kr.
 En ændring af Socialministeriets såkaldte »§  

 42 Vejledning« til bistandsloven i 1990 førte til en forhøjelse  

 af kommunernes tilskud på 4,6 mill. kr.
 Dette gælder ligeledes  

enkeltafgørelser, der i kraft af en klar og væsentlig  

 præcedens-virkning kan sidestilles med regler.
 Retsafgørelser, ombudsmandsafgørelser,  

 afgørelser i den sociale ankestyrelse mv., som ændrer  

 retspraksis og det generelle serviceniveau på områder omfattet af  

 DUT-reglerne, er omfattet af reguleringsområdet.
 Ophævelse af restriktioner, der direkte  

 forhindrer kommunerne og amterne i en i øvrigt mere økonomisk  

 adfærd kan ligeledes falde ind under reguleringsområdet.
Ændringen af folkeskoleloven i 1988 indebar en  

 ophævelse af en række restriktioner, herunder bl.a. det  

 særlige elevmaksimum i børnehaveklasser, der begrænsede  

 kommunernes muligheder for at reducere lærerløntimeforbruget pr.  

 elev.
Lovændringen medførte en reduktion af kommunernes tilskud  

 på 6,3 mill. kr. i 1990 stigende til 47,2 mill. kr. i 1992.
Omvendt er vejledende henstillinger og retningslinier uden  

 reelt bindende indhold uden for reguleringsområdet.
Uforbindende  

 spareråd er heller ikke omfattet.
 Sammenfattende kan det fastslås, at det ikke  

 er det formelle grundlag for en regelændring - altså om der er  

 tale om en lov, bekendtgørelse, vejledning eller lignende - men  

 derimod regelændringens reelle indhold, der er afgørende  

 for, om den giver anledning til regulering af statstilskuddet.
Både udgifter og indtægter Reguleringsområdet omfatter som udgangspunkt  

 bindende regelændringer, der påvirker såvel kommunale  

 udgifter som indtægter, bortset fra skatter, jf. afsnit 2.2.a.
Det vil  

 sige såvel regelændringer, der medfører merudgifter eller  

 besparelser, som regelændringer, der medfører mindre- eller  

 merindtægter for kommunerne og amterne.
Opgørelse af reguleringsbeløb Ved ændringer i udgifts- eller opgavefordelingen  

 mellem staten og kommunerne og amterne opgøres reguleringen med  

 udgangspunkt i den afgivende myndigheds udgiftsniveau året før  

 ændringen.
Ved helt nye opgaver eller regelændringer  

 opgøres reguleringen ud fra virkningerne det første år,  

 hvor ordningen er i kraft, medmindre der forventes en udvikling i udgifterne,  

 så reguleringsbeløbene vil variere.
Dette aftales i forbindelse  

 med forhandlingerne om reguleringen, jf. afsnit 2.2.g.
2.2. Afgrænsning vedrørende særlige forhold og  

 situationer a.
Skatteindtægter DUT-princippet omfatter som udgangspunkt ikke  

 ændrede regler for kommunal beskatning af indkomst mv.
Der reguleres  

 således ikke ved ændringer i regelgrundlaget - herunder  

 ændringer i satser, fradrag og lignende - for kommunernes og amternes  

 beskatning af indkomst, grundværdier mv. (jf. dog afsnit 2.2.m.).
 Der vil derimod kunne blive tale om regulering i  

 tilfælde af ændringer i reglerne for betaling af skat mellem  

  staten, kommuner og amter, eksempelvis ændrede regler for  

 opkrævning af dækningsafgift.
Endvidere vil der kunne ske regulering ved ændringer  

 i beskatning af varer, tjenesteydelser, fast ejendom eller lønsum,  

 hvis ændringen retter sig mod, og væsentligt påvirker,  

 kommunernes og amternes udgifter.
Et eksempel herpå er en ændring  

 af reglerne for kommunal momspligt.
I 1984 ophævedes de bestemmelser i momsloven, der  

 giver skatteministeren adgang til at pålægge kommunale  

 institutioner at betale moms af varer og ydelser, der fremstilles til eget  

 brug.
Regelændringen førte til regulering af tilskuddene.
En almindelig momsændring vil derimod normalt ikke  

 give anledning til regulering.
Det samme gælder andre generelle skatte-  

 og afgiftsændringer. Ændringerne giver dog anledning til  

 regulering, hvis det på grund af takstberegning medfører  

 forskydninger mellem de offentlige kasser.
 Tillægsmomsen fra 1992, som medførte en  

 forhøjelse af den samlede moms fra 22 til 25 pct., førte ikke  

 til tilskudsregulering for kommunernes og amternes almindelige merudgifter  

 som følge heraf.
 Forhøjelsen af benzinafgiften i forbindelse med  

 skattereformen i 1993 førte ikke til regulering af  

 bloktilskuddene.
b.
EU Implementering af EU-regelændringer i national  

 lovgivning mv., der direkte følger af EU-direktiver mv. er omfattet af  

 reguleringsområdet, uanset at staten ikke har bestemmende indflydelse  

 på indholdet heraf.
 Den afledte kompensation fra EU-regelændringer skal  

 bygge på den generelle delingsregel mellem offentlige myndigheder i de  

 tilfælde, hvor EU-regelændringer helt eller delvist er kommunal  

 initieret, jf. punkt 2.2.e.
c.
Administrative konsekvenser Administrative konsekvenser, som kan karakteriseres som  

 afledte i den forstand, at hovedformålet med en ændring af en  

 eksisterende opgave ikke i sig selv er at ændre på de  

 administrative procedurer, men hvor de administrative konsekvenser  

 følger af en ønsket ændring i borgernes retsstilling, er  

 som hovedregel ikke omfattet af DUT.
Det indebærer f.eks., at  

 administrative belastninger eller lettelser som følge af ændrede  

 regler for beregning af sociale ydelser eller ændrede regler for  

 skatteligningen, normalt ikke vil falde inden for kompensationsområdet.  

 Der kan dog være tilfælde, hvor de administrative følger  

 vurderes at være af en sådan størrelse, at der bør  

 ske kompensation.
Større administrative regelændringer eller  

 mindre ændringer som er led i en sammenhængende omlægning,  

 der direkte gennemføres med henblik på at ændre  

 eksisterende administrative rutiner, er som udgangspunkt omfattet af DUT.
Et  

 eksempel på denne type regelændringer var ændringen af  

 registerloven, som blev (delvist) modregnet i bloktilskuddet.
I  

 tvivlsspørgsmål kan forståelsen af større og  

 sammenhængende regelændringer indbringes for  

 Stedfortræderudvalget.
 Indførelse af nye kommunale opgaver eller bortfald  

 af opgaver er som udgangspunkt altid omfattet af DUT, uanset om disse kan  

 siges at have en administrativ karakter eller ej.
 Endvidere reguleres for administrative mer- hhv.  

 mindreudgifter ved indførelse og ophævelse af  

brugerbetalingsordninger og kommunalt administrerede statslige  

 tilskudsordninger, jf. punkt 2.2.d.
 Vedrørende regulering for administrative udgifter i  

 forbindelse med opgaveoverførsler, se afsnit 2.2.l.
 Hvad angår statslige tilskudsordninger, der  

 administreres af kommuner og amter, kompenseres for administrationsudgifterne  

 via bloktilskuddet.
 Brugerbetalings- og tilskudsordninger, der er  

 indført uden kompensation for de administrative konsekvenser, kan ikke  

 ophæves med bloktilskudsreduktion for administrative besparelser.
d.
Brugerbetaling Mer- eller mindreprovenu i forbindelse med nye eller  

 ændrede brugerbetalingsordninger på de kommunale  

 serviceområder deles som udgangspunkt mellem staten og kommunerne.
Den kommunale provenuandel ved nye og ændrede  

 brugerbetalingsordninger fastsættes efter konkret forhandling i hvert  

 enkelt tilfælde.
Der vil herunder indgå en vurdering af, hvorvidt  

 de nye initiativer er foreslået eller aktivt initieret fra kommunal  

 side, jf. afsnit 2.2.e.
I tvivlsspørgsmål kan forståelsen  

 heraf indbringes for Stedfortræderudvalget.
 I forbindelse med administrative udgifter ved  

brugerbetalingsordninger, jf. afsnit 2.2.c. sker kompensation ved, at  

 der aftales en bloktilskudsregulering alene for nettoprovenuet, dvs.  

 brugerbetalingsordningens forventede provenu fradraget  

 administrationsudgifter.
 Vedrørende brugerbetaling, hvor kommuner og amter  

 køber ydelser hos staten, se afsnit 2.2.k.
e.
Reduceret regulering ved kommunalt initiativ Der kan indgås aftale om, at kommunale mer- eller  

 mindreudgifter ikke skal indgå i reguleringen med det fulde  

 beløb, såfremt der fra kommunal side er givet aktiv  

 støtte til gennemførelsen af ændringer i  

 regelsættet.
 Sigtet hermed er at opretholde et fælles incitament  

 til at sikre gennemførelsen af samfundsøkonomisk  

 hensigtsmæssige regelændringer.
Vedtagelsen af registerlovgivningen medførte ikke  

 fuld tilskudsregulering, idet loven var kommet i stand efter aktiv kommunal  

 medvirken og støtte.
Bl.a. havde loven baggrund i en  

 registerkonference, som Kommunernes Landsforening og Amtsrådsforeningen  

 afholdt med deltagelse af repræsentanter for Folketinget og kommunerne  

 mv.
f.
Efterregulering I de særlige tilfælde, hvor der ikke  

 opnås en endelig stillingtagen til størrelsen af en besparelse  

 eller merudgift, vil efterregulering kunne finde sted i efterfølgende  

 år.
Forudsætningerne for efterregulering er:
-	at der mellem parterne er truffet skriftlig aftale om  

 efterregulering, således at punktet i Finansministeriets aktstykke til  

 Folketingets Finansudvalg er blevet forsynet med en note herom  

 (»stjernemarkering«), -	at der foreligger et »efterreguleringsnotat«, hvori der bl.a.  

 redegøres for, hvorfor det er nødvendigt med en  

 efterregulering, hvornår der skal efterreguleres, og hvordan  

 reguleringen tænkes beregnet, herunder om der til brug for reguleringer  

 skal foretages ændringer i det kommunale budget- og  

 regnskabssystem, -	at der foreligger en skriftlig godkendelse af efterreguleringsnotat  

 fra Finansministeriet.
 Det bør i øvrigt tilstræbes, at  

 efterregulering alene aftales i sager, hvor der gælder:
-	at reguleringsopgørelsen er usikker -	at reguleringsspørgsmålet er af væsentlig  

 økonomisk betydning, -	at der er begrundet formodning om, at efterreguleringen vil kunne ske  

 på et mere solidt grundlag, -	at efterreguleringen kan foretages uden væsentlige  

 administrative meromkostninger.
Hensigten med det omtalte »efterreguleringsnotat« er at  

 sikre, at der på forhånd er klarhed over, hvilke elementer i den  

 pågældende sag der er omfattet af efterreguleringen,  

 således at fornyede drøftelser heraf undgås.
Ligeledes  

 bør selve principperne for efterreguleringen, overordnede  

 beregningsmetoder, datagrundlag mv. være fastlagt.
Det kan dog være vanskeligt på forhånd  

 at fastlægge alle forhold i efterreguleringsnotatet.
Der må  

 derfor være adgang for begge parter til i forbindelse med selve  

 efterreguleringen at påpege konkrete fejl eller mangler af  

 væsentlig betydning i efterreguleringsnotatet.
Vedtagelsen af folkeoplysningsloven i 1990 medførte  

 en forhøjelse af kommunernes tilskud på 360 mill. kr.
Det  

 aftaltes, at beløbet skulle efterreguleres året efter på  

 grund af usikkerheden i opgørelsen og beløbets omfang.  

 Efterreguleringen førte til, at kommunerne i 1991 fik tilført  

 yderligere 42 mill. kr.
 I forbindelse med indførelse af brugerbetaling  

 på levnedsmiddelkontrol i 1991 blev det besluttet, at beløbet  

 skulle efterreguleres, såfremt det viste sig, at de samlede kommunale  

 udgifter til levnedsmiddelkontrol afveg fra det skøn, der lå til  

 grund for bloktilskudsreguleringen.
Efterreguleringer modsvarer ikke samtidige udsving i  

 kommunernes og amternes udgifter eller indtægter.
De indebærer  

 altså særskilte finansieringsbehov eller -bidrag, og bør  

 derfor være kendte, når der indledes forhandlinger om den  

 kommunale økonomi.
 Det bør derfor tilstræbes, at forhandlingerne  

 om efterreguleringer afsluttes inden den 1. marts i  

 folketingsåret.
Såfremt det til opgørelsen af  

 efterreguleringsbeløbet inden for tidsfristen er nødvendigt at  

 indkalde særlige oplysninger fra kommunerne og amterne, vil dette kunne  

 ske via indhentning af oplysninger fra det kommunale budget- og  

 regnskabssystem.
Sådanne tilfælde kan forelægges  

 Indenrigsministeriet, som vil forestå en eventuel indsamling af  

 foreløbige regnskabsoplysninger fra kommunerne og amterne og orientere  

 Finansministeriet herom.
 Såfremt det til brug for efterregulering er  

 nødvendigt at træffe foranstaltninger i relation til det  

 kommunale budget- og regnskabssystem, skal dette forelægges for  

 Indenrigsministeriet, så snart der er klarhed herom.
Reguleringerne i medfør af DUT-princippet opererer  

 med et fireårigt udgiftsforløb.
Med henblik på at  

 undgå stadig nye forhandlinger om flere år gamle sager, må  

 det ved et ujævnt udgiftsforløb tilstræbes at  

 fastlægge reguleringsbeløbene for samtlige år, indtil det  

 permanente reguleringsniveau er nået.
I 1990 indførtes ungdomsydelsen ved en  

 ændring af bistandsloven.
Det beregnedes, at kommunerne ville blive  

 påført merudgifter på 21 mill. kr. i 1990, 81 mill. kr. i  

 1991, 78 mill. kr. i 1992 og 77 mill. kr. i 1993 svarende til den permanente  

 kommunale udgiftsforøgelse.
Statstilskuddet blev derfor reguleret med  

 disse beløb.
I 1990 blev loven om grundlæggende social- og  

 sundhedsuddannelser inden for bistands-, pleje og omsorgsområdet mv.  

 vedtaget (den såkaldte puss-reform). Det blev beregnet, at kommunerne  

 og amterne ville få mindreudgifter på henholdsvis 35,6 og 34,0  

 mill. kr. i 1991, 40,0 og 93,3 mill. kr. i 1992 samt 56,2 og 129,4 mill. kr.  

 i 1993 svarende til den permanente kommunale mindreudgift.
Statstilskuddet  

 blev derfor reguleret med disse beløb.
Der blev dog samtidig  

 indgået en efterreguleringsaftale, der i 1991 resulterede i, at  

 bloktilskuddet for 1994 blev reduceret med 6,3 mill. kr. for kommunerne, mens  

 amterne fik tilført 8,0 mill. kr.
h.
Tidsafgrænsning og forældelse De kommunale forhandlinger om reguleringer for et givet  

 kommunalt budgetår afsluttes i juni måned året før  

 og omfatter regler, der er udstedt i det pågældende  

 folketingsår.
Herudover er der mulighed for midtvejsregulering i  

 budgetåret for regler udstedt efter denne frist.
 En reguleringssag skal rejses i forbindelse med, at de  

 kommunale parter er blevet orienteret (herunder at private lovforslag er  

 fremsat i Folketinget) om den regelændring, der udløser  

 reguleringen.
 Denne forældelsesregel skal ses i sammenhæng  

 med vigtigheden af, at sager om tilskudsregulering kommer til behandling i  

 forbindelse med deres opståen, således at der undgås  

 behandling af flere år gamle sager.
i.
Private lovforslag Regeringen kan ikke sikre, at de økonomiske  

 konsekvenser for kommunerne og amterne af private lovforslag forhandles inden  

 lovforslagene fremsættes, men DUT-reglerne omfatter ændringer i  

 hele det bindende regelsæt gennemført af Folketinget eller  

 administrationen, idet dog proceduren kan afvige.
 For private lovforslag gælder, at ministerierne - i  

 lyset af udvalgsbehandlingen i Folketinget - må sørge for, at  

 disse kommer til behandling om tilskudsregulering.
j.
Uafhængige instanser og eksisterende hjemmel Udformningen af det bindende regelsæt kan være  

 henlagt til myndigheder, hvor ministeriet ingen instruktionsbeføjelse  

 har (f.eks.
Registertilsynet). Regelændringer gennemført af  

 disse myndigheder er omfattet af DUT-princippet.
Ministeriet er således  

 forpligtet til at behandle disse sager efter de sædvanlige regler.
Ved indførelse og udnyttelse af lovhjemler vil  

 tidspunktet for behandling af spørgsmålet om tilskudsregulering  

 bero på, om der ved indførelse af lovhjemlen er fuld klarhed  

 over hjemlens udnyttelse (og udnyttelsen f.eks. er mere detaljeret beskrevet  

 i lovforslagets bemærkninger). I så fald skal DUT-behandlingen  

 ske i sammenhæng med hjemlens indførelse.
Der udestår  

 herefter alene en efterfølgende vurdering af, om den konkrete  

 udnyttelse afviger fra det oprindeligt tilsigtede.
 Såfremt der ikke er en sådan klarhed over  

 udnyttelsen af en lovhjemmel i forbindelse med dennes indførelse, kan  

 behandlingen først ske, når lovhjemlen konkret udmøntes i  

 bekendtgørelse eller lignende.
Miljøbeskyttelsesloven fra 1991 har karakter af  

 rammelovgivning, som efterfølgende udfyldes ved udstedelse af  

 nærmere regler i bekendtgørelsesform.
I forbindelse med lovens  

 vedtagelse var der en sådan klarhed over, hvorledes rammebestemmelserne  

 ville blive udnyttet, at disse blev gjort til genstand for behandling om  

 tilskudsregulering i denne sammenhæng.
Efterfølgende er lovens  

 rammer blevet udfyldt ved en række bekendtgørelser - bl.a.  

 bekendtgørelse om godkendelse af gamle virksomheder, ændring af  

 husdyrgødningsbekendtgørelsen, bekendtgørelse om  

 pelsdyrfarme og bekendtgørelse om godkendelse af listevirksomhed.
Ved  

 udstedelsen af bekendtgørelserne har alene udestået en afvejning  

 af, hvorvidt disse eventuelt var mere eller mindre vidtgående end  

 antaget ved lovens vedtagelse.
Arbejdsministeren fik ved en ændring af  

 arbejdsformidlingsloven i 1990 hjemmel til at indføre brugerbetaling  

 for visse af arbejdsformidlingens ydelser.
På daværende tidspunkt  

 var der ikke fuld klarhed over, hvorledes brugerbetalingsordningen  

 nærmere ville blive udformet.
Behandlingen blev derfor udskudt, indtil  

 hjemlen konkret ville blive udnyttet.
k.
Takst- og satsreguleringer mv.
Der foretages regulering af tilskuddene ved en regulering  

 af satser for betaling af ydelser mv. fra den ene offentlige myndighed til  

 den anden, når denne regulering afviger fra pris- og  

 lønudviklingen for det pågældende år.
Der reguleres  

 dog kun herfor, hvis der er tale om en aktivitet, som den  

 pågældende myndighed skal støtte eller skal  

 købe uden reelt at kunne substituere.
 Bindende regelændringer, som afskaffer en tidligere  

 regel om takstregulering, eller indfører en regulering der afviger fra  

 pris- og lønudviklingen, følger samme regler: der reguleres  

 ikke, hvis der er frivillighed hos brugeren.
Kommunernes bidrag til staten for elever i frie  

 grundskoler (privatskoler) samt amternes bidrag til staten for elever i  

 private gymnasier blev i 1991 forhøjet ud over almindelig pris- og  

 lønudvikling.
Kommunernes tilskud blev som følge heraf  

 forhøjet med 33 mill. kr., mens amternes tilskud blev forhøjet  

 med 11 mill. kr.
Kort- og Matrikelstyrelsen indførte i 1990 digitale  

 matrikelkort til afløsning af de hidtidige papirkort.  

 Anskaffelsesprisen på de digitale matrikelkort blev fastsat betydeligt  

 højere end prisen på de hidtidige papirkort.
Der blev ikke  

 foretaget regulering af tilskuddene, eftersom kommunerne og amterne ikke var  

 forpligtet eller nødt til at anvende de nye digitale kort, men stadig  

 kunne få de hidtidige papirkort på samme betingelser som  

 tidligere.
I 1992 ophævede Kort- og Matrikelstyrelsen den  

 såkaldte A/86-bestemmelse, hvorefter alle offentlige myndigheder til  

 brug ved forvaltningsopgaver vederlagsfrit kunne reproducere, kopiere,  

 trykke, ajourføre og supplere styrelsens topografiske og  

 flyvefotografiske produkter.
Ophævelsen af A/86 indebar, at offentlige  

 myndigheder fremover skulle betale for anvendelsen af styrelsens kort.  

 Ophævelsen førte til regulering af både amternes og  

 kommunernes bloktilskud for udgifterne til betaling af de omhandlede  

 kort.
Generelle takstændringer medfører ikke  

 regulering af tilskuddene.
Som eksempler kan nævnes, at ændringer  

 af Post Danmark's eller DSB's takster ikke medfører  

 tilskudsregulering.
l.
Forsøgsordninger Forsøgsordninger, dvs. ordninger, der i hvert  

 enkelt tilfælde kræver statslig godkendelse, er ikke omfattet af  

 regulering.
Hvis forsøgsordningen omdannes til en bindende  

 regelændring, reguleres for det fulde beløb, også for de  

 kommunale merudgifter som kan henføres direkte til  

 forsøgene.
 Frikommuneforsøg har ikke medført regulering  

 af tilskuddene.
m.
Ydelsers skattepligt Der foretages regulering for ændring i provenu af  

 indkomstskat, når en regelændring betyder, at der direkte  

 ændres i antallet af modtagere af en beskattet ydelse og samtidig sker  

 en tilsvarende modsatrettet ændring i antallet af modtagere af en ikke  

 beskattet ydelse.
 Der reguleres endvidere for ændring i provenuet af  

 indkomstskat, hvis en regelændring ændrer en ydelses  

 skattepligtige forhold.
Som nævnt i afsnit 2.2.a. er skatteområdet  

 normalt ikke omfattet af DUT-princippet.
De to nævnte situationer  

 udgør således en undtagelse fra dette generelle  

 princip.
 Som eksempler på regelændringer, der har  

 medført modsatrettede forskydninger i antallet af modtagere af  

 offentlige ydelser med forskellig skattepligt, kan nævnes  

 følgende:
Som led i udlægningen til kommunerne af  

 tilkendelseskompetencen vedrørende førtidspension i 1991  

 bortfaldt udbetalingen af førtidspension i ansøgningsperioden  

 for ansøgere af almindelig og forhøjet almindelig  

 førtidspension.
Dette betød, at et antal af ansøgerne i  

 denne periode overgik til (skattefri) kontanthjælp.
Kommunernes og  

 amternes afledte tab af skatteindtægter blev kompenseret over  

 bloktilskuddet.
I 1992 blev bistandslovens ungdomsydelsesordning udvidet,  

 således at den ud over de 18-20 årige også kom til at  

 omfatte de 21-24 årige.
Udvidelsen betød, at de 21-24  

 årige overgik fra (skattefri) kontanthjælp til (skattepligtig)  

 ungdomsydelse.
Der blev foretaget regulering af kommunernes og amternes  

 bloktilskud for de øgede skatteindtægter.
 Som eksempler på regelændringer, der har  

 ændret en offentlig ydelses skattepligtige forhold, kan nævnes  

 følgende:
I forbindelse med skattereformen i 1993 blev  

 kontanthjælpen »bruttoficeret«, dvs. ydelsen blev gjort skattepligtig,  

 men blev samtidig forhøjet.
Kommunernes og amternes øgede  

 skatteindtægter blev modregnet i bloktilskuddet.
I forbindelse med skattereformen i 1993 bortfaldt det  

 forhøjede personfradrag for pensionister.
De sociale pensioner blev  

 samtidig forhøjet.
Kommunernes og amternes øgede  

 skatteindtægter blev modregnet i bloktilskuddet.
n.
Overtagelse af opgaver Overdragelse af institutioner og personale rejser en  

 række problemer, der som regel løses ved konkret  

 forhandling.
 Der er dog enighed om følgende retningslinier, som  

 vedrører overførslen af:
1.	bygninger, 2.	ubebyggede grunde, anden formue, 3.	personale inkl. pensionsforpligtelse, 4.	andre driftsudgifter.
Ad 1. Bygninger Bygninger overføres normalt vederlagsfrit.
 I forbindelse med amternes overtagelse af statsskolerne i  

 1986 blev disse overgivet vederlagsfrit fra staten til amterne.
Ad 2. Ubebyggede grunde, anden formue Hvis der på overførselstidspunktet er  

 planlagt en udvidelse af en given institution, må det være  

 rimeligt, at en ubebygget grund, der indgår i udbygningsplanerne,  

 vederlagsfrit overføres.
 Er der derimod tale om overførsel af en udbygget  

 institution med tilhørende ubebyggede grunde eller anden formue,  

 må udgangspunktet være, at disse aktiver ikke overføres  

 vederlagsfrit, medmindre særlige forhold gør sig gældende.  

 Dette må eventuelt også gælde for usædvanligt  

 kostbare kunstsamlinger og biblioteker mv. på den overførte  

 institution.
Ad 3. Personale, inkl. pensionsforpligtelse For så vidt angår tjenestemandsansat  

 personale, er der normalt for den enkelte person følgende  

 valgmuligheder:
-	den pågældende kan vælge at overgå til et nyt  

 ansættelsesområde under den »modtagende« myndighed, eller -	den pågældende kan vælge at opretholde sit  

 ansættelsesområde under den »afgivende« myndighed med  

 tjenestested indtil videre ved den overførte institution.
 En sådan model kendes fra statshospitalernes  

 udlægning, særforsorgens udlægning, og statsgymnasiernes  

 overførsel til amterne.
 Pensionsbyrden deles sædvanligvis efter antallet af  

 år, personen har været ansat i henholdsvis statslig og kommunal  

 tjeneste.
 Ved overførsel af de reglementsansatte  

 pædagoger i 1976 påtog staten sig pensionsbyrden for allerede  

 ansatte.
 For ikke-tjenestemandsansatte personalegrupper foretages  

 der ikke regulering for en eventuel fremtidig pensionsbyrde.
Ad 4. Andre driftsudgifter Andre driftsudgifter end løn mv. reguleres ud fra  

 hovedreglen.
Ved opgaveoverførsler reguleres som udgangspunkt  

 for den afgivende myndigheds administrative udgifter, dvs. at såvel  

 driftspersonale som administrativt personale overføres.
Dette skal ses  

 i sammenhæng med, at det i disse tilfælde er muligt at foretage  

 en opgørelse af den afgivende institutions administrative omkostninger  

 ved opgavevaretagelsen.
I forbindelse med udlægningen af  

 tilkendelseskompetencen på førtidspensionsområdet til  

 kommunerne i 1991 blev sekretariatsbetjeningen af amtsankenævnene samt  

 pensions- og revalideringsnævnene overført fra amterne til  

 statsamterne.
De administrative udgifter blev opgjort som de direkte  

 lønomkostninger tillagt et beregnet overheadbeløb svarende til  

 150.000 kr. pr. ansat.
 Eventuelle effektiviseringsgevinster i forbindelse med  

 opgaveoverførslen tilfalder den myndighed, der gennemfører  

 effektiviseringen.
o.
Budgetgaranti Der foretages ikke regulering for regelændringer,  

 hvis kommunaløkonomiske konsekvenser indgår i  

 udmøntningen af budgetgarantien, jf. nærmere herom i afsnit  

 4.2.
p.
Pris- og lønniveauer De enkelte elementer på det kommunale lov- og  

 cirkulæreprogram skal udarbejdes i finanslovens  

 budgetteringsniveau.
q.
Moms Momsudgifter er omfattet af reguleringsområdet i  

 tilfælde af omlægninger på områder, som i forvejen er  

 momsbelagte.
 Staten har fortolket DUT-reglerne således, at hvis  

 opgaveområdet senere pålægges moms, eller hvis staten  

 foretager generelle ændringer i momssatsen, er momsudgifterne ikke  

 omfattet af reguleringsområdet.
2.3 Supplerende afgrænsninger I dette afsnit omtales nogle områder, hvor  

 DUT-reglerne ikke er entydigt fastlagt i lovgrundlaget, og hvor der i en  

 række konkrete sager ikke har været enighed mellem staten og de  

 kommunale parter om fortolkningen af DUT-princippet.
a.
Arbejdsgiverafgifter Regulering af tilskuddene i forbindelse med  

 indførelse og ændring af arbejdsgiverafgifter beror på en  

 konkret stillingtagen i det enkelte tilfælde.
I en række konkrete sager har staten fortolket  

 DUT-reglerne således, at spørgsmålet om hjemmel til  

 kompensation afhænger af, om den pågældende  

 arbejdsgiverafgift påvirker de kommunale arbejdsgivere på samme  

 måde som private arbejdsgivere, eller om den er rettet specielt mod de  

 kommunale arbejdsgivere.
I sidstnævnte tilfælde giver  

 regelændringen anledning til tilskudsregulering.
 Da anvendelsen af DUT-princippet på dette  

 område principielt ikke accepteres af de kommunale parter, bør  

 der altid sikres særlig hjemmel til tilskudsregulering for disse  

 sager.
 Som eksempler på arbejdsgiverafgifter, der ikke har  

 givet anledning til tilskudsregulering, kan nævnes  

 følgende:
 -	Indførelsen af arbejdsmarkedsbidraget (AMBI) i 1987.
 -	Indførelsen af arbejdsgiverbidrag til Arbejdsmarkedets  

 Elevrefusion (AER) i 1993.
 Som eksempel på arbejdsgiverafgifter, der har givet  

 anledning til tilskudsregulering, kan nævnes følgende:
 -	Ophævelse af arbejdsgivernes bidrag til  

 Arbejdsmarkedsuddannelsesfonden og Lønmodtagernes Garantifond i  

 1987.
b.
Frivillige udgifter I visse tilfælde fastsætter staten regler  

 på områder, som hidtil ikke har været lovregulerede eller  

 kun delvist lovregulerede og hvor kommunerne og amterne hidtil har haft  

 mulighed for frivilligt at afholde udgifter.
Staten har i konkrete sager, der vedrører  

 områder med sådanne frivillige kommunale udgifter fortolket  

 DUT-reglerne således, at disse skal inddrages i beregningen af  

 reguleringen af tilskuddene, hvorved de ikke omfattes af kompensation.
Der  

 har herved fra statens side været lagt vægt på, at  

 tilskudsreguleringen svarer til den reelle økonomiske merbelastning af  

 den kommunale sektor.
 Da anvendelsen af DUT-princippet på dette  

 område principielt ikke er accepteret af begge parter, bør  

 spørgsmålet være behandlet i lovforslagets  

 bemærkninger om økonomiske og administrative konsekvenser mv.  

 ved reglernes indførelse eller ændring.
 Det skal i øvrigt bemærkes, at der - som en  

 undtagelse herfra - i forbindelse med omdannelse af en forsøgsordning  

 til en bindende regel reguleres for det fulde beløb inkl. kommunernes  

 og amternes merudgifter, som kan henføres direkte til  

 forsøgene, jf. afsnit 2.2.l.
Pr. 1. januar 1993 blev den maksimale  

 forældrebetalingsandel på daginstitutioner nedsat fra 32 pct. til  

 30 pct.
Nedsættelsen betød, at kommunerne fremover skulle  

 dække en større del af daginstitutionernes udgifter over  

 skatterne.
En række kommuner havde imidlertid allerede frivilligt  

 nedsat forældrebetalingsandelen og ville således ikke  

 økonomisk blive belastet af regelændringen.
I beløbet,  

 som kommunernes bloktilskud blev opreguleret med, blev disse frivillige  

 tilskud til nedsættelse af forældrebetalingen fratrukket.
c.
Likviditetsforskydninger Renteindtægter og -udgifter i forbindelse med  

 likviditetsforskydninger som følge af ændrede betalingsterminer  

 ved afregninger mellem staten, kommuner og amter er efter den statslige  

 fortolkning af DUT-reglerne ikke omfattet af regulering.
Den sociale refusionsomlægning i 1987  

 medførte en forskydning af statens udbetalinger til kommunerne  

 på tre dage.
Dette gav ikke anledning til tilskudsregulering.
 Ændringen i 1993 af tidspunktet for statens  

 udbetaling af refusion af kommunernes udgifter i henhold til den sociale  

 pensions- og bistandslovgivning mv. gav ikke anledning til  

 tilskudsregulering.
 Staten har dog i konkrete tilfælde efter forhandling  

 ydet kompensation for kommunernes rentetab ved likviditetsforskydninger, som  

 har haft en vis effekt på de kommunale nettorenteudgifter.
 Staten ydede i 1997 kompensation for kommunernes  

 renteudgifter som følge af fremrykning af indbetalingstidspunktet for  

 A-skat og arbejdsmarkedsbidrag.
3. Procedurer Forhandlinger om de kommunaløkonomiske konsekvenser  

 af påtænkte bindende regelændringer skal finde sted mellem  

 det regeludstedende ministerium, Finansministeriet og de kommunale parter,  

før lovforslag fremsættes og før  

 bekendtgørelser, cirkulærer, henstillinger og vejledninger  

 udsendes.
Der vil dog i sagens natur kunne forekomme lovgivning,  

 hvor der ikke kan finde forhandlinger sted før fremsættelsen.
I  

 sådanne særlige tilfælde må drøftelsen  

 undtagelsesvist finde sted efterfølgende.
 Også for henstillinger, vejledninger mv., som ikke  

 har bindende karakter, skal en sådan drøftelse finde sted,  

 forinden disse udsendes, med mindre særlige forhold gør sig  

 gældende (jf. aftalen af 29. maj 1987 mellem regeringen og Det Radikale  

 Venstre).
3.1. Koordination af forhandlinger De årlige forhandlinger indledes med et møde  

 i Stedfortræderudvalget for regeringens kommunekontaktudvalg uden de  

 regeludstedende ministerier efterfulgt af en møderække med  

 deltagelse af de enkelte ministerier.
 Grundlaget for det første møde i  

 Stedfortræderudvalget er 1. udkast til det kommunale lov- og  

 cirkulæreprogram for det pågældende folketingsår  

 baseret på ministeriernes totalrammeredegørelser i september  

 måned og dele af statsministerens åbningsredegørelse i  

 Folketinget (skriftlig del). Programmet suppleres med yderligere materiale  

 med henblik på en samlet oversigt for kommunerne og amterne  

 omfattende:
-	lovforslag, -	regelændringer i øvrigt, herunder  

 bekendtgørelser, cirkulærer, vejledninger, henstillinger  

 mv., -	efterreguleringer af foregående års  

 reguleringsbeløb samt éngangsreguleringer.
 Sigtet med det første møde i  

 Stedfortræderudvalget er således:
-	at få dannet et samlet overblik over de sager, der må  

 påregnes at komme til forhandling i løbet af året, -	at fastlægge en foreløbig tidsplan for forhandlingerne  

 af de enkelte sager, i det omfang det er muligt, -	at sikre, at sager, der er klar til forhandling, kommer i  

 gang.
 På mødet vil samtidig kunne dannes et  

 overblik over sager, der skønnes at ligge uden for DUT-princippet, men  

 som må påregnes at skulle inddrages i de politiske forhandlinger  

 om kommunernes og amternes økonomi i foråret.
 Forhandlingerne om de enkelte sager indledes herefter som  

 bilaterale forhandlinger mellem det regeludstedende ministerium og de  

 kommunale parter.
 Parallelt med dette forløb afholdes koordinerende  

 møder i Stedfortræderudvalget for regeringens  

 kommunekontaktudvalg med de regeludstedende ministerier, Finansministeriet og  

 de kommunale parter.
Til brug for de koordinerende møder i  

 Stedfortræderudvalget udarbejder de regeludstedende ministerier et  

 statusnotat for de enkelte punkter på lov- og  

 cirkulæreprogrammet.
Dette fremsendes til Finansministeriet 14 dage  

 forud for de koordinerende møder i Stedfortræderudvalget.
 Et statusnotat bør indeholde  

 følgende:
-	Punktets nr. og tekst på lov- og cirkulæreprogrammet -	Kort forklaring af punktets indhold -	Eventuelle ændringer i forhold til seneste udkast af lov- og  

 cirkulæreprogrammet -	Status for forhandlingerne med parterne (Er forhandlingerne  

 påbegyndt eller afsluttet ?) -	Ministeriets og de kommunale parters hovedargumenter i sagen -	Høringsfrister -	Forventet tidspunkt for fremsættelse/udsendelse Grundlaget for de koordinerende møder i  

 Stedfortræderudvalget er således det reviderede udkast til lov-  

 og cirkulæreprogram og de af ministerierne udarbejdede statusnotater.
 Sigtet med de koordinerende møder i  

 Stedfortræderudvalget er:
-	at koordinere det samlede bidrag til det kommunale lov- og  

 cirkulæreprogram, -	at få et overblik over de udgiftsmæssige konsekvenser -	at synliggøre evt. initiativer, som der ikke er realistisk  

 mulighed for, at det enkelte ministerium selv kan finansiere -	at sikre, at der fortsat forhandles om de sager, der endnu ikke er  

 opnået enighed om i de bilaterale forhandlinger.
3.2. Bilaterale forhandlinger Det påhviler de enkelte regeludstedende ministerier  

 at tage initiativ til indledning af bilaterale forhandlinger med de  

 kommunale parter om de kommunaløkonomiske konsekvenser af lovforslag  

 og regelændringer i øvrigt.
 Forhandlingerne skal indledes, så snart der  

 foreligger tilstrækkelig klarhed om fremsættelse af lovforslag  

 eller udsendelse af bekendtgørelse, cirkulære, vejledning eller  

 henstillinger.
 Sigtet er dels at opnå det bedst mulige  

 beslutningsgrundlag forud for lovforslag og regelændringer, dels at  

 tilstræbe en afslutning af forhandlingerne inden lovforslag  

 fremsættes eller bekendtgørelse, cirkulærer, vejledning  

 eller henstilling udsendes.
Forhandlingerne indledes ved, at udkast til  

 lovforslag, bekendtgørelser, cirkulærer, vejledninger,  

 henstillinger mv. med tilhørende økonomiske skøn og  

 beregningsmæssige forudsætninger fremsendes til de kommunale  

 parter.
Der vil ofte være behov for at supplere oplysningerne om  

 kommunaløkonomiske konsekvenser i lovforslagsbemærkninger med de  

 tekniske beregningsforudsætninger (beregningsnotater mv.) Udkast fremsendes med en rimelig høringsfrist.
De  

 kommunale parter skal - medmindre helt særlige forhold gør sig  

 gældende - mindst have en svarfrist på tre uger.
I visse sager af  

 særlig politisk interesse bør der søges givet en frist,  

 der muliggør en politisk forelæggelse hos de kommunale  

 parter.
De kommunale parter bør normalt kunne behandle og  

 tage stilling til de økonomiske skøn inden for en frist  

 på tre uger.
Bemærkninger, herunder ønsker om supplerende  

 materiale og beregninger, fremsendes til det regeludstedende ministerium.  

 Dette bør ligeledes inden for en frist på tre uger behandle de  

 kommunale parters bemærkninger.
Såfremt kommunale ønsker  

 om data og beregninger ikke kan tilgodeses inden for denne frist, f.eks.  

 fordi de nødvendige data endnu ikke foreligger, bør der afgives  

 et svar, hvoraf det fremgår, hvornår data og beregninger vil  

 kunne leveres.
Kun i det omfang det er udtrykkeligt aftalt med de  

 kommunale parter og Finansministeriet kan materiale til de bilaterale  

 forhandlinger alternativt fremlægges og forhandles i andre  

 særlige kontaktorganer med kommunal repræsentation.
Eksempelvis  

 erstatter en behandling af et regelsæt for  

 Arbejdsmiljørådet ikke forhandlinger om regulering efter de  

 almindelige regler og procedurer herfor.
 Kopi af forhandlingsmaterialet og svar herpå  

 fremsendes af det regeludstedende ministerium til Finansministeriet.
3.3. Det videre forhandlingsforløb Såfremt der ikke under de bilaterale forhandlinger  

 kan opnås enighed, overgår sagen til 3-partsforhandling mellem de  

 kommunale organisationer, det pågældende regeludstedende  

 ministerium og Finansministeriet.
Overgangen til 3-partsforhandling besluttes på et  

 møde i Stedfortræderudvalget eller eventuelt ved aftale med  

 Finansministeriet.
Kan der heller ikke under disse forhandlinger opnås  

 enighed, overgår sagen til politisk forhandling.
 Enhver af parterne kan anmode om, at der afholdes et  

 møde i stedfortræderudvalgsregi for at danne et samlet overblik  

 over:
-	forløbet af de bilaterale forhandlinger, -	nødvendigheden af sagers overgang til 3-parts forhandling,  

 henholdsvis politisk forhandling.
 Primo marts måned gøres status over  

 forhandlingerne om reguleringer med særligt henblik på  

 opgørelserne til brug for de politiske forhandlinger om kommunernes og  

 amternes økonomi for det kommende år, og der træffes  

 således beslutning om, hvilke sager og reguleringsbeløb, der  

 skal indgå i vurderingsgrundlaget for disse forhandlinger.
Ultimo maj måned gøres endelig status over  

 forhandlingerne, og der træffes beslutning om sagers overgang til  

 trepartsdrøftelser på et afsluttende møde i  

 Stedfortræderudvalget.
Efterfølgende kan der træffes  

 beslutning om eventuel overgang til politiske drøftelser i  

 kommuneforhandlingerne med henblik på opnåelse af enighed inden  

 oversendelse af bloktilskudsaktstykke til Finansudvalget.
3.4. Lovforslag og anden regeludstedelse Der skal som nævnt finde forhandlinger om de  

 kommunaløkonomiske konsekvenser sted før lovforslag  

 fremsættes og før bekendtgørelser, cirkulærer,  

 vejledninger og henstillinger mv. udsendes.
For lovforslag gælder, at de økonomiske  

 konsekvenser for kommuner og amter skal fremgå af lovforslagets  

 bemærkninger.
Dette gælder så vidt muligt ligeledes,  

 såfremt der under folketingsbehandlingen af et lovforslag  

 fremsættes ændringsforslag af regeringen.
 Formuleringer i love, bekendtgørelser og  

 cirkulærer skal indeholde en klar angivelse af, hvorvidt der herved er  

 indeholdt en kommunal forpligtelse.
 Såfremt der er opnået enighed under  

 forhandlingerne, anføres de(t) opgjorte beløb, og det  

 anføres, at der er enighed mellem staten og de kommunale parter  

 herom.
Er der ikke opnået enighed, anføres de(t) af  

 staten beregnede beløb, og der redegøres for de kommunale  

 parters bemærkninger hertil.
De regeludstedende ministerier er i disse  

 tilfælde forpligtet til at orientere Finansministeriet herom forinden  

 lovforslaget fremsættes.
For lovforslag, hvor der af særlige grunde ikke har  

 kunnet finde forhandling med de kommunale parter sted før  

 fremsættelsen, skal dette fremgå eksplicit af  

 bemærkningerne til lovforslaget.
De regeludstedende ministerier er i  

 disse tilfælde forpligtet til at orientere Finansministeriet herom  

 forinden lovforslaget fremsættes.
 For anden regeludstedelse gælder, at såfremt  

 der ikke under de bilaterale forhandlinger kan opnås enighed om de  

 kommunaløkonomiske konsekvenser, skal disse drøftes på et  

 møde i Stedfortræderudvalget eller eventuelt ved et  

 3-partsmøde med Finansministeriet, forinden bekendtgørelsen,  

 cirkulæret, vejledningen eller henstillingen mv. udsendes.
3.5. Totalrammeordningen I forbindelse med indførelse af totalrammeordningen  

 i 1984 blev rammerne for Totalbalanceprincippet udvidet.
 Med Det Udvidede Totalbalanceprincip (DUT) blev kommuner  

 og amter kompenseret for de udgiftsmæssige konsekvenser, fsva.  

 ændringer i regelgrundlaget for udførelse af eksisterende  

 kommunale opgaver eller pålæggelse af helt nye opgaver.
 Kompensationsområdet blev udvidet til både at  

 omfatte ændringer i byrde- og opgavefordelingen mellem staten, kommuner  

 og amter samt reelt bindende regelændringer.
 DUT-princippet indebærer herefter, at kommunale mer-  

 hhv. mindreudgifter i forbindelse med statslige regelændringer  

 inddrages på lige fod med de statslige udgifter under det  

 pågældende regeludstedende ministeriums totalramme.
 I forhold til det regeludstedende ministerium  

 indebærer dette:
-	Samme udgiftspolitiske ansvar for regelændringer med  

 udgiftspolitiske konsekvenser for såvel den kommunale som den statslige  

 sektor, -	Udvidet forpligtelse til at følge udgiftsudviklingen inden for  

 hele ministerområdet og til selv at tage initiativer til at modvirke  

 eventuelle overskridelser.
 Det har således været et hovedformål med  

 indførelsen af totalrammeordningen og DUT-princippet, at den skarpe  

 sondring mellem påvirkningen af statslige og kommunale udgifter delvist  

 blev udvisket.
 Der er tilrettelagt en procedure, således at  

 kompensationsforhandlingerne koordineres med totalrammeordningen, da de  

 beløb, som skal indgå i ministeriets totalrammer er de samme  

 beløb, som skal korrigeres i statstilskuddene.
De regeludstedende ministerier forudsættes at  

 afsætte de fornødne DUT-reserver til reguleringsbeløb og  

 efterreguleringer, forinden DUT-sæsonen indledes.
Såfremt der  

 ikke inden for driftsrammen er afsat reserver, må nye initiativer  

 finansieres ved samtidige omprioriteringer.
Hvis regelændringer har  

 udgiftsmæssige konsekvenser på kommunale områder eller  

 på andre ministeriers budgetter, vil driftsrammen blive korrigeret  

 svarende hertil.
 De anførte beløb på det kommunale lov-  

 og cirkulæreprogram udarbejdes i finanslovens budgetteringsniveau.
De regeludstedende ministerier forudsættes at  

 afsætte de fornødne pris- og lønreserver til brug for  

 fremskrivning af lov- og cirkulære-programmets reguleringsbeløb  

 for F-året og BO-årene.
Eventuelle afvigelser mellem resultatet  

 af pris- og lønreguleringen og de afsatte PL-reserver afholdes inden  

 for ministeriernes egne driftsrammer.
 Såfremt punkter på det kommunale lov- og  

 cirkulæreprogram overgår til 3-partsdrøftelser og/eller  

 politiske forhandlinger, vil reguleringen som udgangspunkt skulle finansieres  

 af det regeludstedende ministerium.
 I sager, hvor der i den aftalte DUT-kompensation  

 indgår kompensation for udgifter til købsmoms mv., vil  

 Finansministeriet efterfølgende vurdere, om der er grundlag for at  

 finansiere momsbeløbet ved en nedskrivning af momsreserven og i givet  

 fald, om det aftalte reguleringsbeløb svarer til det hidtidige  

 træk fra momsreserven.
4. Det Udvidede Totalbalanceprincip som led i samordningen af den  

 offentlige økonomi 4.1. Budgetsamarbejdet Budgetsamarbejdet mellem staten og de kommunale parter har  

 til formål at samordne den økonomiske udvikling i den kommunale  

 sektor med regeringens økonomiske politik.
 DUT-forhandlinger er formelt adskilt fra budgetsamarbejdet  

 mellem regeringen og de kommunale parter.
 Dette hænger sammen med, at forhandlingerne om den  

 kommunale økonomi drejer sig om kommunernes og amternes samlede  

 økonomiske situation, herunder retningslinier for hvorledes  

 kommunernes og amternes udgifter og beskatning tilpasses regeringens  

 økonomiske politik.
De årlige aftaler mellem regeringen og de kommunale  

 parter er udtryk for en målsætning om skatteudskrivning og  

 udgiftspolitik i den kommunale sektor.
Aftalen baseres på forventede  

 udgifter i aftaleåret og anviser en finansiering heraf.
 Nye udgifter, der omfattes af Det Udvidede  

 Totalbalanceprincip, vil altid medføre regulering over  

 bloktilskuddene.
 DUT-sagerne vil derfor kunne holdes uden for  

 budgetsamarbejdet, da de finansieringsmæssigt over for den kommunale  

 sektor »går i nul« via tilskudsreguleringen.
For så vidt angår efterreguleringer er  

 der dog en nær sammenhæng mellem DUT-forhandlingerne og  

 økonomiforhandlingerne.
Dette skyldes, at efterreguleringer  

 medfører ændringer i statstilskuddet - og dermed i kommunernes  

 og amternes økonomiske situation - som ikke modsvares af statslig  

 bindende regeludstedelse eller af ændringer i opgave- eller  

 udgiftsfordelingen mellem staten og den kommunale sektor i det   

 pågældende år.
Efterreguleringsbeløbene vil  

 derfor eventuelt skulle indgå som et element i de økonomiske  

 beregninger forud for forhandlingerne om den kommunale økonomi.
 Det er på denne baggrund, at reglen om, at  

 forhandlinger om efterreguleringer skal tilstræbes afsluttet inden den  

 1. marts, skal ses (jf. afsnit 2.2.f.). Reglen skal sikre, at  

 efterreguleringsbeløbene er kendte, når der indledes  

 forhandlinger om den (amts)kommunale økonomi.
 For en nærmere beskrivelse af budgetsamarbejdet  

 mellem staten og den kommunale sektor henvises til Finansministeriets  

 kommunale budgetoversigter mv. og til Indenrigsministeriets årlige  

 publikationer om den kommunale økonomi.
4.2. Budgetgarantien Budgetgarantien blev indført i 1991 ved lov nr. 384  

 af 6. juni 1991 og er senest ændret ved lov nr. 1065 af 22. december  

 1993. Budgetgarantien blev indført som led i aftalen mellem regeringen  

 og Kommunernes Landsforening fra september 1990 om udlægning af  

 tilkendelseskompetencen til førtidspension samt omlægning af  

 refusionsprocenten for førtidspension til 50 pct.
Budgetgarantien har til formål at kompensere for  

 ændringer i kommunernes konjunkturafhængige udgifter samt  

 udgifter til førtidspension.
Garantien sikrer, at de kommunale  

 budgetter under ét ikke påvirkes af udgiftsændringer  

 på følgende områder:
-	kontanthjælp, -	orlovsydelse til kontanthjælpsmodtagere, -	kommunal aktivering, -	erhvervsgrunduddannelse, -	førtidspension, -	integration af flygtninge og indvandrere.
Budgetgarantien omfatter kommunernes nettoudgifter  

 på de berørte områder, dvs. kommunernes bruttoudgifter  

 fratrukket refusioner og tilskud fra staten samt eventuelle tilknyttede  

 indtægter i øvrigt.
Garantien udgør et beløb, der  

 tillægges eller fratrækkes bloktilskuddet.
 Budgetgarantien for det enkelte tilskudsår beregnes  

 som ændringen i de kommunale nettoudgifter i tilskudsåret,  

 korrigeret for den del af ændringen af udgifterne, der kan  

 henføres til pris- og lønudviklingen.
Der foretages en foreløbig beregning af  

 budgetgarantien i året forud for tilskudsåret.
Den  

 foreløbige budgetgaranti indgår i den samlede opgørelse  

 af bloktilskuddet til kommunerne, som forelægges Folketingets  

 Finansudvalg ved aktstykke året forud for tilskudsåret.
 Den foreløbige budgetgaranti beregnes på  

 grundlag af statens skøn over de kommunale mer- eller mindreudgifter  

 på de berørte udgiftsområder i tilskudsåret.  

 Beregningen baseres på de statslige forudsætninger, som  

 lægges til grund for udarbejdelsen af finanslovforslaget for det  

 pågældende år.
 Da den fremadrettede budgetgaranti alene beregnes ud fra  

 udgiftsudviklingen på de berørte områder, vil såvel  

 konjunkturændringer som regelændringer udløse  

 tilskudsregulering.
 Der kan ligeledes foretages en midtvejsregulering af  

 bloktilskuddet på de budgetgaranterede områder for regel- og  

 konjunkturændringer.
 For så vidt angår udgiftsmæssige  

 konsekvenser af regelændringer på de budgetgaranterede  

 områder gælder samme forholdsregler som ved regelændringer  

 omfattet af DUT-princippet.
Dette indebærer, at ansvaret for de  

 kommunaløkonomiske virkninger af regelændringer påhviler  

 det regeludstedende ministerium, uanset om virkningerne er omfattet af  

 budgetgarantien eller DUT-princippet.
Endvidere indebærer det, at  

 regelændringers økonomiske konsekvenser skal drøftes med  

 de kommunale parter, uanset om konsekvenserne er omfattet af budgetgarantien  

 eller DUT-princippet.
Budgetgarantien efterreguleres, når de faktiske  

 kommunale udgifter i tilskudsåret er opgjort.
Den adskiller sig her fra  

 tilskudsregulering ifølge DUT-princippet, hvor efterregulering altid  

 forudsætter, at der er indgået aftale herom.
 For så vidt angår efterreguleringer er der i  

 lighed med efterreguleringer af DUT-beløb en nær  

 sammenhæng mellem budgetgarantien og økonomiforhandlingerne.  

 Dette skyldes, at efterreguleringer af budgetgarantien medfører  

 ændringer i statstilskuddene som ikke i budgetåret modsvares af  

 statslig bindende regeludstedelse eller af ændringer i opgave- eller  

 udgiftsfordelingen mellem staten og den kommunale sektor.
4.3. Statslige signaler Statslige signaler og tilkendegivelser om  

 opgaveløsningen i kommuner og amter, kan, i de tilfælde hvor der  

 er indbygget en forventning til et højere generelt udgiftsniveau end  

 det eksisterende, virke udgiftsdrivende.
 Meldinger i forbindelse med rapporter og  

 redegørelser samt udtalelser til pressen i konkrete sager kan derfor i  

 visse tilfælde medvirke til, at overholdelse af de aftalte overordnede  

 rammer for udgifter og skattetryk i den kommunale sektor bliver  

 vanskeliggjort.
De kommunale parter kan i tilfælde, hvor man  

 vurderer, at en udmelding giver anledning til et større samlet  

 udgiftspres på et kommunalt opgaveområde, rejse sagen overfor det  

 relevante ressortministerium med det formål enten at nå en  

 fælles forståelse af det tilsigtede udgiftsniveau eller at sikre  

 finansiering til de afledte merudgifter.
De kommunale parter har  

 forpligtelsen til at tage initiativ i sådanne sager, herunder  

 forpligtelsen til at verificere størrelsen af de forventede  

 merudgifter og sammenhængen med den konkrete udmelding.
 Merudgifterne forudsættes i givet fald finansieret  

 inden for det pågældende ministeriums ramme.
 Såfremt der ikke bilateralt kan opnås enighed,  

 kan sagen overgå til trepartsdrøftelser, hvor Finansministeriet  

 medvirker.
 Sagen kan endelig overgå til de løbende  

 politiske drøftelser mellem regeringen og de kommunale  

 organisationer.
4.4. Opgavekorrektioner Når de kommunale budgetter og regnskaber skal  

 sammenlignes over en årrække, er det bl.a. nødvendigt at  

 korrigere for ændringer i den statslige bindende regeludstedelse samt  

 ændringer i opgave- eller udgiftsfordelingen mellem staten og den  

 kommunale sektor.
 Drøftelserne i Stedfortræderudvalget om  

 opgørelsen af opgavekorrektioner indledes umiddelbart efter  

 oversendelse af bloktilskudsaktstykke til Finansudvalget.
 Korrektioner for opgaveændringer mv. beror på  

 en konkret vurdering af lov- og cirkulæreprogrammet, øvrige  

 reguleringer samt opgørelsen af budgetgarantien.
 Herudover kan indgå større strukturelle  

 regelændringer, såsom forkortelser af arbejdstiden mv.
 Endelig kan der i helt særlige tilfælde  

 foretages korrektioner for opgaveomlægninger mv., som er indeholdt i de  

 generelle aftaledrøftelser, men som ikke er kompenseret via  

 DUT-systemet.
 1. Lov om kommunal udligning og generelle tilskud til  

 kommuner og amtskommuner, § 10, stk. 3, nr. 2 og § 17,  

 stk. 3, nr. 2, hvor ordet »kommunale» er erstattet af  

 »amtskommunale«, jf. lovbekendtgørelse nr. 577 af 6. juli 1993.
 2. Lov om kommunal udligning og generelle tilskud til kommuner og  

 amtskommuner, § 10, stk. 3, nr. 3 og § 17, stk. 3,  

 nr. 3, hvor ordet »kommunale« er erstattet af »amtskommunale«, jf.  

 lovbekendtgørelse nr. 577 af 6. juli 1993.
3. Lovforslag nr.
L 118 af 14. marts 1984, gennemført som lov nr.  

 211 af 16. maj 1984.
4. Lovforslag nr.
L 131 af 27. november 1991, gennemført som lov  

 nr. 183 af 23. marts 1992.
Bilag 5.1. Uddrag af lov om kommunal udligning og generelle tilskud til kommuner  

 og amter Statstilskud § 10. Staten yder et årligt tilskud til  

 kommunerne, som fastlægges af finansministeren med tilslutning fra  

 Folketingets Finansudvalg.
Stk. 2. Tilskuddet fastsættes som summen  

 af 1)	det foregående års tilskud med tillæg eller  

 fradrag som følge af engangsreguleringer og op- og efterreguleringer  

 samt det samlede rentetillæg som følge af  

 8-procent-points-tillægget efter § 16 i lov om kommunal  

 indkomstskat, 2)	op- og efterregulering på grundlag af den faktiske udvikling i  

 lønninger og priser i den kommunale sektor i året 2 år  

 forud for tilskudsåret, 3)	kommunale mer- eller mindreudgifter som følge af  

 ændringer i udgifts- og opgavefordelingen mellem staten, kommunerne og  

 amtskommunerne i tilskudsåret, 4)	kommunale mer- eller mindreudgifter som følge af  

 ændringer i den bindende statslige regulering af kommunernes og  

 amtskommunernes virksomhed i tilskudsåret, 5)	kommunale mer- eller mindreudgifter som følge af udviklingen  

 i kommunernes reale udgifter til kontanthjælp, orlovsydelse til  

 kontanthjælpsmodtagere, ungdomsydelse, kommunal aktivering, kommunale  

 udgifter til danskundervisning af udlændinge samt introduktionsydelse  

 og aktivering efter kapitel 4 og 5 i lov om integration af udlændinge i  

 Danmark, førtidspension og erhvervsgrunduddannelse i  

 tilskudsåret.
Statstilskud § 17. Staten yder et årligt tilskud til  

 amtskommunerne, der fastsættes af finansministeren med tilslutning fra  

 Folketingets finansudvalg.
Stk. 2. Tilskuddet fastsættes som summen  

 af 1)	det foregående års tilskud med tillæg eller  

 fradrag som følge af engangsreguleringer og op- og efterreguleringer  

 samt det samlede rentetillæg som følge af  

 8-procent-points-tillægget efter § 16 i lov om kommunal indkomstskat,  

 jf. § 10 i lov om amtskommunal indkomstskat, 2)	op- og efterregulering på grundlag af den faktiske udvikling i  

 lønninger og priser i den kommunale sektor i året 2 år  

 forud for tilskudsåret, 3)	amtskommunale mer- eller mindreudgifter som følge af  

 ændringer i udgifts- og opgavefordelingen mellem staten, kommunerne og  

 amtskommunerne i tilskudsåret, 4)	amtskommunale mer- eller mindreudgifter som følge af  

 ændringer i den bindende statslige regulering af kommunernes og  

 amtskommunernes virksomhed i tilskudsåret.
 5.2.Uddrag af cirkulære om bemærkninger til lovforslag og  

 andre regeringsforslag mv.
 Af Statsministeriets cirkulære nr. 159 af 16.09.98  

 om bemærkninger til lovforslag og andre regeringsforslag og om  

 fremgangsmåden ved udarbejdelse af lovforslag, redegørelser,  

 administrative forskrifter mv. skal fremhæves § 4, stk. 2:
»Bemærkningerne bør endvidere indeholde en  

 vurdering af forslagets økonomiske konsekvenser for såvel  

 kommuner som amtskommuner.
Der henvises i øvrigt til  

 Finansministeriets vejledning om Det Udvidede Totalbalanceprincip«.
5.3. Vejledning for tilbagemelding til Finansministeriet vedr. det  

 kommunale lov- og cirkulæreprogram Det kommunale lov- og cirkulæreprogram er en  

 oversigt over de nye initiativer, som kan give anledning til regulering af  

 statens tilskud til kommuner og amter (bloktilskuddene). På programmet  

 opføres alle  lovforslag, bekendtgørelser, cirkulærer,  

 vejledninger, henstillinger mv., der søges gennemført i  

 folketingsåret, og som skønnes at vedrøre den kommunale  

 sektor.
 Lov- og cirkulæreprogrammet udgør et  

 væsentlig grundlag for det aktstykke, der ved folketingsårets  

 slutning udmønter bloktilskudsreguleringerne i medfør af  

 DUT-princippet og budgetgarantien.
 Første udkast til lov- og cirkulæreprogrammet  

 udarbejdes på baggrund af ministeriernes tilbagemeldinger om, hvilke  

 lovforslag der forventes fremsat, og hvilke bekendtgørelser,  

 cirkulærer, vejledninger, henstillinger mv. der forventes udsendt i den  

 kommende folketingssamling, og som vedrører den kommunale sektor.  

 Dette udkast fremlægges for de kommunale parter på det  

 første møde i Stedfortræderudvalget for regeringens  

 kommunekontaktudvalg.
 Ministeriernes bidrag bedes udformet efter følgende  

 retningslinier:
 1.	Det kommunale lov- og cirkulæreprogram omfatter regler, der  

 påtænkes udstedt i det pågældende folketingsår.  

 Det afgørende er således, hvornår reglen udstedes - ikke  

 hvornår den træder i kraft.
2.	Alle regelændringer, der søges gennemført, og  

 som skønnes at vedrøre den kommunale sektor,  

 påføres programmet.
Hvorvidt regelændringer, som  

 skønnes at vedrøre den kommunale sektor, har  

 kommunaløkonomiske konsekvenser, afgøres af de videre  

 forhandlinger mellem staten og de kommunale parter.
-	Regelændringens titel anføres på en måde,  

 som sikrer en entydig identifikation.
For nye lovforslag anføres  

 »Forslag til lov om  «, mens der ved ændringer til eksisterende lov  

 anføres »Ændring af lov om  «.
For bekendtgørelser  

 anføres »Bekendtgørelse nr. xx af x.x.1999 om  «. etc.
 -	I parentes bemærkes punktets hovedindhold i form af en kort  

 forklaring.
 -	Hvis regelændringen skønnes at vedrøre  

 kommunerne, anføres »K« efter titlen.
 -	Hvis regelændringen skønnes at vedrøre amterne,  

 anføres »A« efter titlen.
 -	Hvis regelændringen skønnes at vedrøre både  

 kommunerne og amterne, anføres »K« og »A« efter titlen.  

 Såvel regelændringer omfattet af DUT-princippet som  

 regelændringer omfattet af budgetgarantien skal påføres  

 programmet.
3.	På programmet anføres de kommunale mer- eller  

 mindreudgifter i F-året og BO-årene som følge af  

 regelændringen.   

 Ved kommunale merudgifter anvendes positivt fortegn, ved kommunale  

 mindreudgifter negativt fortegn.
Samtlige beløb anføres i  

 F-årets pris- og lønniveau, hvor fastsættelsen af den  

 anvendte pris- og lønudvikling følger finanslovens  

 budgetteringsniveau.
 4.	Der anføres kun beløb for de kommunale mer- eller  

 mindreudgifter, hvis der er enighed med de kommunale parter om  

 kompensationens størrelse.  

 Hvis der er enighed om, at regelændringen ikke indebærer  

 kommunale mer- eller mindreudgifter, anvendes markeringen »-«.  

 Hvis der ikke er enighed om beløbet, anvendes markeringen  

 »?«.
 5.	Skøn over kommunale mer- og mindreudgifter som følge  

 af aftale om efterreguleringer vedrørende tidligere år  

 opføres efter samme retningslinier som ovenfor anført.  

 Titlen bedes indledt med »Efterregulering vedrørende ...«.  

 Hvis kompensationsbeløbet efterreguleres i henhold til parternes  

 skriftlige aftale, anvendes en note herom i teksten »stjernemarkering«.
6.	Hvis det permanente udgiftsniveau først nås efter  

 BO-periodens udløb, anvendes markeringen »1)« i teksten.
Punktet skal  

 medtages på følgende års aktstykke.
7.	Ministerierne er forpligtet til at drøfte de  

 kommunaløkonomiske konsekvenser af bekendtgørelser,  

 cirkulærer, vejledninger, henstillinger og lignende,  

 forinden disse udsendes, også selv om de ikke har bindende karakter.
De  

 skal derfor opføres på lov- og cirkulæreprogrammet,  

 også selv om de skønnes ikke at ville give anledning til  

 regulering af bloktilskuddene.
 8.	Paradigmer (folketingsåret 1998/99):
Mill.kr. 1999-pl F 1999 BO1 2000 BO2 2001 BO3 2002 Ændring af lov nr. xx af x.x.1999 om       .
A K ? ? ? ? ? ? ? ? Lov nr. xx af x.x.1999 om ...
A K - - -1,4 1,4 -2,7 2,7 -2,7 2,7 Bekendtgørelse nr. xx af x.x.1999 om .
K - -2,4 -4,8 -4,8 Vejledning af x.x.1999 om .
K 1,0 1,2 1,2 1,2 Efterregulering af xx vedr. ...
A 2,4 1,2 1,2 1,2 Inden hvert af de følgende møder i  

 Stedfortræderudvalget anmodes ministerierne om at  

ajourføre deres bidrag til det kommunale lov- og  

 cirkulæreprogram.
 Ministeriernes ajourføringer bedes udformet  

 efter følgende retningslinier:
 -	Regelændringer, der søges gennemført, og som  

 ikke fremgår af udkastet, indføjes på lov- og  

 cirkulæreprogrammet.
 -	Regelændringer, der er opført på udkastet, men som  

 ikke forventes gennemført i indeværende folketingssamling,  

udsættes til det følgende års lov- og  

 cirkulæreprogram.
 -	Regelændringer, der er opført på udkastet, men  

 hvor der er enighed med de kommunale parter om, at den pågældende  

 regelændring ikke vedrører den kommunale sektor, slettes  

 fra lov- og cirkulæreprogrammet.
 -	Lovforslag, bekendtgørelser, cirkulærer mv. bedes  

 hurtigst muligt få anført nummer.  

 Herudover anmodes de regeludstedende ministerier om at udarbejde et  

 statusnotat for de enkelte punkter på lov- og cirkulæreprogrammet  

 til brug for møder i Stedfortræderudvalget, jf. afsnit  

 3.1.
5.4. Adresseliste til brug ved udsendelse af høringer til de  

 kommunale parter Høringer af de kommunale parter i sager, der falder  

 ind under DUT-princippet, skal sendes til nedenstående adresser.
