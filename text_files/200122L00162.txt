Fremsat den 13. marts 2002 af  

 Videnskabsministeren (Helge Sander) Forslag til Lov om teknologi og innovation Teknologi og innovationsaktiviteter § 1. Formålet med loven er at styrke teknologiudvikling  

 og innovation i erhvervslivet.
 Stk. 2. Loven tilsigter navnlig at fremme:
 1)	Samarbejde og formidling af viden mellem forskere, forsknings- og  

 uddannelsesinstitutioner, teknologiske serviceinstitutter, videninstitutioner  

 og virksomheder.
 2)	Innovation, udvikling, spredning, udnyttelse og kommercialisering af  

 forskningsresultater, ny teknologi, organisatorisk og markedsmæssig  

 viden.
 3)	Tilgang og udvikling af viden- og teknologibaserede  

 virksomheder.
 4)	Innovation og tilførsel af kapital og kompetence til viden-  

 og teknologibaserede virksomheder.
 5)	Internationalt samarbejde om udnyttelsen af viden og  

 teknologi.
 Stk. 3. Inden for de rammer, der afsættes på de  

 årlige finanslove, kan ministeren for videnskab, teknologi og udvikling  

 til opfyldelse af lovens formål iværksætte initiativer,  

 herunder medfinansiering af udviklingsaktiviteter, analyser, evalueringer  

 mv., jf. stk. 2.
 § 2. Til opfyldelse af lovens formål kan anvendes et  

 eller flere af følgende medfinansieringsinstrumenter:
 1)	Tilskud.
 2)	Kapitalindskud.
 3)	Lån.
 4)	Garantier.
 5)	Andre lignende finansieringsinstrumenter.
 Stk. 2. Ministeren for videnskab, teknologi og udvikling kan  

 fastsætte regler for medfinansiering efter stk. 1 og  

 tilbagebetaling af ydet medfinansiering.
Rådet for teknologi og innovation § 3. Til bistand ved gennemførelsen af lovens  

 formål nedsætter ministeren for videnskab, teknologi og udvikling  

 Rådet for teknologi og innovation.
Stk. 2. Rådet består af en formand og 8 medlemmer.  

 Rådets formand og medlemmer udpeges af ministeren for videnskab,  

 teknologi og udvikling.
Rådet sammensættes således, at der  

 i rådet er repræsenteret kompetencer vedrørende  

 teknologisk udvikling og innovation i erhvervslivet, tilførsel af  

 kapital og kompetence til virksomhedsudvikling, formidling og  

 kommercialisering af forskningsresultater, samarbejde mellem virksomheder og  

 forskere, forskningsinstitutioner, teknologiske serviceinstitutter mv. og  

 internationalt samarbejde om teknologi og innovation og de særlige  

 forhold for mindre virksomheder.
Stk. 3. Formanden og rådets medlemmer udpeges for indtil  

 3 år ad gangen.
Genudpegning kan ske én gang.
 Stk. 4. Ministeren for videnskab, teknologi og udvikling  

 stiller sekretariatsbistand til rådighed for rådet.
 Stk. 5. Ministeren for videnskab, teknologi og udvikling  

 godkender forretningsordenen efter indstilling fra rådet.
 Stk. 6. Ministeren for videnskab, teknologi og udvikling kan  

 fastsætte nærmere bestemmelser for Rådet for teknologi og  

 innovations virke.
 § 4. Rådet for teknologi og innovation har til opgave  

 inden for rammerne af § 1, stk. 1 og 2, at rådgive ministeren  

 om tilrettelæggelsen og udviklingen af indsatsen for at styrke den  

 fremtidige vækst og innovationi erhvervslivet.
 Stk. 2. Rådet kan udarbejde strategier,  

 gennemføre analyser og evalueringer af udviklingen og konkrete  

 initiativer inden for rådets arbejdsområde.
 Stk. 3. Ministeren kan henlægge administrationen af  

 initiativer iværksat efter § 1, stk. 3, til Rådet for  

 teknologi og innovation eller en styrelse under Ministeriet for Videnskab,  

 Teknologi og Udvikling.
Stk. 4. Rådet træffer afgørelse i sager  

 vedrørende de initiativer, som af ministeren i medfør af  

 stk. 3 er henlagt til rådet, og hvortil der ydes hel eller delvis  

 medfinansiering.
Rådet kan delegere sin beslutningskompetence i  

 bevillingssager til sekretariatet.
Rådet fastsætter i så  

 tilfælde en sekretariatetsbemyndigelse.
 Stk. 5. Rådet udøver de beføjelser i  

 forhold til de godkendte teknologiske serviceinstitutter, der følger  

 af § 5, og de beføjelser i forhold til  

 innovationsmiljøerne, der følger af §§ 7 og 9.
 Stk. 6. Rådet kan nedsætte ad hoc-udvalg til  

 bistand ved gennemførelse af rådets arbejdsopgaver.  

 Sådanne udvalg er alene rådgivende og kan ikke tillægges  

 beslutningskompetence.
 Stk. 7. Rådets afgørelser efter stk. 1-5 kan  

 ikke indbringes for anden administrativ myndighed.
Godkendte Teknologiske Serviceinstitutter § 5. Ministeren for videnskab, teknologi og udvikling kan  

 efter ansøgning og efter indstilling fra Rådet for teknologi og  

 innovation godkende almennyttige selvejende institutioner eller almennyttige  

 aktieselskaber som godkendte teknologiske serviceinstitutter.
 Stk. 2. Godkendte teknologiske serviceinstitutter skal inden  

 for området teknologisk service arbejde på et økonomisk,  

 fagligt og organisatorisk betryggende grundlag.
 Stk. 3. Institutternes vedtægter og ændringer  

 heraf skal godkendes af Rådet for teknologi og innovation.
 Stk. 4. Godkendelse indebærer, at rådet skal have  

 indseende med instituttets samlede virksomhed.
 Stk. 5. Et godkendt teknologisk serviceinstitut skal meddele  

 ministeren for videnskab, teknologi og udvikling, såfremt der sker  

 ændringer i forhold, der ligger til grund for godkendelsen og  

 medfinansieringen.
Stk. 6. Godkendelse efter stk. 1 kan meddeles for  

 indtil 3 år.
Ministeren kan efter indstilling fra rådet  

 tilbagekalde godkendelsen med eller uden varsel, hvis de  

 forudsætninger, der lå til grund for godkendelsen, ikke  

 længere er til stede, jf. stk. 2.
 § 6. Betegnelsen "teknologisk institut" eller  

 "teknologisk serviceinstitut" eller ordsammensætninger, hvori  

 disse betegnelser indgår, må kun anvendes efter tilladelse fra  

 ministeren for videnskab, teknologi og udvikling.
Innovationsmiljøer § 7. Ministeren for videnskab, teknologi og udvikling kan  

 efter ansøgning godkende innovationsmiljøer med henblik  

 på at fremme samspillet mellem det offentlige vidensystem, nye  

 innovative virksomheder, etablerede virksomheder og kapitalkilder.
Stk. 2. Et innovationsmiljø skal, for at blive  

 godkendt, råde over faciliteter og kvalifikationer, der kan fremme nye  

 innovative virksomheder med henblik på at udvikle og kommercialisere  

 nye service- og produktideer.
For at et innovationsmiljø kan godkendes  

 skal stifterne endvidere opfylde følgende krav:
 1)	Såfremt stifterne har egne virksomheder, skal disse over en  

 flerårig periode have udvist et tilfredsstillende resultat af den  

 ordinære drift, ligesom virksomhederne skal have en soliditet og en  

 egenkapital, der står i rimeligt forhold til virksomhedernes  

 forretningsgrundlag.
 2)	Stifterne må ikke have ubetalt forfalden gæld til det  

 offentlige, der overstiger 50.000 kr.
 Stk. 3. Et innovationsmiljø skal være et  

 aktieselskab, hvis hovedformål er at beskæftige sig med  

 aktiviteter, som knytter sig til udvikling af nye service- og produktideer  

 frem mod en kommerciel udnyttelse.
 Stk. 4. Ministeren for videnskab, teknologi og udvikling kan  

 inden for en ramme, der fastsættes på de årlige finanslove  

 og efter indstilling fra Rådet for teknologi og innovation helt eller  

 delvis medfinansiere etableringen og driften af godkendte  

 innovationsmiljøer.
 Stk. 5. Et godkendt innovationsmiljø skal meddele  

 ministeren for videnskab, teknologi og udvikling, såfremt der sker  

 ændringer i forhold, der ligger til grund for godkendelsen og  

 medfinansieringen af innovationsmiljøet.
 Stk. 6. Ministeren for videnskab, teknologi og udvikling kan  

 tilbagekalde godkendelsen af et innovationsmiljø, hvis de  

 forudsætninger, der lå til grund for godkendelsen af  

 innovationsmiljøet, ikke længere er til stede, eller i  

 tilfælde af grov eller gentagen overtrædelse af reglerne i denne  

 lov eller regler udstedt i medfør af denne lov.
 Stk. 7. Ministeren for videnskab, teknologi og udvikling kan  

 fastsætte nærmere bestemmelser om kravene for godkendelse.
 Stk. 8. Forvaltningsloven finder anvendelse på den  

 virksomhed, der udøves som godkendt innovationsmiljø.
§ 8. Ministeren for videnskab, teknologi og udvikling  

 fastsætter nærmere regler for tilsynet med  

 innovationsmiljøerne.
Ministeren kan af innovationsmiljøerne  

 kræve meddelt alle oplysninger, som er nødvendige for tilsynet  

 med innovationsmiljøernes virksomhed.
 § 9. Ministeren for videnskab, teknologi og udvikling kan  

 inden for en ramme, der fastsættes på de årlige finanslove  

 og efter indstilling fra Rådet for teknologi og innovation tildele  

 innovationsmiljøerne en ramme til at medfinansiere kommercialisering  

 af nye ideer, opfindelser og forskningsresultater.
 Stk. 2. Det kan i kontrakterne med innovationsmiljøerne  

 fastsættes at:
 1)	Innovationsmiljøerne tildeler medfinansiering på vegne  

 af Ministeriet for Videnskab, Teknologi og Udvikling.
 2)	Medfinansieringen tildeles innovationsmiljøerne med henblik  

 på anvendelse som medfinansiering i form af lån eller  

 kapitalindskud til kommercialisering af nye ideer, opfindelser og  

 forskningsresultater i innovationsmiljøet.
 Stk. 3. Der kan i de tilfælde, hvor  

 innovationsmiljøerne tildeler medfinansiering på vegne af  

 Ministeriet for Videnskab, Teknologi og Udvikling, jf. nr. 1,  

 fastsættes, at en andel af tilbagebetalingerne på projekter  

 tilfalder innovationsmiljøet.
 Stk. 4. Der kan i de tilfælde, hvor  

 medfinansieringen tildeles innovationsmiljøerne med henblik på  

 anvendelse som medfinansiering i form af lån eller kapitalindskud, jf.  

 nr. 2, fastsættes, at en andel af tilbagebetalingerne på  

 projekter tilfalder Ministeriet for Videnskab, Teknologi og Udvikling.
 Stk. 5. Innovationsmiljøernes afgørelser kan  

 ikke indbringes for en administrativ myndighed.
 Stk. 6. Ministeren for videnskab, teknologi og udvikling  

 fastsætter nærmere regler vedrørende  

 innovationsmiljøernes sagsbehandling og medfinansiering, herunder  

 betingelser for innovationsmiljøernes tilbagebetaling af  

 medfinansiering ydet i medfør af stk. 1 og 2.
Administration, tilsyn og kontrol § 10. Ministeren for videnskab, teknologi og udvikling  

 udsteder i nødvendigt omfang nærmere regler om  

 gennemførelse af de af ministeren iværksatte aktiviteter.
 Stk. 2. For initiativer, der iværksættes efter  

 denne lov, kan ministeren for videnskab, teknologi og udvikling  

 fastsætte regler for administration, godkendelse,  

 regnskabsaflæggelse, revision, kontrol og tilsyn samt regler om  

 afgivelse af oplysninger og regnskaber.
 Stk. 3. For initiativer, iværksat i henhold til denne  

 lov, kan ministeren for videnskab, teknologi og udvikling eller en styrelse  

 under ministeriet, i nærmere bestemt omfang, når ministeriets  

 eller styrelsens erfaring eller særlige forhold taler herfor,  

 henlægge sagsforberedende opgaver ved administrationen af konkrete  

 initiativer til anden offentlig myndighed eller privat institution.
 § 11. Ministeren for videnskab, teknologi og udvikling kan fra  

 personer og virksomheder, der ydes medfinansiering til efter denne lov,  

 kræve alle oplysninger og regnskaber, som skønnes  

 nødvendige for administrationen mv.
 Stk. 2. Ministeren for videnskab, teknologi og udvikling kan  

 efter aftale med finansministeren bemyndige Finansstyrelsen til at  

 træffe afgørelser efter nærmere regler i forbindelse med  

 administrationen af midler, bevilget efter denne lov.
Adgang til at inddrive fordringer ved  

 lønindeholdelse § 12. Misligholdte tilgodehavender, som staten måtte  

 få i forbindelse med finansiering af de i § 1, stk. 3,  

 nævnte aktiviteter, kan med tillæg af renter og omkostninger  

 inddrives ved udpantning og indeholdelse i løn efter reglerne i  

 kildeskatteloven.
Stk. 2. Inddrivelsesmyndigheden kan indhente de oplysninger  

 hos skattemyndighederne eller andre offentlige myndigheder om den  

 pågældende, som er nødvendige for at varetage inddrivelsen  

 af skyldige beløb efter stk. 1, herunder oplysninger om indkomst-  

 og formueforhold.
Oplysningerne kan overføres elektronisk.
 Stk. 3. Ministeren for videnskab, teknologi og udvikling kan  

 fastsætte nærmere regler om fremgangsmåden i forbindelse  

 med lønindeholdelse efter stk. 1, herunder om klageadgang og  

 klagefrist.
 § 13. Op til 20 pct. af ydet medfinansiering til aktiviteter  

 efter § 1, stk. 3, kan tilbageholdes og anvendes til modregning med  

 virksomhedernes eventuelle restancer til det offentlige.
Klagebestemmelser § 14. Henlægger ministeren for videnskab,  

 teknologi og udvikling administrationen af initiativer iværksat efter  

 § 1, stk. 3, til en styrelse, kan styrelsens afgørelser  

 efter denne lov eller efter regler fastsat i medfør af denne lov  

 påklages til ministeren for videnskab, teknologi og udvikling, jf. dog  

 stk. 2.
 Stk. 2. Ministeren for videnskab, teknologi og udvikling kan  

 bestemme, at afgørelser kan indbringes for en særlig  

 klageinstans, og om klageinstansen i så fald har den endelige  

 administrative afgørelse af sagen.
Straffebestemmelser § 15. Medmindre højere straf er forskyldt efter anden  

 lovgivning, straffes med bøde den, der i forbindelse med en  

 ansøgning og bevilget medfinansiering:
1)	Afgiver urigtige eller vildledende oplysninger eller 2)	fortier oplysninger af betydning for en sags  

 afgørelse.
 Stk. 2. Der kan pålægges selskaber, mv. (juridiske  

 personer) strafansvar efter reglerne i straffelovens 5. kapitel.
 Stk. 3. Overtrædelse af § 6 straffes med  

 bøde.
 § 16. I regler, der udstedes i medfør af denne lov, kan  

 der fastsættes straf af bøde for overtrædelse af  

 reglerne.
 Stk. 2. Der kan pålægges selskaber mv. (juridiske  

 personer) strafansvar efter reglerne i straffelovens 5. kapitel.
Ikrafttrædelses- og overgangsbestemmelser § 17. Loven træder i kraft 1. juli 2002.
Stk. 2. Ansøgninger i henhold til lov om teknologisk  

 service eller lov om erhvervsfremme behandles efter de regler, der  

 gælder på modtagelsestidspunktet.
Administration, rapportering,  

 regnskabsaflæggelse og evt. tilbagebetaling af medfinansiering givet i  

 henhold til lov om teknologisk service og lov om erhvervsfremme sker  

 ligeledes efter hidtil gældende bestemmelser.
 Stk. 3. Godkendelser udstedt i henhold til lov om teknologisk  

 service og lov om erhvervsfremme behandles efter hidtil gældende  

 bestemmelser.
 Stk. 4. De i henhold til lov om teknologisk service udstedte  

 bekendtgørelser og forskrifter har fortsat gyldighed, indtil de  

 ændres eller ophæves i medfør af bestemmelser i denne  

 lov.
 Stk. 5. De i henhold til lov om erhvervsfremme udstedte  

 bekendtgørelser og forskrifter, vedr. innovationsmiljøerne, jf.  

 stk. 8, nr. 2, har fortsat gyldighed, indtil de ændres eller  

 ophæves i medfør af bestemmelser i denne lov.
 Stk. 6. De i henhold til lov om teknologisk service meddelte  

 tilladelser og bemyndigelser har fortsat gyldighed, indtil de udløber,  

 ændres eller tilbagekaldes i medfør af bestemmelser i denne  

 lov.
 Stk. 7. De i henhold til lov om erhvervsfremme meddelte  

 tilladelser og bemyndigelser, jf. stk. 8, nr. 2, har fortsat gyldighed,  

 indtil de udløber, ændres eller tilbagekaldes i medfør af  

 bestemmelser i denne lov.
 Stk. 8. Ved lovens ikrafttræden ophæves:
 1)	Lov nr. 221 af 27. marts 1996 om teknologisk service.
 2)	§§ 9 a, 9 b og 9 c i lov om erhvervsfremme, jf.  

 lovbekendtgørelse nr. 1088 af 29. november 2000.
 § 18. Loven gælder ikke for Grønland og  

 Færøerne, men kan ved kgl. anordning sættes i kraft for  

 disse dele af riget, med de afvigelser, som de særlige  

 grønlandske og færøske forhold tilsiger.
Almindelige bemærkninger Baggrund Ressortændringer i forbindelse med regeringsdannelsen I forbindelse med regeringsdannelsen og  

 ressortomlægningerne i november 2001 blev en række  

 erhvervsfremmeopgaver overflyttet fra det tidligere Erhvervsministerium til  

 det nuværende Ministerium for Videnskab, Teknologi og Udvikling.
Det  

 drejer sig om teknologisk service, ErhvervsPhD ere,  

 erhvervsinnovatører, innovationsmiljøer, regionale  

 vækstmiljøer, forskerparker, opfinderordningen mv.
 Disse opgaver har hjemmel i enten lov om teknologisk  

 service, jf. lov nr. 221 af 27. marts 1996 eller lov om erhvervsfremme, jf.  

 lovbekendtgørelse nr. 1088 af 29. november 2000. Disse to love stod  

 over for at blive erstattet af lov om erhvervsudvikling, jf. lov nr. 451 af  

 7. juni 2001, som det før regeringsændringen var planlagt, at  

 økonomi- og erhvervsministeren ville sætte i kraft pr. 1. januar  

 2002. Loven indeholder en bestemmelse, hvorefter ministeren fastsætter  

 ikrafttrædelsestidspunktet.
 Som konsekvens af ressortændringen er der behov for,  

 at Ministeriet for Videnskab, Teknologi og Udvikling får de  

 erhvervsfremmeaktiviteter, som i dag er dækket af lov om  

 erhvervsfremme, omfattet af anden lovgivning.
Økonomi- og Erhvervsministeriet vil også som  

 konsekvens af ressortændringen udarbejde forslag til ændring af  

 den gældende lov om erhvervsfremme, således at denne lov alene  

 kommer til at omfatte de områder, der hører under  

 Økonomi- og Erhvervsministeriet.
Samtidig vil økonomi- og  

 erhvervsministeren foreslå, at lov om erhvervsudvikling  

 ophæves.
For at få et samlet, enkelt og overskueligt  

 lovgrundlag foreslås, at de områder, som ved regeringsdannelsen  

 er overført til Ministeriet for Videnskab, Teknologi og Udvikling  

 samles i én lov.
Områderne har hidtil haft hjemmel i lov om  

 teknologisk service og lov om erhvervsfremme.
 Nye opgaver vedr. teknologi og innovation i Ministeriet for Videnskab,  

 Teknologi og Udvikling.
Vækst, udvikling og indtjening i erhvervslivet er en  

 afgørende forudsætning for den fremtidige fornyelse og udvikling  

 af det danske velfærdssamfund.
Evnen til innovation bliver en stadig  

 vigtigere konkurrenceparameter.
 Erhvervslivet er i hård konkurrence på  

 det internationale marked, men også på hjemmemarkedet, fx har  

 afskaffelsen af handelsrestriktioner, forbedringer af kommunikation og  

 infrastruktur gjort det mere attraktivt for udenlandske virksomheder at  

 etablere sig i Danmark.
Konkurrencen stiller virksomhederne over for krav om  

 stadig hurtigere innovation, fornyelser og udvikling af nye produkter,  

 serviceydelser, arbejdsprocesser mv.
Samtidig reducerer konkurrencen den  

 periode, hvori virksomhederne kan opnå en tilfredsstillende indtjening  

 på deres produkter og serviceydelser, medmindre de foretager en stadig  

 udvikling af produkterne.
Den offentlige forskning har en væsentlig  

 opgave som leverandør af ny viden og uddannelse af medarbejdere til de  

 virksomheder, som selv udvikler nye produkter og serviceydelser.
Det er en  

 udfordring for den offentlige forskning at levere både forskning og  

 uddannede kandidater på højt internationalt niveau.
Videninstitutionerne fungerer især som  

 videreudviklere og formidlere af ny viden.
Herved får virksomhederne og  

 især de mindre virksomheder lettere adgang til ny viden og bedre  

 muligheder for at udvikle deres innovationsevne.
Det er en udfordring for  

 videninstitutionerne at prioritere deres indsats i forhold til  

 virksomhedernes aktuelle behov og i forhold til den viden, der set ud fra en  

 bredere samfundsmæssig betragtning er ønskelig, at erhvervslivet  

 har adgang til.
 En meget afgørende forudsætning for den  

 fremtidige vækst og udvikling af samfundet er, at der foregår  

 innovation, videnudveksling og samspil mellem erhvervsliv, forskning og  

 videninstitutioner, og at alle parter er åbne over for at bidrage  

 hertil og indgå i nye konstellationer, således at samspillet kan  

 blive optimalt i de konkrete situationer.
 Formålet med denne lov er at bidrage til at fremme  

 og udvikle dette samspil og brobygningen mellem aktørerne både  

 på regionalt, nationalt og internationalt niveau.
Regeringen prioriterer disse aktiviteter meget  

 højt.
Det blev understreget ved at flytte opgaver vedr. teknologisk  

 udvikling og innovation fra Økonomi- og Erhvervsministeriet til  

 Ministeriet for Videnskab, Teknologi og Udvikling.
Dermed var de opgaver, som  

 i bred forstand vedrører brobygning mellem forskning og erhvervsliv,  

 placeret i samme ministerium.
Forudsætningen for, at udviklingen af samspillet  

 mellem erhvervsliv, forskning og videninstitutioner set ud fra en  

 samfundsmæssig synsvinkel kan optimeres, er, at aktiviteterne  

 løbende kan tilpasses ændringer inden for forskning og  

 ændringer i erhvervslivets behov.
Her spiller den internationale  

 udvikling også en meget stor rolle, idet dansk forskning og erhvervsliv  

 både skal samarbejde og konkurrere på internationalt niveau, og  

 derfor hele tiden skal følge og deltage i den internationale  

 udvikling.
Lovforslaget er udformet som en rammelov.
Derved vil det  

 være muligt hurtigt at tilpasse initiativerne til ændringer i de  

 udfordringer, erhvervslivet står overfor.
De godkendte teknologiske serviceinstitutter er i dag  

 væsentlige aktører i det danske vidensystem.
Institutterne  

 fungerer som en bred teknologisk infrastruktur, hvor virksomhederne har  

 adgang til de grundlæggende teknologiske kompetencer, som de ikke selv  

 råder over eller kan finde andre steder.
Det handler især om  

 adgang til udstyr, prøvning, test og basale teknologiske ydelser.  

 Udfordringen for institutterne de kommende år bliver at placere sig som  

 endnu mere væsentlige medspillere og partnere i virksomhedernes  

 teknologiske innovation og fornyelse af produkter, ydelser og  

 forretningsprocesser, og som en væsentlig indgang til globale  

 teknologiske muligheder og videnmiljøer af interesse for dansk  

 erhvervsliv.
 Ud over de godkendte teknologiske serviceinstitutter  

 gennemføres der for tiden en række aktiviteter i ministeriet, fx  

 ErhvervsPhD ere, erhvervsinnovatører, innovationsmiljøer,  

 regionale vækstmiljøer, forskerparker, opfinderordninger mv.  

 Udgangspunktet er, at aktiviteterne skal bidrage til, at flere  

 forskningsresultater, opfindelser og nye ideer kan omsættes til konkret  

 viden og innovation i erhvervslivet.
For alle aktiviteterne gælder, at de er dynamiske og  

 fleksible i den forstand, at de kan tilpasses eller evt. nedlægges  

 afhængig af i hvilket omfang, de kan bidrage til brobygningen mellem  

 erhvervsliv og forskning eller i øvrigt bidrage til opfyldelse af  

 lovens formål.
Der tages hvert år på finansloven stilling  

 til omfanget af den offentlige medfinansiering af aktiviteterne.
I lighed med den gældende lovgivning på  

 erhvervsfremmeområdet foreslås, at loven udstikker de generelle  

 rammer for denne type innovative aktiviteter.
Den konkrete udformning af  

 aktiviteterne sker i en åben dialog mellem minister, erhvervsliv,  

 videninstitutioner, forskning mv.
Dialogen foreslås formaliseret i et råd for  

 teknologi og innovation.
Rådet skal bestå af personer med bred  

 erfaring fra især erhvervsliv, forskning og nationalt og internationalt  

 samarbejde mellem forskning og erhvervsliv.
Det foreslås, at rådet får til opgave at  

 træffe afgørelser i konkrete bevillingssager.
Begrundelsen for  

 at lade rådet træffe afgørelse i konkrete bevillingssager  

 er, at erfarne erhvervsfolk og andre eksterne parter har et godt grundlag for  

 at foretage en faglig vurdering af ansøgningerne, og samtidig kan  

 fungere som en ekstern kvalitetskontrol af ministeriets arbejde.
Rådet får tillige til opgave at rådgive  

 ministeren om spørgsmål vedr. teknologi og innovation.
Samtidig  

 opretholdes ministerens adgang til på eget initiativ at  

 igangsætte nye aktiviteter.
 Straffe- og kontrolbestemmelserne er koordineret med  

 Økonomi- og Erhvervsministeriet, således at bestemmelserne i  

 økonomi- og erhvervsministerens kommende forslag til ændring af  

 lov om erhvervsfremme i indholdet stort set svarer til bestemmelserne i dette  

 lovforslag.
Gældende regler Lov om teknologisk service Formålet med lov om teknologisk service er at fremme  

 udvikling og udnyttelse af teknologisk, ledelsesmæssig og  

 markedsmæsig viden, samt at fremme innovationsindsatsen i  

 virksomhederne.
 Loven er en rammelov, der på overordnet plan  

 regulerer erhvervsfremmeaktiviteter inden for teknologisk service.
Hovedprincippet i loven er, at Rådet for Teknologisk  

 Service inden for lovens område er ansvarlig for de midler, der  

 afsættes på finansloven og for løbende udvikling af  

 området.
Endvidere kan ministeren på eget initiativ  

 iværksætte initiativer inden for lovens område.
 Rådet, der består af en formand og 8  

 medlemmer, udarbejder hvert tredje år en strategi for teknologisk  

 service i Danmark.
Lov om erhvervsfremme En række af de erhvervsfremmeaktiviteter, der nu er  

 overført til Ministeriet for Videnskab, Teknologi og Udvikling, har  

 hidtil været reguleret i lov om erhvervsfremme.
 Lov om erhvervsfremme er en rammelov, der på  

 overordnet plan regulerer erhvervsfremmeaktiviteter.
Hovedprincippet i lov om erhvervsfremme er, at  

 Erhvervsudviklingsrådet (21 medlemmer) rådgiver regeringen om  

 forhold af væsentlig betydning for virksomhedernes  

 produktionsvilkår og for erhvervsudviklingen i øvrigt.  

 Økonomi- og Erhvervsministeriet vil i forslag til lov om  

 ophævelse af erhvervsudviklingsloven og ændring af  

 erhvervsfremmeloven foreslå oprettelsen af Danmarks Erhvervsråd,  

 og samtidig nedlægges Erhvervsudviklingsrådet.
I det  

 følgende refereres alene til Erhvervsudviklingsrådet.  

 Ifølge loven er det Erhvervsudviklingsrådet, der har kompetencen  

 til at igangsætte en række af de initiativer, som regeringen  

 beslutter inden for lovens rammer.
Endvidere kan rådet igangsætte  

 analyser som grundlag for rådets overordnede erhvervspolitiske  

 rådgivning.
Konkrete afgørelser om medfinansiering af de  

 initiativer, der igangsættes af Erhvervsudviklingsrådet, eller  

 som rådet udstikker de generelle retningslinier for, træffes i  

 medfør af loven af et særligt bevillingsudvalg.
Lovforslagets indhold Lovforslaget angiver de typer af aktiviteter, som loven  

 især sigter mod at fremme.
Det overordnede princip er, at aktiviteter  

 inden for lovens område skal bidrage til at formidle, udvikle og styrke  

 samarbejdet mellem forskning, videninstitutioner og erhvervsliv under  

 hensyntagen til de skiftende nationale og internationale udfordringer,  

 forskning og erhvervsliv står overfor.
 Det foreslås, at der oprettes ét råd  

 med en formand og 8 medlemmer, som får til opgave at rådgive  

 ministeren, træffe afgørelser i bevillingssager og  

 igangsætte analyser mv.
 Antallet af medlemmer skal afvejes ud fra hensynet til, at  

 rådet ikke skal være for stort til, at der kan foregå  

 reelle diskussioner i rådet og hensynet til, at der bør  

 være en bred repræsentation af kompetencer og erfaring, som har  

 betydning for rådets arbejde.
Det foreslås, at medlemmerne udpeges i kraft af  

 deres personlige kompetencer og erfaring.
Det er vurderingen, at en  

 sådan sammensætning vil kunne bidrage til åbne og  

 fordomsfrie drøftelser i rådet.
Svarende til principperne i lov om teknologisk service og  

 lov om erhvervsfremme foreslås, at ministeren på eget initiativ  

 kan igangsætte aktiviteter inden for lovens område.
Ministeren  

 kan både igangsætte aktiviteter inden for de konkret angivne  

 eksempler samt andre aktivitetstyper, som skønnes  

 hensigtsmæssige for at fremme lovens formål.
For de godkendte teknologiske serviceinstitutter  

 fastsættes, som i dag i lov om teknologisk service, nogle generelle  

 principper for deres godkendelse.
Disse generelle principper  

 videreføres, idet kravet om, at institutterne skal være  

 organiserede som selvejende institutioner, erstattes af et krav om, at de  

 skal være organiserede enten som selvejende institutter eller som  

 aktieselskaber.
For innovationsmiljøerne fastsættes -  

 på samme måde som i lov om erhvervsfremme - nogle generelle  

 principper for godkendelsen og for miljøernes aktiviteter.
Der  

 foretages enkelte ændringer, bl.a. vedr. adgangen til at  

 fastsætte bestemmelser om innovationsmiljøernes tilbagebetaling  

 af medfinansiering.
 Lovforslaget giver som hidtil mulighed for, at rådet  

 i rutinesager kan bemyndige Ministeriet for Videnskab, Teknologi og Udvikling  

 eller en styrelse under ministeriet til som sekretariat for rådet at  

 træffe afgørelse.
Til gennemførelse af erhvervsfremmeinitiativer  

 eller myndighedsopgaver skal ministeren fastsætte regler for  

 administrationen.
Dette vil ske i form af bekendtgørelser og  

 cirkulærer mv.
På baggrund af koordinering med Økonomi- og  

 Erhvervsministeriet foreslås bestemmelser om ministeren for videnskab,  

 teknologi og udviklings adgang til at kontrollere overholdelse af  

 betingelserne for meddelte godkendelser, bevilgede tilskud mv.
Endvidere  

 indeholder lovforslaget bestemmelser om adgang til ved lønindeholdelse  

 at inddrive eventuelle tilgodehavender for staten, som måtte  

 opstå i forbindelse med udbetaling af medfinansiering.
Endelig  

 foreslås, på samme måde ligeledes efter koordinering med  

 Økonomi- og Erhvervsministeriet, bestemmelser om straf for afgivelse  

 af urigtige oplysninger i forbindelse med medfinansiering.
Administrative konsekvenser for stat, kommuner og amtskommuner Lovforslaget har ingen administrative konsekvenser for  

 stat, kommuner og amtskommuner.
Finansielle konsekvenser for stat, kommuner og amtskommuner Forslaget om kun at oprette ét råd i stedet  

 for Rådet for Teknologisk Service og Rådet for Innovation vil  

 betyde en reduktion af de statslige udgifter til honorarer til formand og  

 medlemmer.
Honorarerne fastsættes efter gældende regler.
Forslaget har herudover ingen økonomiske  

 konsekvenser for stat, amt og kommuner, idet der ikke kan igangsættes  

 udgiftskrævende aktiviteter vedr. teknologisk udvikling og innovation  

 alene med hjemmel i denne lov.
Sådanne aktiviteter forudsætter  

 også hjemmel i finanslov eller på aktstykke.
Økonomiske og administrative konsekvenser for erhvervslivet Formålet med lovforslaget er at styrke vækst  

 og udvikling i dansk erhvervsliv gennem et forstærket samspil mellem  

 erhvervslivet, forskning og videninstitutioner om teknologiudvikling og  

 innovation.
Etableringen af et råd for teknologi og innovation  

 forventes at kunne bidrage aktivt til styrkelse af dette samspil.
Ved at  

 sammensætte rådet med relativt få og kompetente medlemmer  

 vil det være muligt at få en konstruktiv dialog om aktuelle  

 emner.
Samtidig kan rådet sikre kvaliteten af behandlingen af konkrete  

 ansøgninger om medfinansiering.
Forslaget har ingen administrative  

 konsekvenser for erhvervslivet.
Miljømæssige konsekvenser Forslaget har ingen positive eller negative  

 miljømæssige konsekvenser.
Forholdet til EU-retten Lovforslaget har ingen konsekvenser i forhold til  

 EU-retten, da den eventuelle statsstøtte, der ydes med hjemmel i  

 loven, enten skal godkendes af Europa-Kommissionen for hvert enkelt  

 initiativs vedkommende, eller ydes som de-minimisstøtte, som er  

 støtte af et så begrænset omfang, at det ikke kræver  

 Europa-Kommissionens godkendelse.
Sammenfatning af økonomiske og administrative  

 konsekvenser Positive konsekvenser/mindre udgifter (hvis ja, angiv  

 omfang) Negative konsekvenser/merudgifter (hvis ja, angiv  

 omfang) Økonomiske konsekvenser for stat, kommuner og  

 amtskommuner Udgifterne til honorarerne til medlemmerne af rådet vil  

 blive reduceret.
Herudover er der ingen økonomiske konsekvenser.
Ingen Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Forbedring af samspillet mellem forskning, videninstitutioner  

 og erhvervsliv.
Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget har ingen konsekvenser i forhold til EU-retten,  

 da den eventuelle statsstøtte, der ydes med hjemmel i loven, enten  

 skal godkendes af Europa-Kommissionen for hvert enkelt initiativs  

 vedkommende, eller ydes som de-minimisstøtte, som er støtte af  

 et så begrænset omfang, at det ikke kræver  

 Europa-Kommissionens godkendelse.
 Lovforslaget har været i høring hos  

 følgende:
 Akademikernes Centralorganisation (AC), Advokatsamfundet,  

 Akademiet for de Tekniske Videnskaber (ATV), Amtsrådsforeningen,  

 Arbejdsgiverforeningen for Handel, Transport og Service (AHTS),  

 Arbejdsløshedskassen for Selvstændige Erhvervsdrivende (ASE),  

 Arbejderbevægelsens Erhvervsråd, Civiløkonomerne,  

 CO-Industri, Erhvervsankenævnet, Danish Venture Capital Association,  

 Danmarks Forskningsråd, Dansk Arbejdsgiverforening, Dansk  

 Opfinderforening, Dansk Handel og Service, Dansk Industri, Dansk  

 Iværksætterforening, Dansk Managementråd, Danske  

 Erhvervschefers Fællesforening, Det Danske Handelskammer, DS  

 Håndværk og Industri, Finansrådet, Foreningen af danske  

 forskerparker, Foreningen af Registrerede Revisorer, Foreningen af  

 Statsautoriserede Revisorer, Frederiksberg Kommune, HK, Hovedstadens  

 Udviklingsråd (HUR), Håndværksrådet,  

 Ingeniørforeningen, Institutrådet, Kommunernes Landsforening,  

 Københavns Kommune, Landbrugsrådet, LO, Rektorkollegiet,  

 Rådet for Teknologisk Service, Samrådet for de regionale  

 erhvervsråd, SID, TIC Danmark, Sektorforskningens Direktør  

 Kollegium, VækstFonden, Beskæftigelsesministeriet,  

 Finansministeriet, Finansstyrelsen, Indenrigs- og Sundhedsministeriet,  

 Justitsministeriet, Ministeriet for Fødevarer, Landbrug og Fiskeri,  

 Rigsrevisionen, Skatteministeriet, Udenrigsministeriet,  

 Undervisningsministeriet, Økonomi- og Erhvervsministeriet og samtlige  

 godkendte innovationsmiljøer i Danmark.
Bemærkninger til lovforslagets enkelte  

 bestemmelser Til § 1 Til stk. 1 Bestemmelsen angiver formålet med loven.
Til stk. 2 For at få den optimale udnyttelse af de ressourcer,  

 der er i samfundet, er det afgørende, at der er fleksibilitet,  

 så de offentligt støttede initiativer vedr. teknologi og  

 innovation kan tilpasses virksomhedernes og iværksætternes  

 forskellige og skiftende behov.
Bestemmelsen angiver de rammer inden for  

 hvilke, der kan igangsættes initiativer.
 I det følgende gives en kort oversigt over  

 væsentlige initiativer, der for tiden er igangsat inden for en eller  

 flere af de typer af aktiviteter, som loven især tilsigter at  

 fremme:
1)	De Godkendte Teknologiske Serviceinstitutter indsamler,  

 opbygger og udvikler teknologiske kompetencer og formidler denne viden til  

 dansk erhvervsliv.
Institutterne er samtidig brobygger til videninstitutioner  

 i ind- og udland.
2)	Regionale vækstmiljøer er samarbejde mellem  

 virksomheder, uddannelsesinstitutioner, teknologiske videnformidlere og andre  

 relevante aktører.
Samarbejdet skal tage udgangspunkt i en eller flere  

 erhvervsmæssige styrkepositioner inden for et sammenhængende  

 geografisk område.
Vækstmiljøet skal intensivere og  

 udvikle samarbejdsrelationerne mellem de deltagende parter og derigennem  

 bidrage til, at ny viden om fx IT, teknologi og markedsudvikling gøres  

 anvendelsesorienteret og indgår i regionens erhvervsudvikling.
3)	Innovationsmiljøer stiller viden og kapital til  

 rådighed for iværksættere, forskere og  

 forskningsinstitutioner med en videnbaseret ide med et kommercielt  

 potentiale.
Innovationsmiljøerne arbejder bl.a. tæt sammen med  

 forsknings- og uddannelsesinstitutioner.
4)	Centerkontrakter er et samarbejde mellem flere virksomheder,  

 et eller flere teknologiske serviceinstitutter og en eller flere  

 forskningsinstitutioner.
Centerkontrakterne skal løse et konkret  

 udviklingsbehov hos de deltagende virksomheder.
5)	ErhvervsPhD ere og erhvervsinnovatører giver  

 virksomheder mulighed for at ansætte en Ph.d-studerende til at  

 udføre et forsknings- og udviklingsprojekt.
Den studerende arbejder  

 fuldtidsansat i 3 år.
Tiden fordeles med 50 pct. på virksomheden  

 og 50 pct. på en højere læreanstalt.
6)	Videnregnskaber er et projekt i løbet af hvilket, der  

 i samarbejde med erhvervslivet udvikles en guideline for videnregnskaber.
Det  

 er endvidere et formål at formidle kendskabet til guidelinen til  

 erhvervslivet.
 Ud over de nævnte initiativer foretages der  

 løbende analyser, evalueringer mv. inden for området teknologi  

 og innovation.
Til stk. 3 Svarende til reglerne i lov om teknologisk service og lov  

 om erhvervsfremme foreslås, at ministeren for videnskab, teknologi og  

 udvikling får hjemmel til at iværksætte initiativer,  

 herunder medfinansiering af udviklingsaktiviteter, analyser, evalueringer mv.  

 inden for lovens område, herunder efter forslag fra Rådet for  

 teknologi og innovation.
Udviklingsaktiviteter omfatter både  

 nyudvikling, videreudvikling og forbedringer.
Endvidere kan det også  

 omfatte drift i forbindelse med opstart og konsolidering af aktiviteter.
Et  

 eksempel herpå er innovationsmiljøerne, hvor der ydes  

 medfinansiering af driften af miljøerne.
Forudsætningen for, at  

 der kan gennemføres nye initiativer, er bevillingsmæssig hjemmel  

 enten på finansloven eller på aktstykke, der godkendes af  

 Finansudvalget.
Ministerens brede bemyndigelse kan således alene  

 bringes i anvendelse med Folketingets accept, i det omfang nye initiativer er  

 udgiftskrævende.
Lovforslaget giver således, ligesom lov om  

 teknologisk service og lov om erhvervsfremme, mulighed for at  

 iværksætte nye initiativer eller ændre eksisterende, uden  

 at dette kræver ændring af denne lov hver gang.
Til § 2 Til stk. 1 Efter reglerne i lov om teknologisk service er der en  

 generel adgang til inden for rammerne af de årlige bevillingslove at  

 tilbyde økonomiske incitamenter og medfinansiering til opfyldelse af  

 lovens formål.
I lov om erhvervsfremme er det i § 3, stk. 2,  

 specificeret, at medfinansiering kan ydes som tilskud, kapitalindskud,  

 lån, udviklingskontrakter og projektgarantier.
Det foreslås, at der som i dag bliver en generel  

 adgang til at anvende et eller flere lignende finansieringsinstrumenter. dvs.  

 tilskud, kapitalindskud, lån og garantier.
For lånene kan  

 fastsættes varierende rente- og tilbagebetalingsvilkår, herunder  

 fx at lånene er rentefrie og/eller tilbagebetales i tilfælde af  

 kommerciel succes.
Lån, der fx er rentefrie eller alene tilbagebetales  

 i tilfælde af kommerciel succes, er ikke lån i traditionel  

 forstand, men betegnes i denne sammenhæng som lån.
Det foreslås også, at der skal være  

 mulighed for at kombinere et eller flere medfinansieringsinstrumenter,  

 hvilket fx anvendes af innovationsmiljøerne i dag.
For at sikre  

 fleksibilitet i forhold til eventuelle nye initiativer eller ændringer  

 af eksisterende initiativer foreslås, at der kan anvendes andre  

 lignende finansieringsinstrumenter, hvis der opstår behov herfor i  

 fremtiden.
Det betyder, at muligheden for eventuelt at tilbyde andre lignende  

 finansieringsinstrumenter ikke skal afvente ny lovgivning.
Medfinansieringen  

 kan helt eller delvis dække de omkostninger, der er forbundet med en  

 aktivitet.
Til stk. 2 I lighed med gældende regler i lov om erhvervsfremme  

 foreslås, at ministeren kan fastsætte nærmere regler for  

 tilbagebetaling af den statslige medfinansiering, fx i tilfælde, hvor  

 det støttede projekt bliver en kommerciel succes.
Til § 3 Til stk. 1 Det foreslås, at der nedsættes ét  

 råd for teknologi og innovation.
 Ministeriet vil fortsat sideløbende drøfte  

 aktuelle spørgsmål med repræsentanter for erhvervsliv,  

 videninstitutioner og andre med erfaring og kompetence på de relevante  

 områder.
 Til stk. 2.
 Det foreslås, at Rådet for teknologi og  

 innovation skal sammensættes af medlemmer med bred erfaring og  

 kompetence inden for de områder, der hører under loven.  

 Medlemmerne skal udnævnes på baggrund af deres personlige  

 kompetencer og ikke ud fra tilhørsforhold til interesseorganisationer.  

 I den forbindelse vil ministeren rådføre sig med relevante  

 organisationer mv.
De forskellige kompetencer kan bidrage til åbne og  

 frugtbare drøftelser i rådet, samt give en høj faglig  

 kvalitet i de konkrete afgørelser, rådet træffer.
De  

 forskellige kompetencer i rådet forventes også at kunne bidrage  

 positivt til udviklingen af samspillet mellem den offentlige forskning,  

 videninstitutionerne og erhvervslivet.
Rådet for Teknologisk Service, der nu  

 nedlægges, består af en formand og 8 medlemmer.
Ministeren for  

 videnskab, teknologi og udvikling udpeger formanden, et medlem  

 repræsenterer Ministeriet for Videnskab, Teknologi og Udvikling og de  

 øvrige medlemmer indstilles af de teknologiske serviceinstitutter samt  

 Erhvervsudviklingsrådet, som hører under Økonomi- og  

 Erhvervsministeriet.
Rådet for Innovation skulle ifølge lov om  

 erhvervsudvikling bestå af en formand og 11 medlemmer.
Rådet er  

 som nævnt ikke nedsat.
Medlemmerne skulle være indstillet af  

 Dansk Industri, Dansk Handel & Service, Handelskammeret,  

 Finansrådet, Håndværksrådet, Landbrugsrådet,  

 CO-Industri, LO, Arbejderbevægelsens Erhvervsråd og AC.
Til stk. 3 I lighed med bestemmelserne i lov om teknologisk service  

 og lov om erhvervsfremme bestemmes, at medlemmerne af Rådet for  

 teknologi og innovation udpeges for indtil 3 år ad gangen og kan  

 genudpeges én gang.
Til stk. 4 Sekretariat for rådet vil blive Ministeriet for  

 Videnskab, Teknologi og Udvikling eller en styrelse under ministeriet.
Til stk. 5 Tidligere har ministeren fastsat rådets  

 forretningsorden.
Det foreslås nu, at rådet selv får til  

 opgave at udarbejde forretningsordenen, men at den skal godkendes af  

 ministeren.
Til stk. 6 Bestemmelsen giver i lighed med de gældende  

 bestemmelser ministeren adgang til at fastsætte nærmere  

 bestemmelser for rådets virke.
Til § 4 Til stk. 1 og 2 Det foreslås, at Rådet for teknologi og  

 innovation får til opgave at rådgive ministeren om  

 spørgsmål, som har betydning for den teknologiske udvikling og  

 innovation i samfundet.
Rådet skal på baggrund af sine brede  

 faglige kompetencer især have fokus på, hvordan ministeren kan  

 forbedre og udvikle aktiviteterne på området, således at  

 erhvervslivet får den størst mulige gavn af de midler, der  

 afsættes til formålet.
 Rådet har mulighed for at udarbejde analyser eller  

 lade andre udarbejde analyser med henblik på at få en  

 større baggrundsviden på relevante områder, fx om  

 internationale forhold, om nye erhvervsmæssige udviklingsmuligheder,  

 erfaringer med hidtidige initiativer mv.
Rådet har mulighed for at udarbejde strategier.
Der  

 er ikke som hidtil et krav herom.
Det er op til rådet at vurdere,  

 hvorvidt der er behov herfor.
 Endvidere skal rådet fungere som et formaliseret  

 forum for udveksling af synspunkter mellem ministeriet, erhvervsliv og  

 forskning.
Rådet for Teknologisk Service, som nu  

 nedlægges, har hidtil haft til opgave at planlægge og koordinere  

 den samfundsmæssige indsats inden for teknologisk service og udvikling.  

 Rådet skal endvidere følge og støtte udviklingen af den  

 teknologiske service.
Rådet kan udarbejde analyser og forslag  

 vedrørende udviklingen af den teknologiske service.
Endelig skal  

 rådet efter de gældende regler hvert tredje år  

 fremlægge en samlet strategi for udviklingen af den teknologiske  

 service til økonomi- og erhvervsministerens godkendelse.
I henhold til lov om erhvervsudvikling var det hensigten  

 at oprette et Råd for Innovation.
Som følge af  

 ressortændringer vil økonomi- og erhvervsministeren  

 foreslå, at denne lov ophæves.
Det betyder, at Rådet for  

 Innovation ikke bliver oprettet.
Rådet for Innovation skulle  

 ifølge lov om erhvervsudvikling have haft følgende opgaver:  

 Rådgivning af regeringen inden for rådets arbejdsområde,  

 udarbejdelse af analyser, udarbejde en strategi for rådets arbejde,  

 træffe afgørelser i bevillingsager mv.
Til stk. 3 Bestemmelsen giver ministeren adgang til at henlægge  

 administrationen af initiativer iværksat med hjemmel i § 1,  

 stk. 3, til Rådet for teknologi og innovation eller en styrelse  

 under Ministeriet for Videnskab, Teknologi og Udvikling.
Det er hensigten, at  

 ministeren i vid udstrækning vil henlægge administrationen til  

 Rådet for teknologi og innovation.
Til stk. 4 Bestemmelsen fastlægger, at rådet  

 træffer afgørelser i sager vedr. administrationen af de  

 initiativer, som af ministeren er henlagt til Rådet efter § 1, stk. 3.  

 Rådet skal træffe beslutninger i bevillingssager, der forberedes  

 af sekretariatet, som enten varetages af Ministeriet for Videnskab, Teknologi  

 og Udvikling eller en styrelse under Ministeriet for Videnskab, Teknologi og  

 Udvikling.
Rådet kommer dermed til at fungere som ekstern  

 kvalitetskontrol af sekretariatets arbejde.
Det vil af  

 delegationsbeskrivelsen fremgå hvilke beføjelser, der  

 henlægges til rådet.
Såfremt rådet delegerer sin  

 beslutningskompetence til sekretariatet, vil sekretariatets afgørelser  

 kunne påklages til rådet.
Det er rådet, der tager stilling  

 til i hvilket omfang, afgørelser skal delegeres til sekretariatet.
Til stk. 5 I bestemmelsen fastsættes, at rådet  

 udøver beføjelser i forhold til de godkendte teknologiske  

 serviceinstitutter og innovationsmiljøer.
Det er bl.a. i § 5  

 fastsat, at rådet indstiller institutter til ministerens godkendelse,  

 og det er bl.a. i §§ 7 og 9 fastsat, at rådet indstiller  

 medfinansiering af innovationsmiljøernes etablering, drift og  

 anvendelse af midler til kommercialisering af forskningsresultater mv.
Til stk. 6 Bestemmelsen giver mulighed for, at rådet kan  

 supplere sin egen kompetence ved at nedsætte ad hoc-arbejdsgrupper med  

 inddragelse af eksterne parter, fx organisationer og enkeltpersoner.
Til stk. 7 Efter de gældende regler, jf. § 4, stk. 3,  

 i lov om teknologisk service, kan Rådet for Teknologisk Services  

 afgørelser ikke indbringes for anden administrativ myndighed.  

 Tilsvarende gælder for Erhvervsudviklingsrådet, jf. § 5,  

 stk. 4, i lov om erhvervsfremme.
I begge tilfælde kan  

 Økonomi- og Erhvervsministeriets medlem af rådene dog  

 begære en sag forelagt økonomi- og erhvervsministeren til  

 endelig afgørelse.
 Det foreslås, at rådets afgørelser i  

 bevillingssager ikke kan indbringes for anden administrativ myndighed.
Til § 5 I henhold til § 5, stk. 1, i lov om teknologisk  

 service kan ministeren efter indstilling fra Rådet for Teknologisk  

 Service godkende selvejende almennyttige institutioner, som godkendte  

 teknologiske serviceinstitutter.
Ministeren vil kunne fravige en  

 indstilling.
Det afgørende for, om institutterne kan godkendes,  

 er en vurdering af deres faglige kompetencer og deres evner til at levere de  

 ydelser, som det offentlige ønsker stillet til rådighed for  

 erhvervslivet.
Kravet, om at institutterne skal være selvejende,  

 ændres til, at institutterne skal være selvejende eller  

 aktieselskaber.
Det vil give institutterne bedre muligheder for at organisere  

 sig på den måde, de selv finder mest hensigtsmæssig.
Kravet  

 om, at institutterne skal være almennyttige for at kunne opnå  

 godkendelse som teknologisk serviceinstitut, opretholdes.
Ved almennyttige  

 institutter forstås, at institutterne ikke må have en eksklusiv  

 kundekreds, dvs. udelukke nogle virksomheder fra institutternes  

 serviceydelser, og at institutterne skal arbejde med formidling af viden og  

 teknologi af bred interesse for dansk erhvervsliv.
Der er i dag 11 godkendte teknologiske serviceinstitutter.  

 Antallet af institutter kan variere alt efter, hvor mange institutter  

 Rådet for teknologi og innovation indstiller til ministerens  

 godkendelse.
Der kan ske sammenlægninger mellem eksisterende  

 institutter, eller der kan opstå institutter inden for nye  

 områder.
Godkendelsen kan betragtes som et kvalitetstempel på det  

 arbejde, institutterne udfører.
Godkendelsen udløser ikke  

 automatisk en offentlig medfinansiering.
Rådet for teknologi og  

 innovation tager hvert år særskilt stilling til bevillingen til  

 institutterne.
De godkendte teknologiske serviceinstitutter modtager i  

 dag en årlig medfinansiering af basisaktiviteter til vedligeholdelse og  

 udvikling af den basale teknologiske infrastruktur.
Herudover kan de  

 søge om medfinansiering til konkrete aktiviteter, fx projekter.
Endvidere kan institutterne søge om medfinansiering  

 til samarbejdsprojekter, hvor det offentlige medfinansierer strategiske  

 samarbejdsprojekter mellem teknologiske institutter, forskningsinstitutioner,  

 videninstitutioner mv. og en eller flere private virksomheder.
Dette  

 samarbejde benævnes for tiden som centerkontrakter.
Til stk. 2 Indholdet i bestemmelserne svarer til bestemmelserne i lov  

 om teknologisk service (§ 5, stk. 2), hvoraf det fremgår, at  

 de godkendte teknologiske serviceinstitutter skal arbejde på et  

 vedtægtsmæssigt, økonomisk og fagligt betryggende  

 grundlag.
Vedtægterne skal godkendes af Rådet for teknologi og  

 innovation.
 Der foreslås nu en mindre ændring af  

 formuleringen således, at kravet om, at institutterne skal arbejde  

 på et vedtægtsmæssigt betryggende grundlag, erstattes af et  

 krav om, at de skal arbejde på et organisatorisk betryggende grundlag.  

 Dette grundlag vurderes i forhold til de faglige og økonomiske krav,  

 der stilles til institutterne.
Godkendelserne skal fortsat bero på en samlet  

 vurdering af institutternes måde at arbejde på inden for de  

 områder, hvor de søger om godkendelse.
Institutternes  

 vedtægter og ændringer heraf skal fortsat godkendes.
Til stk. 3 Rådet for teknologi og innovation godkender  

 institutternes vedtægter og ændringer heri.
Rådets  

 afgørelser kan, jf. stk. 7, ikke indbringes for anden  

 administrativ myndighed.
Til stk. 4 Bestemmelsen er enslydende med § 5, stk. 3, i  

 lov om teknologisk service og § 9, stk. 6, i lov om  

 erhvervsudvikling.
Der foretages heller ingen ændring i praksis  

 på området.
Bestemmelsen giver hjemmel til, at der kan  

 gennemføres et effektivt tilsyn med de godkendte institutter med  

 henblik på at sikre, at de midler institutterne får til deres  

 generelle infrastrukturaktiviteter, anvendes i overensstemmelse med  

 gældende regler herfor.
De godkendte teknologiske serviceinstitutter  

 gennemfører bl.a. forskning, kompetenceudvikling og deltager i  

 internationalt samarbejde på meget selvstændigt grundlag, nogle  

 aktiviteter er baseret på egne indtægter, andre baseret på  

 den offentlige medfinansiering.
Det offentliges medfinansiering af disse  

 forskellige aktiviteter stiller, ud fra et revisionshensyn, krav om et tilsyn  

 med de godkendte institutters samlede virksomhed, således at det kan  

 sikres, at den offentlige medfinansiering anvendes i overensstemmelse med  

 betingelserne herfor.
Til stk. 5 Bestemmelsen fastslår, at de godkendte teknologiske  

 serviceinstitutter skal give meddelelse såfremt, der sker  

 ændringer i forhold, der lå til grund for godkendelsen.
Det  

 fremgår af den skriftlige godkendelse, hvilke forhold der ligger til  

 grund for godkendelsen, og hvilke forhold der skal gives meddelelse om  

 ændringer af.
De forhold, der indgår i godkendelsen af et  

 teknologiske institut er fx faglige kompetencer, organisatoriske og  

 økonomiske forhold.
Til stk. 6 I henhold til § 5, stk. 4, i lov om teknologisk  

 service kan institutterne godkendes for indtil 3 år, og godkendelsen  

 kan af økonomi- og erhvervsministeren tilbagekaldes med et års  

 varsel.
Der foreslås ingen ændring i den maksimale  

 godkendelsesperiode på 3 år.
Men det foreslås nu i lighed  

 med reglerne i § 9, stk. 7, i den vedtagne, men ikke ikraftsatte  

 lov om erhvervsudvikling, at tilbagekaldelse kan ske uden varsel.
I forhold  

 til de gældende regler er dog tilføjet, at forudsætningen  

 for tilbagekaldelse af en godkendelse er, at de forudsætninger, der  

 lå til grund for godkendelsen, ikke længere er til stede, jf.  

 stk. 2. De forhold, der ligger til grund for godkendelsen, fremgår  

 af en meddelelse, jf. stk. 5. Blandt de forhold, der indgår i  

 godkendelsen er faglige kompetencer, organisatoriske og økonomiske  

 forhold.
Bestemmelsen er begrundet i, at praksis har vist, at det i nogle  

 tilfælde af hensyn til opretholdelse af værdien af godkendelsen  

 for systemet generelt ville have været ønskeligt med  

 øjeblikkelig tilbagekaldelse.
Tilbagekaldelse skal i overensstemmelse  

 med forvaltningsretlige grundsætninger være sagligt begrundet,  

 ligesom tilbagekaldelse skal ske med frist, hvis tilbagekaldelse uden frist  

 ikke skønnes nødvendigt.
Tilbagekaldelse uden frist vil  

 således være undtagelsen i de i øvrigt få  

 tilfælde, hvor godkendelse i det hele taget tilbagekaldes.
Til § 6 Bestemmelsen er en videreførsel af bestemmelsen i  

 § 7 i lov om teknologisk service.
Til § 7 Når der henvises til gældende bestemmelser,  

 henvises til bestemmelser i lov om erhvervsfremme, da lov om  

 erhvervsudvikling, som nævnt ikke er sat i kraft.
Der er kun foretaget  

 få ændringer, der redegøres for nedenfor.
Administrationen og bevillingshåndteringen i  

 innovationsmiljøerne foreslås fortsat lagt uden for  

 ministerinstruktion.
Det er derfor fortsat nødvendigt med en specifik  

 lovhjemmel til gennemførelse af innovationsmiljøordningen.
Til stk. 1 Bestemmelsen svarer til bestemmelsen i § 9 a,  

 stk. 1, i lov om erhvervsfremme, hvorefter ministeren kan godkende  

 innovationsmiljøerne for en nærmere angivet årrække.  

 Der tages årligt stilling til medfinansiering af  

 innovationsmiljøerne og deres aktiviteter, jf. stk. 4 og  

 § 9, stk. 1. Godkendelsen tildeles efter en offentlig udbudsrunde,  

 hvor miljøerne kan søge om godkendelse.
Til stk. 2 Innovationsmiljøerne arbejder med udvikling og  

 kommercialisering af nye service- og produktideer i bred forstand.  

 Således vil fx udvikling af nye produktionsprocesser også kunne  

 ske inden for rammerne af innovationsmiljøordningen.
 Kravet om, at stifterne af innovationsmiljøer skal  

 have evne til at fremme udvikling af nye service- og produktideer samt start  

 af nye virksomheder gennem rådgivning og formidling af uddannelse,  

 viden og kapital, er erstattet af et krav om, at innovationsmiljøet  

 skal have kompetencer vedr. kommercialisering af nye ideer, opfindelser og  

 forskningsresultater.
 Den detaljerede opregning af de faciliteter og  

 kvalifikationer, som stifterne af innovationsmiljøerne skal opfylde  

 for at blive godkendte, herunder at få en godkendelse fornyet, er  

 erstattet af en bemyndigelse til ministeren til at fastsætte de  

 nærmere bestemmelser for innovationsmiljøernes godkendelse.
I den gældende lov stilles der i § 9 a,  

 stk. 3, krav om, at stifterne, 1) skal dokumentere kompetence til at  

 fremme kommercialisering af nye ideer, opfindelser, og forskningsresultater  

 og start af nye virksomheder, 2) skal råde over fysiske og  

 administrative faciliteter i tilknytning til et videnmiljø og 3) skal  

 have samarbejdsaftaler med relevante universiteter, forskningsinstitutioner,  

 uddannelsesinstitutioner eller lignende samt kapitalkilder og etablerede  

 virksomheder, Der vil som udgangspunkt blive stillet tilsvarende krav  

 til innovationsmiljøet.
Kravene vil kunne ændres af ministeren,  

 såfremt det er hensigtsmæssigt ud fra hensynet til det  

 overordnede formål med innovationsmiljøordningen, jf.  

 stk. 7.
 Kravene til stifternes eventuelle drift af egen virksomhed  

 og kravet om, at stifterne ikke må have ubetalt gæld over en vis  

 størrelse er opretholdt som lovkrav, da de ikke umiddelbart falder ind  

 under de generelle krav til innovationsmiljøets og stifternes  

 faciliteter og kvalifikationer.
Til stk. 3 Ministerens adgang i lov om erhvervsfremme § 9 a,  

 stk. 5, til at godkende innovationsmiljøer, som ikke er  

 aktieselskaber, ophæves svarende til, at bestemmelsen også er  

 ophævet i lov om erhvervsudvikling.
Til stk. 4 Bestemmelsen giver ministeren adgang til, efter  

 indstilling fra Rådet for teknologi og innovation, at medfinansiere  

 drift og etablering af innovationsmiljøerne.
Der kan som hidtil ydes  

 medfinansiering af innovationsmiljøets udgifter til indledende  

 undersøgelser af forskningsresultater, ideer mv.
Der kan endvidere,  

 som hidtil, ydes medfinansiering af omkostninger med tilknytning til  

 innovationsmiljøets formål, herunder opsøgning af  

 forskningsresultater, ideer mv., og rådgivning og formidling af  

 viden.
Til stk. 5 Bestemmelsen fastslår, at  

 innovationsmiljøerne skal give meddelelse såfremt, der sker  

 ændringer i forhold, der lå til grund for godkendelsen.
Det  

 fremgår af den skriftlige godkendelse, hvilke forhold der ligger til  

 grund for godkendelsen, og hvilke forhold der skal gives meddelelse om  

 ændringer af.
De forhold, der indgår i godkendelsen af et  

 innovationsmiljø, er fx, innovationsmiljøets kompetencer til at  

 fremme etablering af nye virksomheder, organisatoriske og økonomiske  

 forhold, jf. stk. 2.
Til stk. 6 Godkendelsen af innovationsmiljøerne sker ud fra en  

 vurdering af innovationsmiljøets forudsætninger for at drive et  

 innovationsmiljø, jf. stk. 2. Blandt de væsentlige forhold,  

 der indgår i godkendelsen, er stifternes kompetencer til at fremme  

 etablering af nye virksomheder, økonomiske forhold og organisatoriske  

 forhold. Ændres disse forudsætninger væsentligt, fx ved at  

 de centrale deltagere træder ud af innovationsmiljøet, må  

 aftalen tages op på ny eller tilbagekaldes.
Godkendelsen vil endvidere  

 kunne tilbagekaldes ved gentagen eller grov overtrædelse af reglerne  

 for innovationsmiljøer, fx reglerne for sagsbehandlingen og anvendelse  

 af midlerne til medfinansiering af miljøerne og midlerne til  

 kommercialisering af nye ideer, opfindelser og forskningsresultater.
Til stk. 7 Bestemmelsen giver ministeren hjemmel til at  

 fastsætte nærmere bestemmelser for godkendelse af  

 innovationsmiljøerne.
Der kan fastsættes bestemmelser vedr.  

 stifterne og de generelle kompetencer, som skal være til stede i  

 innovationsmiljøet, fx vedr. bistand til iværksættere i  

 forbindelse med start af nye virksomheder, rådgivning, samarbejde med  

 universiteter o. lign. og beliggenhed i tilknytning til et videnmiljø.
Til stk. 8 Der er tale om en videreførsel og præcisering  

 af de gældende regler om forvaltningslovens anvendelse på den  

 virksomhed, der udøves som innovationmiljø.  

 Innovationsmiljøerne etableres som aktieselskaber, hvis  

 hovedformål er at udøve virksomhed som innovationsmiljø,  

 men som herudover også vil kunne beskæftige sig med andre  

 aktiviteter.
I den forbindelse bemærkes, at lov om offentlighed i  

 forvaltningen ikke finder anvendelse på innovationsmiljøer.  

 Folketingets og Rigsrevisionens indseende med innovationsmiljøerne er  

 sikret gennem de krav, som ministeren stiller i henhold til § 8.
Til § 8 Til stk. 1 Bestemmelsen er en videreførsel af bestemmelserne i  

 § 9 c, stk. 1 og 3, i lov om erhvervsfremme.
Til § 9 Til stk. 1, 2, 3 og 4 Ministeren fastsætter årligt efter indstilling  

 fra Rådet for teknologi og innovation en ramme for  

 innovationsmiljøernes medfinansiering.
Ministeren vil kunne fravige  

 indstillingen.
I henhold til § 9 b i lov om erhvervsfremme kan  

 innovationsmiljøerne tildele medfinansiering.
De midler, der kan  

 anvendes, svarer til midlerne i erhvervsfremmeloven, fx tilskud, lån og  

 egenkapitalindskud.
Formuleringen "tildele" indebærer, at  

 innovationsmiljøerne fungerer som administratorer af de afsatte  

 midler.
I lov om erhvervsfremme betegnes den statslige  

 medfinansiering som forprojektkapital.
Her anvendes den generelle betegnelse  

 medfinansiering.
En stor del af innovationsmiljøernes  

 medfinansiering ydes i dag som lån og egenkapitalindskud.
Når  

 medfinansieringen foretages i form af egenkapitalindskud, har det hidtil  

 været staten, som er den formelle ejer af aktierne og dermed også  

 modtagere af evt. afkast.
På samme måde er staten kreditor i  

 forhold til lånene.
Efter den gældende bekendtgørelse om  

 administration af godkendte innovationsmiljøer, der bl.a. er udstedt i  

 medfør af § 9 b, stk. 5, kan innovationsmiljøerne  

 søge om at genanvende evt. tilbagebetalte beløb.
 Udgangspunktet har hidtil været, at  

 innovationsmiljøerne fungerer som administratorer af den statslige  

 medfinansiering, samt at den tilbagebetaling, der kommer fra de enkelte  

 projekter, fx i form af afdrag på lån eller i form af ejerskab  

 på aktier, tilhører staten.
 Ulempen ved denne måde at yde medfinansiering  

 på er, at innovationsmiljøerne har en stor interesse i at yde  

 medfinansiering til så mange projekter som muligt, men kun har et  

 begrænset incitament til at følge projekterne videre frem mod  

 kommerciel succes.
Denne mulighed opretholdes som en selvstændig  

 mulighed.
Det vil endvidere blive muligt at kombinere den med en model, hvor  

 en andel af tilbagebetalingerne tilfalder innovationsmiljøet.
Som en ny mulighed foreslås, at medfinansieringen  

 kan tildeles innovationsmiljøerne med henblik på anvendelse som  

 medfinansiering i form af lån eller kapitalindskud.
Dvs.  

 innovationmiljøet vil typisk indtræde som långiver eller  

 ejer i forhold til den iværksættervirksomhed eller det projekt,  

 der medfinansieres.
Samtidig vil staten have mulighed for at kræve en  

 evt. andel af tilbagebetalingen på lånet eller kapitalindskuddet.  

 Dette afkast kan fx være en andel af tilbagebetaling på et  

 lån eller en andel af det årlige afkast af kapitalindskuddet og  

 evt. afkast i forbindelse med realisering af et kapitalindskud.
 Den foreslåede formulering vil, jf.  

 bemærkningerne til stk. 4, gøre det muligt at  

 fastsætte vilkår for innovationsmiljøernes  

 medfinansiering, som i højere grad vil give miljøerne et  

 økonomisk incitament til at arbejde for, at projekterne bliver en  

 kommerciel succes.
Til stk. 5 Bestemmelserne svarer til de gældende bestemmelser i  

 lov om erhvervsfremme, § 9 b, stk. 2. De afgørelser,  

 innovationsmiljøerne træffer er især afgørelser om  

 medfinansiering af konkrete udviklingsaktiviteter, samt stillingtagen til  

 hvorvidt innovationsmiljøet vil anvende ressourcer til indledende  

 undersøgelser, fx omkring patent, forretningsplan etc.
Til stk. 6 I henhold til § 9 b, stk. 5, i lov om  

 erhvervsfremme fastsætter ministeren nærmere regler for  

 anvendelsen af den statslige forprojektkapital og  

 innovationsmiljøernes sagsbehandling.
 For at give innovationsmiljøerne et større  

 økonomisk incitament til at følge projekterne foreslås,  

 at ministeren får adgang til at fastsætte nærmere  

 bestemmelser om innovationsmiljøernes medfinansiering, herunder  

 betingelser for innovationsmiljøernes tilbagebetaling af den statslige  

 medfinansiering.
 Det vil fx være muligt at fastsætte  

 betingelser, hvorunder innovationsmiljøerne helt eller delvist kan  

 overtage retten til evt. afkast fra succesfulde projekter.
Ministeren kan fx fastsætte nærmere regler om,  

 at medfinansieringen ikke skal tilbagebetales, hvis miljøet  

 medfinansierer et projekt sammen med private investorer, hvor de private  

 investorers medfinansiering udgør en nærmere fastsat  

 minimumprocentsats.
Dette kan fx kombineres med, at staten skal have en andel  

 af den eventuelle tilbagebetaling på lån og afkastet af  

 investeringerne, herunder både det årlige afkast og evt. afkast i  

 forbindelse med realisering af investeringen.
 De forskellige modeller kan kombineres og varieres ud fra  

 hensynet til, hvordan innovationsmiljøerne kan få et bedre  

 økonomisk incitament til at arbejde for, at projekterne bliver  

 kommercielle succeser, og at miljøernes økonomiske incitament i  

 mindre grad er knyttet til, hvor mange projekter der kan medfinansieres.
Til § 10 Til stk. 1 Bestemmelserne svarer i substansen til bestemmelserne i  

 § 21 i lov om erhvervsudvikling og er koordineret med Økonomi- og  

 Erhvervsministeriets overvejelser i forbindelse med forslaget til  

 ophævelse af erhvervsudviklingsloven og ændring af  

 erhvervsfremmeloven.
 Bestemmelsen giver ministeren adgang til i  

 nødvendigt omfang at udstede bekendtgørelser, cirkulærer  

 og andre administrative forskrifter om gennemførelse af de  

 initiativer, som iværksættes efter loven, fx regler om anvendelse  

 af finansielle instrumenter og om den eventuelle modtagerkreds.
Til stk. 2 Bestemmelsen skal sikre, at der udstedes regler, der  

 sikrer forsvarlig godkendelse af de teknologiske serviceinstitutter,  

 innovationsmiljøer, forsvarlig forvaltningsmæssig  

 administration, herunder for behandlingen af ansøgninger om  

 medfinansiering til organisationer, institutter, virksomheder, enkeltpersoner  

 mv., tilsyn og regnskabsaflæggelse i forbindelse med de efter loven  

 iværksatte erhvervsaktiviteter, hvad enten de administreres af  

 ministeren, Rådet for teknologi og innovation, en styrelse under  

 Ministeriet for Videnskab, Teknologi og Udvikling eller andre eksterne  

 operatører.
Samtidig sikres Rigsrevisionen og Folketinget adgang til  

 indsigt i og kontrol med de gennemførte aktiviteter.
Forslaget om at give ministeren adgang til at  

 fastsætte regler om behandling af ansøgninger om medfinansiering  

 af de aktiviteter, der igangsættes efter lovens § 1, stk. 3,  

 er begrundet i ønsket om en klarere forvaltningsmæssig  

 kompetencedeling mellem regelgiver og administrator samtidig med, at det  

 gøres forvaltningsretligt forsvarligt at tillægge rådets  

 afgørelser endelighed.
Dette er en ændring i forhold til lov om  

 teknologisk service, idet rådet efter den gældende lov selv  

 fastsætter retningslinjerne.
Til stk. 3 Bestemmelsen vedr. sagsforberedende administration svarer  

 til bestemmelserne i § 3 a, stk. 3, i lov om erhvervsfremme.  

 Bestemmelsen giver ministeren eller en styrelse under ministeriet adgang til  

 at henlægge sagsforberedende opgaver ved administrationen af konkrete  

 initiativer til anden offentlig institution eller privat institution.  

 Baggrunden herfor er, at det i nogle tilfælde kan være  

 hensigtsmæssigt at overlade administrationen af et initiativ til en  

 organisation, der ud over administrativ kompetence også har den  

 særlige faglige indsigt, som bedst sikrer en optimal  

 gennemførelse af initiativet.
Ved konkrete udlægninger vil  

 ministeriet drage omsorg for, at de sagsbehandlingsregler, der gælder i  

 det offentlige bliver iagttaget i sagsbehandlingen.
Til § 11 Til stk. 1 Hensigten med bestemmelsen er at give ministeren mulighed  

 for at sikre sig, at regler og forskrifter for modtagelse af medfinansiering  

 er overholdt.
Indholdet svarer til § 23 i lov om erhvervsudvikling, som  

 er en opdatering af § 13 c i lov om erhvervsfremme.
 Regnskaber omfatter årsregnskaber med eventuelle  

 koncernregnskaber og årsberetninger, periode- og delregnskaber samt  

 relevant regnskabsmateriale, herunder bogføringsmateriale, ledelsens  

 protokoller og lignende materiale, revisors protokoller og beretninger mv.  

 samt andet materiale og oplysninger, som skønnes af betydning for  

 udførelsen af kontrol og tilsyn.
 Den foreslåede formulering giver ministeren adgang  

 til indkaldelse af de oplysninger, der skønnes fornødne for at  

 kontrollere, om forudsætningerne for meddelt godkendelse mv. fortsat er  

 til stede, og om betingelserne for bevilget medfinansiering er overholdt.
Til stk. 2 Det foreslås, at ministeren får adgang til  

 efter aftale med finansministeren at bemyndige Finansstyrelsen til at  

 træffe afgørelser efter nærmere fastsatte regler i  

 forbindelse med administrationen af midler, bevilget i henhold til loven.
I  

 den forbindelse har Finansstyrelsen mulighed for at opkræve  

 selvstændige gebyrer hos låntagere m.fl. i forbindelse med  

 administrative opgaver efter denne bestemmelse.
Finansstyrelsens hjemmel til  

 at opkræve gebyrer fremgår af finansloven.
Til § 12 Med udgangspunkt i lov om erhvervsfremme § 13 a  

 foreslås, at ministeren eller den vedkommende bemyndiger hertil, kan  

 inddrive misligholdte fordringer, som staten får i forbindelse med  

 medfinansiering af udviklingsaktiviteter efter denne lov, og aktiviteter som  

 er medfinansieret med hjemmel i lov om erhvervsfremme, og som ved dannelsen  

 af regeringen i november 2001 er overført til Ministeriet for  

 Videnskab, Teknologi og Udvikling.
For tiden vil det være naturligt at  

 bemyndige Finansstyrelsen til at varetage opgaverne.
Til § 13 I lov om erhvervsfremme er der i dag adgang til at  

 indeholde op til 20 pct. af tilskud til modregning af eventuelle restancer  

 til det offentlige.
I lov om teknologisk service er der ingen adgang til at  

 modregne eventuelle restancer.
 For at få ensartede bestemmelser for hele det  

 område, der dækkes af loven, foreslås, at der generelt  

 bliver adgang til at modregne op til 20 pct. af medfinansiering i eventuelle  

 restancer.
Til § 14 Svarende til reglerne i lov om erhvervsfremme  

 foreslås, at ministeren vedrørende ministerinitiativer, hvor  

 administrationen er henlagt til en styrelse under ministeriet, kan  

 træffe beslutning om, at klager skal indgives til en særlig  

 klageinstans.
På erhvervsfremmeområdet har denne klageinstans  

 hidtil været Erhvervsankenævnet.
I forhold til den gældende formulering i lov om  

 erhvervsfremme, jf.  § 3 a, stk. 2, er ministerens mulighed for at  

 afskære klage over afgørelser henlagt til en styrelse under  

 ministeriet ikke videreført.
På de områder, der nu er  

 overflyttet til Ministeriet for Videnskab, Teknologi og Udvikling, som blev  

 administreret af Erhvervsfremme Styrelsen, har muligheden ikke været  

 benyttet, og der kan fremføres principielle betænkeligheder ved  

 afskæring af rekurs.
Til § 15 og 16 Der er tale om en opdatering af straffebestemmelserne i  

 § 8 i lov om teknologisk service og §§ 14 og 15 i lov om  

 erhvervsfremme.
Det klargøres, at der kan pålægges  

 selskaber (juridiske personer) straffeansvar efter reglerne i straffelovens  

 5. kapitel.
Den gældende bestemmelse om, at der kan  

 pålægges en kommune eller et kommunalt fællesskab som  

 sådant bødeansvar er ikke medtaget.
Ifølge straffelovens  

 5. kapitel kan kommuner straffes i anledning af overtrædelser, der  

 begås ved udøvelse af virksomhed, der svarer til eller kan  

 sidestilles med virksomhed udøvet af private.
Endvidere er der  

 på samme måde som i lov om erhvervsfremme og lov om teknologisk  

 service adgang for ministeren til at fastsætte straf af bøde for  

 overtrædelse af bestemmelserne i regler, der udstedes i medfør  

 af loven.
Til § 17 Til stk. 1 Bestemmelsen fastsætter lovens  

 ikrafttrædelsestidspunkt.
Til stk. 2 En række af de støtteordninger, der hidtil  

 har haft hjemmel i lov om erhvervsfremme, er nu flyttet over til Ministeriet  

 for Videnskab, Teknologi og Udvikling, jf. bemærkningerne til § 1,  

 stk. 2. De ansøgninger, der modtages før denne lovs  

 ikrafttræden, behandles efter reglerne i lov om erhvervsfremme.
Det  

 samme gælder for ansøgninger i henhold til lov om teknologisk  

 service, som er overflyttet til Ministeriet for Videnskab, Teknologi og  

 Udvikling i sin helhed.
 Administration, rapportering og regnskabsaflæggelse  

 og evt. tilbagebetaling sker ligeledes efter hidtil gældende regler.
Til stk. 3 Bestemmelsen skal sikre virksomhedernes retsstilling i  

 forhold til de efter den gældende lov givne godkendelser.
Sådanne  

 godkendelser behandles efter de regler, der var gældende på  

 godkendelsestidspunktet.
Til stk. 4 og 5 Bestemmelsen fastsætter, at tidligere udstedte  

 bekendtgørelser og forskrifter fortsat danner grundlag for  

 administrationen, indtil de ændres eller tilbagekaldes.
Til stk. 6 og 7 Bestemmelsen skal sikre virksomhedernes retsstilling i  

 forhold til de efter den gældende lov givne bemyndigelser mv.  

 Sådanne bemyndigelser mv. har fortsat gyldighed, indtil de  

 udløber, ændres eller tilbagekaldes.
Til stk. 8 Området vedr. teknologisk service er i sin helhed  

 overført til Ministeriet for Videnskab, Teknologi og Udvikling,  

 hvorfor den gældende lov om teknologisk service ophæves,  

 når denne lov træder i kraft.
For så vidt angår de initiativer, der har  

 hjemmel i lov om erhvervsfremme, gælder det for hovedparten af  

 ordningerne, fx erhvervsPhD ere, at de har hjemmel i lovens generelle  

 bestemmelser om adgangen til at iværksætte  

 erhvervsfremmeinitiativer.
Disse initiativer vil umiddelbart kunne  

 igangsættes med hjemmel i denne lov, uanset at bestemmelserne i lov om  

 erhvervsfremme opretholdes..
For så vidt angår innovationsmiljøerne  

 er der i §§ 9 a, 9 b og 9 c en række konkrete bestemmelser, som  

 udelukkende vedrører innovationsmiljøerne.
Disse bestemmelser  

 ophæves ved denne lovs ikrafttræden og erstattes af  

 bestemmelserne i denne lov, da det tidsmæssigt er nødvendigt med  

 et sammenfald af ikrafttræden af de nye bestemmelser og ophævelse  

 af de gældende bestemmelser.
Til § 18 Bestemmelsen fastsætter lovens  

 gyldighedsområde, der ikke umiddelbart omfatter Grønland og  

 Færøerne.
Bilag 1 Lovbestemmelser der ophæves ved lovens  

 ikrafttræden Lov nr. 221 af 27. marts 1996 Lov om teknologisk service VI MARGRETHE DEN ANDEN, af Guds Nåde Danmarks  

 Dronning, gør vitterligt: Folketinget har vedtaget og Vi ved Vort  

 samtykke stadfæstet følgende lov:
Formål § 1. Formålet med loven er at styrke den teknologiske  

 service i Danmark, herunder at fremme udvikling og udnyttelse af teknologisk,  

 ledelsesmæssig og markedsmæssig viden samt at fremme  

 innovationsindsatsen i virksomhederne.
 Stk. 2. Ved teknologisk service forstås forskning og  

 udvikling, indsamling og bearbejdning af teknologisk og hermed  

 sammenhørende viden, herunder viden vedrørende  

 virksomhedsøkonomi, organisation og ledelse, og formidling heraf til  

 praktisk og kommerciel anvendelse inden for erhvervslivet, den offentlige  

 sektor og samfundet i øvrigt.
Rådet for Teknologisk Service § 2. Til fremme af lovens formål nedsætter  

 erhvervsministeren et Råd for Teknologisk Service.
 Stk. 2. Rådet har til opgave at planlægge og  

 koordinere den samfundsmæssige indsats til fremme af teknologisk  

 service.
 Stk. 3. Rådet skal følge og støtte  

 udviklingen af den teknologiske service, der finder sted i  

 selvstændige, selvejende teknologiske serviceinstitutter, jf. § 5.  

 Rådet kan i forbindelse hermed udarbejde analyser og forslag  

 vedrørende udviklingen af den teknologiske service.
 Stk. 4. Rådet skal hvert tredje år fremlægge  

 en samlet strategi for udviklingen af den teknologiske service i Danmark til  

 drøftelse i Erhvervsudviklingsrådet og til godkendelse af  

 erhvervsministeren.
 Stk. 5. Erhvervsministeren kan fastsætte nærmere  

 regler for rådets virke.
§ 3. Rådet for Teknologisk Service består af en  

 formand og 8 medlemmer.
Rådets formand og medlemmerne udpeges af  

 erhvervsministeren.
Rådet udpeger selv en næstformand.  

 Rådet skal sammensættes, så teknologisk,  

 samfundsmæssig og erhvervsmæssig indsigt er  

 repræsenteret.
 Stk. 2. 5 af rådets medlemmer udpeges blandt brugerne af  

 teknologisk service efter indstilling fra Erhvervsudviklingsrådet. 2 af  

 disse medlemmer udpeges fra arbejdstagerside. 2 medlemmer udpeges efter  

 indstilling fra de godkendte teknologiske serviceinstitutter og 1 medlem  

 repræsenterer Erhvervsministeriet.
 Stk. 3. Ansatte eller bestyrelsesmedlemmer i de godkendte  

 teknologiske serviceinstitutter kan ikke udpeges som medlemmer af  

 rådet.
 Stk. 4. Formanden og rådets medlemmer udpeges for indtil  

 3 år ad gangen og kan udpeges i alt 2 gange.
 Stk. 5. Erhvervsministeren kan fastsætte en  

 forretningsorden for rådet.
 § 4. Erhvervsfremme Styrelsen er sekretariat for Rådet  

 for Teknologisk Service.
Stk. 2. Rådet kan nedsætte fagudvalg og andre  

 rådgivende udvalg, herunder et samarbejdsudvalg for udbydere af  

 teknologisk service.
Sådanne nedsatte udvalg må kun tjene som  

 rådgivende over for rådet.
 Stk. 3. Rådets afgørelser kan ikke indbringes for  

 anden administrativ myndighed, dog kan Erhvervsministeriets medlem af  

 rådet begære en sag forelagt erhvervsministeren til  

 afgørelse, såfremt den skønnes at være af  

 principiel betydning.
 § 5. Erhvervsministeren kan efter indstilling fra Rådet  

 for Teknologisk Service godkende selvejende, almennyttige institutioner som  

 godkendte teknologiske serviceinstitutter.
Stk. 2. Godkendte teknologiske serviceinstitutter skal inden  

 for området teknologisk service arbejde på et  

 vedtægtsmæssigt, økonomisk og fagligt betryggende  

 grundlag.
Vedtægtsændringer skal godkendes af Erhvervsfremme  

 Styrelsen.
 Stk. 3. Godkendelse indbærer, at rådet skal have  

 indseende med instituttets samlede virksomhed.
Stk. 4. Godkendelse efter stk. 1 kan meddeles for indtil  

 3 år.
Godkendelse kan af erhvervsministeren tilbagekaldes med 1  

 års varsel efter indstilling fra rådet.
 Stk. 5. Erhvervsministeren kan fastsætte nærmere  

 bestemmelser om godkendelse af teknologiske serviceinstitutter og om  

 rådets tilsyn med godkendte teknologiske serviceinstitutters anvendelse  

 af offentlige tilskudsmidler samt om rådets indseende med disse  

 institutters samlede virksomhed.
Medfinansiering af teknologisk service § 6. Der kan inden for de bevillinger, der afsættes  

 på de årlige finanslove til formålet, tilbydes  

 økonomiske incitamenter og medfinansiering til opfyldelse af lovens  

 formål.
 Stk. 2. Erhvervsministeren kan på egen foranledning  

 iværksætte initiativer inden for området.
Stk. 3. Rådet for Teknologisk Service træffer  

 afgørelse vedrørende fordeling af tilskud til de godkendte  

 teknologiske institutter.
Rådet kan tilbyde økonomiske  

 incitamenter til udvikling af nettet af godkendte teknologiske  

 serviceinstitutter og andre almennyttige dele af den teknologiske  

 service.
 Stk. 4. Tilskud ydes til medfinansiering af  

 kompetenceopbygning, udvikling af nye serviceudbud, deltagelse i norm og  

 standardiseringsarbejde og generelle formidlingsaktiviteter m.v.
 Stk. 5. Tilskud til basisaktiviteter fastsættes normalt  

 på grundlag af 3-årige strategi- og handlingsplaner for et  

 instituts samlede virksomhed.
 Stk. 6. Rådet fastsætter nærmere  

 retningslinjer for institutternes udarbejdelse af strategi- og  

 handlingsplaner.
 Stk. 7. Erhvervsministeren kan efter indstilling fra  

 rådet fastsætte nærmere bestemmelser for anvendelse af de  

 midler, der afsættes til udvikling af den teknologiske service.
 § 7. Betegnelsen »teknologisk institut« eller »teknologisk  

 serviceinstitut« eller ordsammensætninger, hvori disse betegnelser  

 indgår, må kun anvendes efter tilladelse fra Erhvervsfremme  

 Styrelsen.
 Straf, ikrafttrædelse, m.v.
§ 8. Medmindre højere straf er forskyldt efter anden  

 lovgivning, straffes med bøde den, der i forbindelse med  

 ansøgning om godkendelse eller i forbindelse med afgivelse af  

 oplysning om forhold, der omfattes af loven, afgiver urigtige eller  

 vildledende oplysninger eller fortier oplysninger af betydning for en sags  

 afgørelse.
Overtrædelse af § 7 straffes med  

 bøde.
 Stk. 2. I forskrifter, der udfærdiges i henhold til  

 loven, kan der fastsættes straf af bøde for overtrædelse  

 af bestemmelser i forskrifterne.
 Stk. 3. For overtrædelser, der begås af selskaber,  

 foreninger, selvejende institutioner, fonde eller lignende, kan der  

 pålægges den juridiske person som sådan bødeansvar.  

 Er overtrædelsen begået af en kommune eller et kommunalt  

 fællesskab, jf. § 60 i lov om kommunernes styrelse, kan der  

 pålægges kommunen eller det kommunale fællesskab som  

 sådant bødeansvar.
 § 9. I lov om erhvervsfremme, jf. lovbekendtgørelse nr.  

 724 af 4. september 1995 foretages følgende ændringer:
 1. § 2, stk. 1, nr. 7, ophæves.
 Nr. 8-10 bliver herefter nr. 7-9.
 2. § 5, stk. 3, affattes således:
»Stk. 3. Erhvervsministeren fastsætter nærmere  

 regler for rådets virke, herunder regler for medfinansiering af  

 projekter, teknologiske informationscentre (TIC) og kontrol og tilsyn hermed,  

 udvikling af standardiserings- og normarbejde og prøvning og  

 metrologi.« § 10. Erhvervsministeren fastsætter tidspunktet for  

 lovens ikrafttræden.
 § 11. Loven gælder ikke for Grønland og  

 Færøerne, men kan ved kgl. anordning sættes i kraft for  

 disse landsdele med de afvigelser, som de særlige grønlandske og  

 færøske forhold tilsiger.
Givet på Christiansborg Slot, den 27. marts 1996 Under Vor Kongelige Hånd og Segl MARGRETHE R.
/Mimi Jakobsen Bestemmelser i lov om erhvervsfremme, jf.  

 lovbekendtgørelse nr. 1088 af 29. november 2000 som ophæves ved  

 lovens ikrafttræden § 9 a.
Erhvervsministeren kan godkende en række  

 innovationsmiljøer med henblik på at fremme samspillet mellem  

 det offentlige videnssystem, nye innovative virksomheder, etablerede  

 virksomheder og kapitalkilder.
 Stk. 2. Erhvervsministeren kan inden for en bevilling, der  

 fastsættes på de årlige finanslove, helt eller delvis  

 finansiere etableringen og driften af godkendte  

 innovationsmiljøer.
Stk. 3. Et innovationsmiljø skal for at blive godkendt  

 råde over faciliteter, kompetencer og kvalifikationer, der kan fremme  

 nye innovative virksomheder med henblik på at udvikle og  

 kommercialisere nye service- og produktideer.
For at et  

 innovationsmiljø kan godkendes, skal stifterne opfylde følgende  

 krav:
 1)	Stifterne skal have evne til og erfaring med at fremme udvikling af  

 nye service- og produktideer samt start af nye virksomheder gennem  

 rådgivning og formidling af uddannelse, viden og kapital.
 2)	Stifterne skal råde over fysiske og administrative faciliteter  

 i tilknytning til et vidensmiljø.
 3)	Stifterne skal have samarbejdsaftaler med relevante højere  

 læreanstalter, forskningsinstitutioner, uddannelsesinstitutioner eller  

 lignende samt kapitalkilder og etablerede virksomheder.
 4)	Stifternes egen virksomhed skal over en flerårig periode have  

 udvist et tilfredsstillende resultat af den ordinære drift, ligesom  

 virksomheden skal have en soliditet og en egenkapital, der står i  

 rimeligt forhold til virksomhedens forretningsgrundlag.
 5)	Stifterne må ikke have ubetalt forfalden gæld til det  

 offentlige, der overstiger 50.000 kr.
 Stk. 4. Et innovationsmiljø skal være et  

 aktieselskab, hvis hovedformål er at beskæftige sig med  

 aktiviteter, som knytter sig til udvikling af nye service- og produktideer  

 frem mod en kommerciel udnyttelse.
 Stk. 5. Erhvervsministeren kan i særlige tilfælde  

 godkende innovationsmiljøer, der ikke er oprettet som  

 aktieselskaber.
 Stk. 6. Et godkendt innovationsmiljø skal meddele  

 erhvervsministeren ændringer i forhold, der ligger til grund for  

 godkendelsen og medfinansieringen af innovationsmiljøet.
 Stk. 7. Erhvervsministeren fastsætter nærmere  

 regler for etableringen og videreførelsen af godkendte  

 innovationsmiljøer.
§ 9 b.
Innovationsmiljøerne kan inden for en ramme, der  

 fastsættes på de årlige finanslove, tildele  

 forprojektkapital til personer og virksomheder, der har service- og  

 produktideer med nyhedsværdi og kommercielt perspektiv.
 Stk. 2. Innovationsmiljøernes afgørelser kan  

 ikke indbringes for en administrativ myndighed.
 Stk. 3. Forvaltningsloven finder anvendelse på den  

 virksomhed, der udøves af godkendte innovationsmiljøer i  

 forbindelse med afgørelser om tildeling af forprojektkapital.
 Stk. 4. Innovationsmiljøet er ansvarligt for, at  

 forprojektkapitalen og anden offentlig medfinansiering anvendes i  

 overensstemmelse med reglerne, jf. stk. 5.
 Stk. 5. Erhvervsministeren fastsætter nærmere  

 regler vedrørende anvendelsen af den statslige forprojektkapital og  

 innovationsmiljøernes sagsbehandling.
§ 9 c.
Erhvervsministeren kan af innovationsmiljøerne  

 kræve meddelt alle oplysninger, som er nødvendige for tilsynet  

 med innovationsmiljøernes virksomhed i henhold til §§ 9 a og 9  

 b.
 Stk. 2. Erhvervsministeren kan tilbagekalde godkendelsen af et  

 innovationsmiljø, hvis de forudsætninger, der lå til grund  

 for godkendelsen af innovationsmiljøet, ikke længere er til  

 stede, eller i tilfælde af grov eller gentagen overtrædelse af  

 reglerne om anvendelse af de offentlige midler eller sagsbehandling.
 Stk. 3. Erhvervsministeren fastsætter nærmere  

 regler for tilsynet med innovationsmiljøerne.
