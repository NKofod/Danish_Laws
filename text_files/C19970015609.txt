INDHOLDSFORTEGNELSE A.
INDLEDNING B.
LOVENS FORMÅL OG ANVENDELSESOMRÅDE 1. Tre valgmuligheder for selvstændigt  

 erhvervsdrivende.
 1.1. Personskattelovens regler.
 1.2. Virksomhedsordningen.
 1.2.1. Vejviser til begreber i virksomhedsordningen.
 1.2.1.1. Kapitalafkast.
 1.2.1.2. Kapitalafkastberegning.
 1.2.1.3. Kapitalafkastgrundlag.
 1.2.1.4. Kapitalafkastsats.
 1.2.1.5. Resterende overskud.
 1.2.1.6. Indskud og hævning.
 1.2.1.7. Indskudskonto.
 1.2.1.8. Rentekorrektion.
 1.2.1.9. Hæverækkefølgen, herunder den udvidede hæverækkefølge.
 1.2.1.10. Mellemregningskontoen.
 1.2.1.11. Overførsler til og fra konto for opsparet overskud (opsparing og  

 hævning).
 1.2.1.12. Hensættelse til senere faktisk hævning.
 1.3. Kapitalafkastordningen.
 1.3.1. Vejviser til begreber i kapitalafkastordningen.
 1.3.1.1. Kapitalafkast.
 1.3.1.2. Kapitalafkastberegning.
 1.3.1.3. Kapitalafkastgrundlag.
 1.3.1.4. Kapitalafkastsats.
 1.4. Konjunkturudligningsordning i tilknytning til kapitalafkastordningen.
 1.4.1. Vejviser til begreber i konjunkturudligningsordningen.
 1.4.1.1. Henlæggelse til konjunkturudligning.
 1.4.1.2. Indtægtsføring.
 1.4.1.3. Konjunkturudligningskonto.
 1.4.1.4. Indskud.
 1.4.1.5. Hævning.
AFSNIT I: VIRKSOMHEDSORDNINGEN C.
KAPITEL 1, INDLEDENDE BESTEMMELSER 2. Hvem kan anvende virksomhedsordningen, og hvad  

 anvendes den på - § 1.
 2.1. Begrebet selvstændig erhvervsvirksomhed i forhold til  

 virksomhedsordningen - § 1, stk. 1.
 2.1.1. Selvstændig erhvervsvirksomhed - § 1, stk. 1, 1. pkt.
 2.1.1.1. Aktiver.
 2.1.1.2. Passiver.
2.1.1.3. Afgrænsningen mellem erhvervsmæssige og private aktiver og passiver.
 2.1.2. Anpartsvirksomhed - § 1, stk. 1, 2. pkt.
 2.1.3. Konkursindkomst - § 1, stk. 1, 3. pkt.
 2.2. Aktier, andelsbeviser m.v. - § 1, stk. 2.
 2.3. Blandet benyttede aktiver - § 1, stk. 3.
 2.3.1. Blandet benyttede bygninger - § 1, stk. 3, 1.-4. pkt.
 2.3.1.1. Fast ejendom med vurderingsfordeling efter vurderingslovens § 33  

 - § 1, stk. 3, 2. pkt.
2.3.1.2. Udlejningsejendomme, herunder fritidshuse, sommerhuse og  

 bortforpagtning 2.3.1.3. Mindre udlejningsejendomme og visse boligfællesskaber med  

 standardiseret lejeværdiberegning efter ligningslovens § 15 C - § 1, stk. 3,  

 3. pkt.
 2.3.1.4. Ændret benyttelse, ombygning, forbedring m.v. - § 1, stk. 3, 4.  

 pkt.
 2.3.2. Blandet benyttede driftsmidler - § 1, stk. 3, 1. pkt.
 2.3.3. Blandet benyttede biler - § 1, stk. 3, 5.-6. pkt.
 2.3.3.1. Oversigt over reglerne om blandet benyttede biler.
 2.3.3.2. Bilen indgår i virksomheden.
 2.3.3.3. Bilen holdes uden for virksomheden.
 2.3.3.4. En bil føres ind eller ud af virksomhedsordningen.
 2.3.3.5. Salg af en blandet benyttet bil.
 2.3.3.6. Eksempler vedrørende blandet benyttede biler.
 2.3.4. Andre blandet benyttede aktiver.
 2.4. Vindmøller.
 3. Regnskabskrav, valg af ordning m.v. - § 2.
 3.1. Regnskabskravene - § 2, stk. 1, og stk. 4-6.
 3.2. Valget af virksomhedsordningen m.v. - § 2, stk. 2.
 3.2.1. Tilkendegivelse ved indgivelse af selvangivelsen - § 2, stk. 2, 1.  

 pkt.
 3.2.2. Mulighed for omgørelse af beslutningen - § 2, stk. 2, 2. og 3. pkt.
 3.2.3. Virksomhedsordningen skal som udgangspunkt anvendes for hele  

 indkomståret - § 2, stk. 2, 4. pkt.
 3.2.4. Oplysninger fra den skattepligtige ved anvendelse af  

 virksomhedsordningen - § 2, stk. 2, sidste pkt.
 3.3. Flere virksomheder - § 2, stk. 3.
 3.4. Ægtefæller.
D.
KAPITEL 2, INDSKUDSKONTO 4. Indskudskonto - § 3.
 4.1. Indskud - § 3, stk. 1.
 4.2. Tidspunkt for opgørelse af indskudskontoen - § 3, stk. 2.
 4.3. Måden at opgøre indskudskontoen på - § 3, stk. 3.
 4.4. Værdiansættelse ved opgørelsen af indskudskontoen - § 3, stk. 4.
 4.5. Negativ indskudskonto kan sættes til nul - § 3, stk. 5.
 4.6. Årlige reguleringer af indskudskontoen - § 3, stk. 6.
 4.7. Værnsregel mod ind- og udtræden af virksomhedsordningen med fast  

 ejendom - § 3, stk. 7.
 5. Tvangshævning af en del af kapitalafkastet - § 4.
 5.1. Finansielle aktiver - § 4, stk. 1.
 5.2. Forholdsmæssig beregning ved begrænsning af kapitalafkastet - § 4,  

 stk. 2.
E.
KAPITEL 2 a, MELLEMREGNINGSKONTO 6. Mellemregningskontoen - § 4 a.
 6.1. Overførsel fra privatøkonomien til mellemregningskontoen - § 4 a,  

 stk. 1.
 6.2. Ingen posteringer på mellemregningskontoen i åbningsbalancen - § 4 a,  

 stk. 2.
 6.3. Overførsel fra mellemregningskontoen til privatøkonomien - § 4 a,  

 stk. 3.
 6.4. Driftsomkostninger afholdt af private midler - § 4 a, stk. 4.
 6.5. Beløb, der overføres til beskatning hos en medarbejdende ægtefælle -  

 § 4 a, stk. 5.
F.
KAPITEL 3, OVERFØRSEL AF VÆRDIER TIL DEN SKATTEPLIGTIGE 7. Hæverækkefølgen - § 5.
 7.1. Overførsler i hæverækkefølgen - § 5, stk. 1.
 7.2. Rentekorrektion indgår ikke i hæverækkefølgen - § 5, stk. 2.
 7.3. Beløb til dækning af virksomhedsskat går forud for hæverækkefølgen -  

 § 5, stk. 3.
 7.4. Selve overførslerne.
 7.5. Den udvidede hæverækkefølge.
 7.6. Værdiansættelse ved overførslerne.
 7.7. Tidspunktet for overførslerne.
 7.8. Private udgifter.
G.
KAPITEL 4, INDKOMSTOPGØRELSE OG SKATTEBEREGNING 8. Opgørelse af virksomhedens indkomst - § 6.
 8.1. Opgørelse efter skattelovgivningens almindelige regler - § 6, stk. 1.
 8.2. Periodisering af renter - § 6, stk. 2.
 9. Beregning af kapitalafkast - § 7.
 9.1. Kapitalafkastberegningen - § 7, stk. 1.
 9.2. Kapitalafkastberegningen, når regnskabsperioden ikke er 12 måneder -  

 § 7, stk. 2.
 10. Kapitalafkastgrundlaget - § 8.
 10.1. Opgørelsesprincippet - § 8, stk. 1.
 10.2. Værdiansættelse af aktiver og gæld - § 8, stk. 2.
 11. Kapitalafkastsatsen - § 9.
 12. Overskud og virksomhedsskat - § 10.
 12.1. Kapitalafkast, der hæves i indtjeningsåret.
 12.2. Resterende overskud, der hæves i indtjeningsåret - § 10, stk. 1.
 12.3. Kapitalafkast og resterende overskud, der spares op - § 10, stk. 2.
 12.4. Tre konti for opsparet overskud.
 12.5. Modregning af virksomhedsskat - § 10, stk. 3.
 13. Rentekorrektion - § 11.
 13.1. Rentekorrektion, når indskudskontoen er negativ - § 11, stk. 1.
 13.2. Værnsregler - § 11, stk. 2.
 13.3. Rentekorrektionsbeløb hæves som personlig indkomst - § 11, stk. 3.
 14. Beskatning af medarbejdende ægtefæller - § 12.
 15. Underskud - § 13.
 15.1. Modregning af underskud i opsparet overskud - § 13, stk. 1.
 15.2. Modregning af underskud i positiv kapitalindkomst (netto) - § 13,  

 stk. 2.
 15.3. Modregning af underskud i personlig indkomst - § 13, stk. 3.
 15.4. Modregning i skattepligtig indkomst - § 13, stk. 4.
 15.5. Overgangsregler.
H.
KAPITEL 5, AFSTÅELSE, OPHØR OG OMDANNELSE 16. Afståelse og ophør - §§ 15-15 c.
 16.1. Udtræden af virksomhedsordningen i forbindelse med fuldstændig  

 afståelse/fuldt ophør - § 15, stk. 1, 1. pkt.
 16.2. Virksomhedsordningen kan anvendes året ud ved fuldstændig  

 afståelse/fuldt ophør - § 15, stk. 1, 2.-4. pkt.
 16.3. Mulighed for at anvende virksomhedsordningen uden ophør ved start af  

 ny virksomhed efter fuldstændig afståelse/fuldt ophør - § 15, stk. 2.
 16.4. Delvis afståelse (hovedregel) - § 15, stk. 3.
 16.5. Delvis afståelse (valgmulighed) - § 15 a, stk. 1-2.
 16.6. Delvist ophør - § 15 a, stk. 3.
 16.7. Ophør med at anvende virksomhedsordningen - § 15 b, stk. 1.
 16.8. Ophør ved konkurs - § 15 b, stk. 2.
 16.9. Ophør af skattepligt - § 15 c.
 17. Virksomhedsomdannelse - §§ 16-16 c.
 17.1. Skattefri virksomhedsomdannelse - § 16.
 17.2. Delvis skattefri virksomhedsomdannelse - § 16 a.
 17.3. Værnsregel mod, at der holdes aktiver uden for en delvis skattefri  

 virksomhedsomdannelse - § 16 b.
 17.4. Værnsregel mod, at der netto indskydes gæld ved en skattefri  

 virksomhedsomdannelse - § 16 c.
I.
KAPITEL 7, PÅLIGNING OG OPKRÆVNING AF VIRKSOMHEDSSKAT 18. Påligning og opkrævning - § 21.
 18.1. Kildeskattelovens afsnit V - § 21, stk. 1.
 18.2. Virksomhedsskat betales forud for andre foreløbige skatter og  

 afgifter - § 21, stk. 2.
 18.3. Skatteloft.
 18.4. Nedslagsberegninger for udenlandsk indkomst og skat.
 19. Hæftelse og inddrivelse - § 22.
AFSNIT II: KAPITALAFKASTBEREGNING UDEN ANVENDELSE AF  

 VIRKSOMHEDSORDNING J.
KAPITEL 7 a, KAPITALAFKASTORDNING MED MULIGHED FOR  

 KONJUNKTURUDLIGNING 20. Kapitalafkastordningen - § 22 a.
 20.1. Hvem kan anvende kapitalafkastordningen, og hvad anvendes den på - §  

 22 a, stk. 1, 1. pkt.
 20.2. Skematisk fradrag i personlig indkomst for renteudgifter - § 22 a,  

 stk. 1, 2. pkt.
 20.3. Valget af kapitalafkastordningen, regnskabskrav m.v. - § 22 a, stk.  

 1, sidste pkt.
 20.3.1. Valg af kapitalafkastordningen og mulighed for omgørelse heraf - §  

 22 a, stk. 1, sidste pkt.
 20.3.2. Ægtefæller i forhold til valg af kapitalafkastordningen.
 20.3.3. Regnskabskrav m.v. - § 22 a, stk. 1, sidste pkt.
 20.4. Kapitalafkastberegningen - § 22 a, stk. 2.
 20.5. Maksimeringsreglen - § 22 a, stk. 3.
 20.6. Behandlingen af ægtefæller ved opgørelsen af kapitalafkastet - § 22  

 a, stk. 4.
 20.7. Opgørelse af kapitalafkastgrundlaget - § 22 a, stk. 5-7.
 20.7.1. Hovedreglerne - § 22 a, stk. 5.
 20.7.2. Blandet benyttede aktiver - § 22 a, stk. 6.
 20.7.3. Anpartsvirksomhed eller konkurs - § 22 a, stk. 7, 1. pkt.
 20.7.4. Kontante beløb, fordringer, finansielle aktiver, herunder aktier  

 og andelsbeviser - § 22 a, stk. 7, 2. pkt.
 20.7.5. Igangværende arbejder for fremmed regning og varelagre m.v. - § 22  

 a, stk. 7, 3.-4. pkt.
 21. Konjunkturudligningsordningen - § 22 b.
 21.1. Henlæggelse til konjunkturudligning - § 22 b, stk. 1.
 21.1.1. Hvem kan henlægge til konjunkturudligning - § 22 b, stk. 1, 1.  

 pkt.
 21.1.2. Henlæggelsen fradrages i henlæggelsesåret - § 22 b, stk. 1, 2.  

 pkt.
 21.1.3. Hvor meget kan der henlægges til konjunkturudligning, og hvad er  

 henlæggelsesgrundlaget - § 22 b, stk. 1, 3.-6. pkt.
 21.2. Konjunkturudligningsskat - § 22 b, stk. 2.
 21.3. Konjunkturudligningskonto - § 22 b, stk. 3.
 21.4. Indtægtsføring og hævninger - § 22 b, stk. 4.
 21.4.1. Indtægtsføringen - § 22 b, stk. 4, 1. pkt.
 21.4.2. Tidspunkter for hævning af indskud og indtægtsføring af  

 henlæggelser, herunder 10. års-reglen - § 22 b, stk. 4, 2.-5. pkt.
 21.5. Modregning af tidligere betalt konjunkturudligningsskat ved den  

 endelige skatteberegning - § 22 b, stk. 5.
 21.6. År med underskud - § 22 b, stk. 6.
 21.7. Ophør m.v. - § 22 b, stk. 7.
 21.7.1. Ophør med at anvende kapitalafkastordningen, herunder overgang til  

 virksomhedsordningen - § 22 b, stk. 7, 1. og 4. pkt.
 21.7.2. Konkurs, ophør med skattepligt her til landet m.v. - § 22 b, stk.  

 7, 2.-3. pkt. og 5.-7. pkt.
 21.8. Ingen råden over indskud på konjunkturudligningskonto - § 22 b, stk.  

 8.
 21.9. Rentetilskrivning - § 22 b, stk. 9.
 21.10. Regnskabskrav og bemyndigelsesbestemmelser - § 22 b, stk. 10.
K.
KAPITEL 8, ANDRE BESTEMMELSER 22. Bemyndigelsesbestemmelse, herunder bekendtgørelser  

 i medfør af virksomhedsskatteloven - § 23.
 23. Mulighed for at medregne en del af kapitalafkastet  

 til personlig indkomst under både virksomhedsordningen og  

 kapitalafkastordningen med henblik på opsparing til kapitalpension - § 23 a.
1. OPHÆVELSE AF CIRKULÆRER A.
INDLEDNING Ved lov nr. 144 af 19. marts 1986 om indkomstbeskatning af selvstændigt  

 erhvervsdrivende (Virksomhedsskatteloven) blev der indført en særlig  

 virksomhedsordning for selvstændigt erhvervsdrivende.
Virksomhedsordningen  

 var et led i skattereformaftalen af 19. juni 1985 og havde virkning fra og  

 med indkomståret 1987. Virksomhedsskatteloven er senere ændret flere gange.
 Blandt de væsentligste ændringer er, at der ved § 1 i lov nr. 1030 af 19.  

 december 1992 som udgangspunkt med virkning fra og med indkomståret 1993 blev  

 indført et valgfrit, forenklet alternativ til virksomhedsordningen - en  

 såkaldt kapitalafkastordning - for selvstændigt erhvervsdrivende, som ikke  

 har brug for hele virksomhedsordningen.
 Ved § 1 i lov nr. 1115 af 22. december 1993 blev der ligeledes som  

 udgangspunkt med virkning fra og med indkomståret 1993 indført en særlig  

 konjunkturudligningsordning for de selvstændigt erhvervsdrivende, som  

 anvender kapitalafkastordningen.
 Herudover er den oprindelige virksomhedsskattelov ændret ved § 3 i lov nr.  

 132 af 12. marts 1988 (Eftergivelse af studiegæld og efterbetalinger fra  

 andelsselskaber), § 2 i lov nr. 388 af 7. juni 1989 (Anparter), § 3 i lov nr.  

 217 af 10. april 1991 (Skatteomlægninger), § 7 i lov nr. 218 af 10. april  

 1991 (Ophævelse af dobbeltbeskatningen af aktieudbytte), § 3 i lov nr. 363 af  

 6. juni 1991 (Underskud ved tvangsakkord og gældssanering m.v. og ændringer  

 som følge af konkursskatteloven), § 2 i lov nr. 234 af 8. april 1992  

 (Personfradragsregler m.v.), § 1 i lov nr. 344 af 14. maj 1992 (Nedsættelse  

 af virksomhedsskatteprocenten m.v.), § 12 i lov nr. 421 af 25. juni 1993  

 (Ensartet udbytte- og aktieavancebeskatning m.v.), § 7 i lov nr. 428 af 25.  

 juni 1993 (Beskatning af goodwill m.v.), § 9 i lov nr. 480 af 30. juni 1993  

 (Skatteomlægning), § 3 i lov nr. 483 af 30. juni 1993 (Telefonudgifter og  

 personalegoder), § 11 i lov nr. 1117 af 22. december 1993 (Justeringer af  

 skatteomlægningen), § 13 i lov nr. 374 af 18. maj 1994 (Andelsselskaber), § 4  

 i lov nr. 445 af 1. juni 1994 (Standardiseret lejeværdiberegning for mindre  

 udlejningsejendomme og visse boligfællesskaber, genoptagelse af visse  

 skatteansættelser for 1990 samt undtagelse fra forbud mod overdragelse af  

 visse andele i boligfællesskaber), § 17 i lov nr. 313 af 17. maj 1995  

 (Ophævelse af lov om særlig indkomstskat m.v. og konsekvensændringer m.v.), §  

 9 i lov nr. 427 af 14. juni 1995 (Konsekvensændringer som følge af afgift af  

 dødsboer og gaver m.v.), § 3 i lov nr. 488 af 12. juni 1996 om ændring af  

 ligningsloven, personskatteloven og virksomhedsskatteloven (Vindmøller), § 1  

 i lov nr. 1217 af 27. december 1996 om ændring af forskellige skattelove  

 (Forenkling af virksomhedsordningen, afskaffelse af 25 pct.s tillægget m.v.),  

 § 24 i lov nr. 1219 af 27. december 1996 i lov om ændring af forskellige  

 skattelove, lov om tilskud til afvikling af studiegæld og om eftergivelse af  

 studiegæld og lov om kommunal indkomstskat (Ændringer som følge af  

 afskaffelse af formueskatten m.v.) og § 36 i lov nr. 1223 af 27. december  

 1996 om ændring af forskellige skatte- og afgiftslove og konkursloven  

 (Ændringer som følge af dødsboskifteloven og dødsboskatteloven m.v.).
 Virksomhedsskatteloven er senest optrykt ved lovbekendtgørelse nr. 67 af  

 25. januar 1997.
Strukturen i dette cirkulære følger lovens opbygning.
Afsnit I vedrører  

 virksomhedsordningen.
Afsnit II vedrører kapitalafkastordningen og den dertil  

 hørende konjunkturudligningsordning.
Afsnit III vedrører både  

 virksomhedsordningen og kapitalafkastordningen.
 Cirkulæret behandler virksomhedsskatteloven som affattet i  

 lovbekendtgørelse nr. 67 af 25. januar 1997. Tidligere affattelser af loven  

 og overgangs- og ikrafttrædelsesbestemmelser er alene omtalt i det omfang, de  

 fortsat har betydning i indkomståret 1997.
 Dette cirkulære afløser cirkulære nr. 21 af 9. december 1986 om  

 virksomhedsskatteloven, cirkulære nr. 37 af 12. marts 1991 om ændring af  

 cirkulære om virksomhedsskatteloven, punkt 1.5 og kapitel 6 i cirkulære nr.  

 198 af 4. december 1991 om ændringer i afskrivningsloven, fusionsskatteloven,  

 personskatteloven, selskabsskatteloven og virksomhedsskatteloven, punkt 7 i  

 cirkulære nr. 181 af 1. december 1995 om ophævelse af lov om særlig  

 indkomstskat m.v. og ændring af forskellige skattelove og konkursloven og  

 cirkulære nr. 27 af 13. marts 1997 om lov nr. 1217 af 27. december 1996 om  

 ændring af forskellige skattelove (Forenkling af virksomhedsordningen,  

 afskaffelse af 25 pct.s tillægget m.v.).
Ved lov nr. 1223 af 27. december 1996 blev virksomhedsskattelovens særlige  

 regler om beskatning i forbindelse med dødsfald ophævet.
Reglerne herom i  

 forhold til virksomhedsordningen og kapitalafkastordningen findes herefter i  

 lov nr. 1221 af 27. december 1996 om beskatning ved dødsfald  

 (dødsboskatteloven). Virksomhedsskattelovens regler om beregning af  

 passivpost er ved lov nr. 1222 af 27. december 1996 indsat i lov om afgift af  

 dødsboer og gaver (boafgiftsloven). For en beskrivelse af regler i  

 forbindelse med dødsfald i forhold til virksomhedsordningen og  

 kapitalafkastordningen henvises til cirkulære nr. 106 af 4. juli 1997 om  

 dødsboskatteloven.
B.
LOVENS FORMÅL OG ANVENDELSESOMRÅDE 1. Tre valgmuligheder for selvstændigt  

 erhvervsdrivende.
Efter reglerne i virksomhedsskatteloven kan skattepligtige, der driver  

 selvstændig erhvervsvirksomhed, vælge at anvende enten reglerne om  

 virksomhedsordningen eller reglerne om kapitalafkastordningen.
De  

 selvstændigt erhvervsdrivende, der ikke anvender reglerne i  

 virksomhedsskatteloven, beskattes efter de almindelige skatteregler for  

 personer.
Disse regler findes i personskatteloven, som senest er optrykt som  

 lovbekendtgørelse nr. 716 af 11. september 1996.
Skattelovgivningens regler om opgørelse af indkomst af selvstændig  

 erhvervsvirksomhed gælder både for selvstændigt erhvervsdrivende, som  

 anvender personskattelovens regler, og for selvstændigt erhvervsdrivende, som  

 anvender virksomhedsskattelovens regler.
Det drejer sig om reglerne i  

 ligningsloven, statsskatteloven, afskrivningsloven m.v.
Virksomhedsskatteloven supplerer de almindelige regler med  

skatteberegningsregler for selvstændigt erhvervsdrivende, som anvender  

 virksomhedsordningen eller kapitalafkastordningen.
Bortset fra disse særlige  

 beregningsregler gælder personskattelovens regler også for de skattepligtige,  

 som anvender virksomhedsskattelovens regler.
 1.1. Personskattelovens regler.
 Efter personskatteloven skal den skattepligtige opgøre en skattepligtig  

 indkomst, en personlig indkomst, en kapitalindkomst og en aktieindkomst.
Skattepligtig indkomst omfatter al skattepligtig indkomst, der  

 ikke er omfattet af aktieindkomsten, hvad enten der er tale om personlig  

 indkomst eller kapitalindkomst.
Tilsvarende gælder for de fradragsberettigede  

 udgifter.
Den indkomst, der indgår i den skattepligtige indkomst,  

 underopdeles i personlig indkomst og kapitalindkomst.
Personlig indkomst opgøres som udgangspunkt som al skattepligtig  

 indkomst, der ikke medregnes i kapitalindkomsten.
Indtægt ved selvstændig  

 erhvervsvirksomhed er som hovedregel personlig indkomst.
Ved opgørelsen af  

 den personlige indkomst kan selvstændigt erhvervsdrivende blandt andet  

 fradrage driftsomkostninger, herunder skattemæssige afskrivninger og  

 arbejdsmarkedsbidrag.
Arbejdsmarkedsbidraget opgøres efter reglerne i lov om  

 arbejdsmarkedsfonde, som senest er optrykt som lovbekendtgørelse nr. 744 af  

 21. september 1997.
Kapitalindkomst omfatter nettobeløbet af en række indtægter og  

 udgifter, som er nævnt i personskattelovens § 4. Kapitalindkomsten omfatter  

 bl.a. nettobeløbet af renteindtægter og renteudgifter, kursgevinster og -tab,  

 over- og underskud af ejerbolig og indkomst ved visse typer  

 anpartsvirksomhed.
Kapitalindkomsten omfatter også kapitalafkast efter  

 henholdsvis virksomhedsordningen og kapitalafkastordningen.
Aktieindkomst omfatter de indkomster og tab, der er opregnet i  

 personskattelovens § 4 a.
Aktieindkomsten omfatter blandt andet  

 aktieudbytter, udlodninger fra investeringsforeninger, fortjeneste og tab  

 efter aktieavancebeskatningslovens § 4.
 Fradrag, der hverken kan foretages i personlig indkomst, kapitalindkomst  

 eller aktieindkomst, betegnes som ligningsmæssige fradrag og fradrages i den  

 skattepligtige indkomst.
 De fire indkomstformer er beskrevet nærmere i cirkulære nr. 129 af 4. juli  

 1994 om personskatteloven.
 Beskatningsprocenterne for selvstændigt erhvervsdrivende, som anvender  

 personskattelovens regler, fremgår af følgende oversigt, hvor der er anvendt  

 skatteprocenterne for indkomståret 1997 inklusive den gennemsnitlige  

 kommunale skatteprocent på 31,2 og inklusive den gennemsnitlige  

 kirkeskatteprocent på 0,7. Herved bliver beskatningen:
 1.2. Virksomhedsordningen.
 Det er en betingelse for at anvende virksomhedsordningen, at der sker en  

 regnskabsmæssig adskillelse af virksomhedens økonomi og den skattepligtiges  

 private økonomi.
Erhvervsdrivende, der vælger virksomhedsordningen, opnår for det  

første fuld skatteværdi af rentefradrag vedrørende erhvervsmæssige  

 lån.
Dette sker ved, at virksomhedens nettorenteudgifter fradrages ved  

 opgørelsen af virksomhedens indkomst.
For det andet medfører virksomhedsordningen, at erhvervsdrivende  

 med svingende indkomster kan udjævne beskatningen over årene ved at lade  

 overskuddet eller en del deraf blive stående i virksomheden mod betaling af  

 en foreløbig virksomhedsskat på 34 pct.
På denne måde sker der en form for  

 ligestilling af personligt drevne virksomheder med aktieselskaber m.v.
 Hvis det overskud, der er sparet op i virksomhedsordningen, overføres fra  

 virksomheden til privatøkonomien, medregnes beløbet inklusive den foreløbige  

 virksomhedsskat ved opgørelsen af den skattepligtiges personlige indkomst.
 Den betalte foreløbige virksomhedsskat, der hører til det hævede beløb,  

 fratrækkes herefter i den skattepligtiges slutskat m.v. for det pågældende  

 indkomstår.
 For det tredje medfører virksomhedsordningen, at den del af  

 virksomhedens overskud, der kan anses som forrentning af den investerede  

 egenkapital, kan behandles som kapitalindkomst, hvis det ikke spares op i  

 virksomheden.
 Virksomhedens overskud opdeles i et kapitalafkast og i et såkaldt  

 resterende overskud.
Kapitalafkast, der spares op i virksomheden, bliver personlig indkomst,  

 når det overføres til privatøkonomien, d.v.s. hæves.
Et resterende overskud  

 er altid personlig indkomst, uanset om det spares op eller ej.
Al opsparing i  

 virksomhedsordningen er således personlig indkomst, når den hæves.
 1.2.1. Vejviser til begreber i virksomhedsordningen.
1.2.1.1. Ved kapitalafkast forstås den del af årets  

 overskud, der svarer til et beregnet afkast af den skattepligtiges  

 investering i virksomheden.
Kapitalafkastet er hovedsagelig behandlet i  

 cirkulærets punkt 5, 12 og 23.
 Kapitalafkastet beskattes som udgangspunkt som kapitalindkomst, medmindre  

 det spares op i virksomheden, jf. cirkulærets punkt 12.1 og 12.3.
Den skattepligtige kan dog vælge at medregne en del af det kapitalafkast,  

 der ikke spares op i virksomheden, til den personlige indkomst.
Dette beløb  

 reguleres efter personskattelovens § 20 og svarer til maksimumsbeløbet for  

 fradragsret ved indskud på en pensionsopsparing, jf. virksomhedsskattelovens  

 § 23 a, som er beskrevet nærmere i cirkulærets punkt 23.
 Kapitalafkast, der spares op i virksomheden, beskattes altid som personlig  

 indkomst, når det overføres til privatøkonomien, jf. cirkulærets punkt 12.3.  

 Den del af kapitalafkastet, der vedrører finansielle aktiver, bortset fra  

 fordringer erhvervet ved salg af varer og tjenesteydelser i forbindelse  

 hermed (varedebitorer m.v.), kan imidlertid ikke spares op i virksomheden,  

 jf. virksomhedsskattelovens § 4, stk. 1, som er beskrevet nærmere i  

 cirkulærets punkt 5.1.
 1.2.1.2. I kapitalafkastberegningen ganges et nærmere  

 defineret afkastgrundlag med en nærmere fastsat afkastsats, jf.  

 virksomhedsskattelovens § 7, som er behandlet i cirkulærets punkt 9. Hvis  

 afkastgrundlaget er negativt, ses der bort fra kapitalafkastet.  

 Kapitalafkastet kan desuden ikke overstige årets skattepligtige overskud.
 1.2.1.3. Kapitalafkastgrundlaget opgøres ved indkomstårets  

 begyndelse og som udgangspunkt som virksomhedens aktiver med fradrag af gæld.  

 Der er således tale om en nettoopgørelse, i modsætning til ved opgørelsen af  

 kapitalafkastgrundlaget efter kapitalafkastordningen, hvor gæld som  

 udgangspunkt ikke kan fradrages, jf. cirkulærets punkt 1.3.1.3 og punkt  

 20.7.1.
Ved opgørelsen af kapitalafkastgrundlaget i virksomhedsordningen fradrages  

 også beløb, der er hensat til senere faktisk hævning efter  

 virksomhedsskattelovens § 4 og § 10, stk. 1, jf. cirkulærets punkt  

 henholdsvis 5 og 12. Desuden fradrages indestående på mellemregningskontoen  

 efter § 4 a, som er omtalt nærmere i cirkulærets punkt 1.2.1.10 og punkt 6.  

 Endelig fradrages beløb, der overføres fra virksomhedsordningen til  

 privatøkonomien med virkning fra indkomstårets begyndelse.
Reglerne om  

 kapitalafkastgrundlaget findes i virksomhedsskattelovens § 8, som er  

 beskrevet nærmere i cirkulærets punkt 10.
1.2.1.4. Kapitalafkastsatsen beregnes en gang årligt.
Satsen er en  

 gennemsnitlig effektiv obligationsrente for årets første 6 måneder.  

 Beregningen nedrundes til nærmeste hele antal procentpoints.
Satsen  

 offentliggøres blandt andet i Tidsskrift for Skatter og Afgifter.
Reglerne om  

 kapitalafkastsatsen findes i virksomhedsskattelovens § 9, som er beskrevet  

 nærmere i cirkulærets punkt 11.
1.2.1.5. Resterende overskud er den del af virksomhedens overskud,  

 der er tilbage, efter at kapitalafkastet er trukket fra.
Det resterende  

 overskud beskattes altid som personlig indkomst, når det overføres til  

 privatøkonomien.
Dette gælder, uanset om det hæves med det samme, eller om  

 det først spares op i virksomheden.
Det resterende overskud er defineret i  

 virksomhedsskattelovens § 5, stk. 1, nr. 3, litra b, og § 10, stk. 1, jf.  

 cirkulærets punkt 7.1 og punkt 12.
1.2.1.6. Virksomhedsordningen omfatter ikke den erhvervsdrivendes  

 privatøkonomi, hvilket forudsætter en regnskabsmæssig opdeling af økonomien i  

 en virksomhedsøkonomi og en privatøkonomi.
Adskillelsen af den private  

 økonomi fra virksomhedens økonomi og muligheden for opsparing under  

 virksomhedsordningen mod betaling af en foreløbig skat på 34 pct. gør det  

 nødvendigt med regler om overførsler mellem de to økonomier - det vil sige  

 indskud og hævning i virksomhedsordningen - hvad enten dette sker ved start  

 på ordningen, under ordningen eller ved hel eller delvis ophør med ordningen.
 Indskud i virksomheden eller i virksomhedsordningen er betegnelsen  

 for, at der sker en overførsel af værdier fra privatøkonomien til  

 virksomhedsøkonomien.
 Hævning i virksomheden er betegnelsen for, at der sker en  

 overførsel af værdier fra virksomhedsøkonomien til privatøkonomien.
1.2.1.7. Der skal opgøres en indskudskonto for  

 skattepligtige, der vælger at træde ind i virksomhedsordningen.  

 Indskudskontoen er hovedsagelig omtalt i cirkulærets punkt 4, jf.  

 virksomhedsskattelovens § 3. Indestående på indskudskontoen opgøres ved  

 begyndelsen af regnskabsåret i det indkomstår, hvor den skattepligtige første  

 gang anvender virksomhedsordningen.
Indskudskontoen opgøres som den  

 skattemæssige værdi af de aktiver, som den skattepligtige indskyder i  

 virksomhedsordningen.
Ved opgørelsen fratrækkes virksomhedens gæld sammen med  

 eventuelle indskud på investeringsfondskonto og eventuelle indskud på en  

 konjunkturudligningskonto i tilknytning til kapitalafkastordningen, hvis den  

 skattepligtige har anvendt denne ordning i det foregående år.
Indestående på  

 indskudskontoen kan senere hæves skattefrit i hæverækkefølgen, jf. punkt  

 1.2.1.9 nedenfor.
Indskudskontoen reguleres en gang om året.
Reguleringen sker ved  

 indkomstårets udløb.
Ved reguleringen lægges årets indskud til, og overførsel  

 til den skattepligtige af værdier, der ikke er overskud, trækkes fra.
1.2.1.8. For at modvirke, at den skattepligtige kan opnå fuldt  

 skattefradrag for private renteudgifter, beregnes en såkaldt  

rentekorrektion . Det samlede rentekorrektionsbeløb medregnes direkte  

 ved opgørelsen af den skattepligtiges personlige indkomst og fradrages i den  

 pågældendes kapitalindkomst.
Rentekorrektionsbeløbet indgår således  

ikke i virksomhedens indkomstopgørelse, overskudsdisponering og  

 hæverækkefølge.
Reglerne om rentekorrektion, herunder om beregningen af  

 beløbet, findes i virksomhedsskattelovens § 11, som er omtalt nærmere i  

 cirkulærets punkt 13.
1.2.1.9. Hæverækkefølgen er en regel om, i hvilken rækkefølge  

 overførsel af værdier fra virksomheden til den skattepligtige skal anses for  

 foretaget.
Reglen medfører blandt andet, at den skattepligtige beskattes  

 fuldt ud af virksomhedens overskud, før der kan hæves skattefrit på  

 indskudskontoen som omtalt ovenfor i punkt 1.2.1.7.
Visse beløb kan dog overføres til den skattepligtige forud for den  

 egentlige hæverækkefølge.
Dette kaldes også, at sådanne beløb overføres til  

 den skattepligtige »uden om« hæverækkefølgen.
Den udvidede  

 hæverækkefølge er udtrykket for samtlige overførsler af værdier fra  

 virksomheden til den skattepligtige både »i« og »uden om«  

 hæverækkefølgen.
Reglerne om hæverækkefølgen og den udvidede hæverækkefølge  

 findes i virksomhedsskattelovens § 5, som hovedsagelig er omtalt i  

 cirkulærets punkt 7.
1.2.1.10. Mellemregningskontoen er en konto, hvortil den  

 skattepligtige kan overføre kontante beløb fra privatøkonomien til  

 virksomhedsøkonomien i stedet for at foretage indskud på indskudskontoen.  

 Hvis mellemregningskontoen anvendes, indebærer det blandt andet, at beløbene  

 kan tilbageføres skattefrit til privatøkonomien uden om hæverækkefølgen - i  

 modsætning til beløb på indskudskontoen, som tilbageføres til privatøkonomien  

 i hæverækkefølgen.
Til gengæld beregnes der ikke kapitalafkast.
Reglerne om  

 mellemregningskontoen findes i virksomhedsskattelovens § 4 a, som  

 hovedsagelig er omtalt i cirkulærets punkt 6.
1.2.1.11. Overskud, som ikke hæves - d.v.s. ikke overføres fra  

 virksomhedsøkonomien til privatøkonomien - betegnes som opsparing i  

 virksomheden eller i virksomhedsordningen.
Både kapitalafkast og resterende  

 overskud kan spares op.
På en konto for opsparet overskud opgøres det  

 overskud, der spares op i virksomheden.
Beløbet, der indgår på konto for  

 opsparet overskud, er det beløb, der er tilbage, efter at der er betalt  

 foreløbig virksomhedsskat.
Opsparing i virksomheden og konto for opsparet  

 overskud er hovedsagelig omtalt i punkterne 3.1, 12.3, 12.4 og 12.5.
Uanset om det opsparede beløb er kapitalafkast eller resterende overskud,  

 indgår det på konto for opsparet overskud og beskattes med en foreløbig  

 virksomhedsskat på 34 pct.
Opsparede beløb skal således ikke medregnes ved  

 den skattepligtiges indkomstopgørelse for indtjeningsåret.
Beløb på kontoen  

 for opsparet overskud, som senere hæves - d.v.s. overføres fra  

 virksomhedsøkonomien til privatøkonomien - medregnes med tillæg af den  

 dertil svarende foreløbige virksomhedsskat til den skattepligtiges personlige  

 indkomst.
Den foreløbigt betalte virksomhedsskat fradrages herefter ved  

 beregningen af den endelige skat for det indkomstår, hvor beløbet overføres  

 fra konto for opsparet overskud.
Virksomhedsskat, der ikke kan rummes i årets  

 slutskat m.v., udbetales kontant.
Overførsler fra konto for opsparet overskud  

 til privatøkonomien er hovedsagelig omtalt i punkterne 7, 12.1, 12.2 og 12.5.
1.2.1.12. Beløb kan regnskabsmæssigt hensættes til senere  

 faktisk hævning , d.v.s. til senere udbetaling fra virksomheden.
Sådanne  

 beløb, der overføres til en hævekonto (konto for overførsel), beskattes i det  

 indkomstår, som overførslen vedrører.
Dermed kan beløbene senere hæves  

 skattefrit fra hævekontoen.
Bogføringsmæssigt skal beløbet være overført fra  

 virksomheden, d.v.s. være debiteret hævekontoen og opført som et passiv i  

 ultimobalancen inden fristen for indgivelse af selvangivelse for det  

 pågældende indkomstår.
 1.3. Kapitalafkastordningen.
Kapitalafkastordningen er et valgfrit, forenklet alternativ til  

 virksomhedsordningen.
Ved at vælge denne ordning kan selvstændigt  

 erhvervsdrivende, som ikke har brug for hele virksomhedsordningen, opnå nogle  

 af virksomhedsordningens fordele på en mere enkel måde.
For eksempel  

 forudsætter kapitalafkastordningen ikke, at økonomien regnskabsmæssigt  

 adskilles i en privatøkonomi og en virksomhedsøkonomi.
Virksomhedsordningen giver som nævnt i punkt 1.2 ovenfor den  

 erhvervsdrivende fuld skatteværdi af fradrag for renteudgifter vedrørende  

 erhvervsmæssige lån.
Afhængigt af de nærmere økonomiske forhold har  

 selvstændigt erhvervsdrivende, som anvender kapitalafkastordningen, også  

 mulighed for at opnå fuld fradragsværdi for erhvervsmæssige renteudgifter.
Dette sker ved, at der beregnes et kapitalafkast af virksomhedens  

 erhvervsmæssige aktiver.
Som hovedregel indgår gæld ikke i  

 beregningsgrundlaget.
Kapitalafkastet fragår i den personlige indkomst og  

 lægges til kapitalindkomsten.
Kapitalafkastordningen indebærer således, at  

 der på skematisk vis gives fradrag i den personlige indkomst for  

 virksomhedens renteudgifter.
I det omfang kapitalafkastet overstiger  

 nettorenteudgifterne, indebærer ordningen, at forrentningen af egenkapitalen  

 i virksomheden beskattes som kapitalindkomst.
 1.3.1. Vejviser til begreber i kapitalafkastordningen.
1.3.1.1. Ved kapitalafkast forstås den del af årets  

 overskud, der svarer til et beregnet afkast af den skattepligtiges aktiver i  

 virksomheden.
Kapitalafkastet er et grundlæggende begreb i  

 kapitalafkastordningen, jf. punkt 1.3 ovenfor.
Kapitalafkastet i forhold til  

 kapitalafkastordningen er hovedsagelig omtalt i punkterne 20 og 23.
 Kapitalafkastet beskattes som udgangspunkt som kapitalindkomst.
Den skattepligtige kan dog vælge at medregne en del af kapitalafkastet til  

 den personlige indkomst.
Dette beløb reguleres efter personskattelovens § 20  

 og svarer til maksimumsbeløbet for fradragsret ved indskud på en  

 pensionsopsparing, jf. virksomhedsskattelovens § 23 a, som er beskrevet  

 nærmere i cirkulærets punkt 23.
 1.3.1.2. Kapitalafkastberegningen er et nærmere defineret  

 afkastgrundlag ganget med en nærmere fastsat afkastsats, jf.  

 virksomhedsskattelovens § 22 a, stk. 2, som er beskrevet nærmere i  

 cirkulærets punkt 20.4.
 1.3.1.3. Kapitalafkastgrundlaget opgøres ved indkomstårets  

 begyndelse og som udgangspunkt som værdien af aktiver, der udelukkende  

 benyttes erhvervsmæssigt, jf. virksomhedsskattelovens § 22 a, stk. 5, som er  

 beskrevet nærmere i cirkulærets punkt 20.7.1. Efter virksomhedsskattelovens §  

 22 a, stk. 6 og 7, er der dog visse undtagelser fra denne hovedregel, jf.  

 cirkulærets punkt 20.7.2 om blandet benyttede aktiver, punkt 20.7.3 om  

 anpartsvirksomhed eller konkurs, punkt 20.7.4 om kontante beløb, fordringer,  

 finansielle aktiver, herunder aktier og andelsbeviser og punkt 20.7.5 om  

 igangværende arbejder for fremmed regning og varelagre m.v.
 Bortset fra en undtagelse angående varegæld m.v., jf. cirkulærets punkt  

 20.7.4, fragår gæld ikke i kapitalafkastgrundlaget efter  

 kapitalafkastordningen, i modsætning til ved opgørelsen af  

 kapitalafkastgrundlaget i virksomhedsordningen, hvor der foretages en  

 nettoopgørelse, jf. cirkulærets punkt 1.2.1.3 og punkt 10.
1.3.1.4. Kapitalafkastsatsen beregnes en gang årligt.
Satsen er en  

 gennemsnitlig effektiv obligationsrente for årets første 6 måneder.  

 Beregningen nedrundes til nærmeste hele antal procentpoints.
Satsen  

 offentliggøres blandt andet i Tidsskrift for Skatter og Afgifter.
Der  

 anvendes samme kapitalafkastsats for virksomhedsordningen og  

 kapitalafkastordningen.
Reglerne herom findes i virksomhedsskattelovens § 9,  

 jf. cirkulærets punkt 11, og virksomhedsskattelovens § 22 a, stk. 2, jf.  

 cirkulærets punkt 20.4.
 1.4. Konjunkturudligningsordning i tilknytning til  

 kapitalafkastordningen.
Der er en særlig konjunkturudligningsordning for de selvstændigt  

 erhvervsdrivende, der anvender kapitalafkastordningen.
Disse erhvervsdrivende  

 har - i lighed med erhvervsdrivende, der anvender virksomhedsordningen -  

 mulighed for at udjævne den skattemæssige virkning af svingende indkomster,  

 men uden regnskabsmæssigt at skulle adskille økonomien i en  

 virksomhedsøkonomi og en privatøkonomi.
 Efter ordningen kan der foretages henlæggelser til konjunkturudligning,  

 som kan fradrages ved opgørelsen af den skattepligtige indkomst i  

 henlæggelsesåret mod betaling af en foreløbig konjunkturudligningsskat på 34  

 pct. ligesom virksomhedsskatten.
 Beløb, som er henlagt under konjunkturudligningsordningen, medregnes ved  

 opgørelsen af den skattepligtiges personlige indkomst, når de indtægtsføres.
Den betalte foreløbige konjunkturudligningsskat på 34 pct., som hører til  

 et indtægtsført beløb, fratrækkes i slutskatten m.v. for det indkomstår, hvor  

 henlæggelsen indtægtsføres.
Konjunkturudligningsskat, der ikke kan rummes i  

 årets slutskat m.v., udbetales kontant.
Set i forhold til virksomhedsordningens opsparingsdel er der nogle  

 begrænsninger i den konjunkturudligningsordning, der knytter sig til  

 kapitalafkastordningen.
De væsentligste af disse begrænsninger er følgende:
 For det første kan henlæggelsen højst udgøre 25 pct. af årets  

 overskud, men skal mindst udgøre 5.000 kr.
 For det andet skal 66 pct. af det henlagte beløb - svarende til det  

 beløb, der er tilbage efter konjunkturudligningsskatten på 34 pct. -  

 indsættes på en bunden bankkonto.
 For det tredje skal et henlagt beløb indtægtsføres senest i det 10.  

 år efter henlæggelsen.
 1.4.1. Vejviser til begreber i konjunkturudligningsordningen.
1.4.1.1. I cirkulæret anvendes betegnelsen henlæggelse til  

 konjunkturudligning i samme betydning som det at benytte sig af den  

 konjunkturudligningsordning, som knytter sig til kapitalafkastordningen.  

 Henlæggelsen udgør det beløb på 100 pct., hvoraf 34 pct. skal betales i  

 konjunkturudligningsskat, og 66 pct. skal indsættes på en bunden konto i et  

 pengeinstitut.
Ordningen er beskrevet nærmere i cirkulærets punkt 21, jf.  

 virksomhedsskattelovens § 22 b.
 1.4.1.2. Betegnelsen indtægtsføring anvendes om den  

 skattepligtiges tilbageførsel af henlæggelser til beskatning som personlig  

 indkomst.
1.4.1.3. Konjunkturudligningskonto er betegnelsen for en bunden  

 konto i et pengeinstitut, som den skattepligtige skal indsætte 66 pct. af  

 henlæggelsen til konjunkturudligning på.
De 66 pct. af henlæggelsen svarer  

 til det beløb, der er tilbage, efter at der er betalt en foreløbig  

 konjunkturudligningsskat på 34 pct.
 1.4.1.4. Indskud er det beløb på 66 pct. af henlæggelsen, som skal  

 indsættes på en bunden konto i et pengeinstitut.
 1.4.1.5. Betegnelsen hævning anvendes om frigivelsen af  

 indskud på en bunden konto i et pengeinstitut.
AFSNIT I: VIRKSOMHEDSORDNINGEN C.
KAPITEL 1, INDLEDENDE BESTEMMELSER 2. Hvem kan anvende virksomhedsordningen, og hvad  

 anvendes den på - § 1.
Efter virksomhedsskattelovens § 1 kan fuldt og begrænset skattepligtige  

 personer, som driver selvstændig erhvervsvirksomhed, benytte  

 virksomhedsordningen.
Det er som hovedregel ikke muligt at holde en del af de  

 erhvervsmæssige aktiver uden for virksomhedsordningen, hvis den  

 skattepligtige har valgt denne ordning.
I § 1 er der dog opregnet aktiver,  

 som udtrykkeligt ikke kan indgå i virksomhedsordningen.
Efter § 1 kan visse  

 aktiver endvidere indgå i virksomhedsordningen eller holdes uden for  

 ordningen efter den skattepligtiges eget valg.
Reglerne om virksomhedsordningen gælder ikke for dødsboer, idet  

 virksomhedsordningen kun kan anvendes af fysiske personer.  

 Virksomhedsordningen kan heller ikke anvendes i mellemperioden i de tilfælde,  

 hvor boet skiftes.
For en beskrivelse af reglerne i forbindelse med dødsfald  

 i forhold til virksomhedsordningen og kapitalafkastordningen henvises til  

 cirkulære nr. 106 af 4. juli 1997 om dødsboskatteloven.
 2.1. Begrebet selvstændig erhvervsvirksomhed i forhold til  

 virksomhedsordningen - § 1, stk. 1.
 2.1.1. Selvstændig erhvervsvirksomhed - § 1, stk. 1, 1. pkt.
 Efter § 1, stk. 1, 1. pkt., kan skattepligtige personer, der driver  

 selvstændig erhvervsvirksomhed, anvende reglerne om virksomhedsordningen på  

 indkomst fra virksomheden.
Denne bestemmelse indebærer, at det er en betingelse for at anvende  

 virksomhedsordningen, at den skattepligtige er selvstændigt erhvervsdrivende,  

 og at lønindkomst ikke kan indgå i virksomhedsordningen.
Visse  

 honorarer med direkte tilknytning til den erhvervsmæssige virksomhed kan  

 indgå i virksomhedsordningen.
 Hverken virksomhedsskatteloven eller anden lovgivning, herunder  

 personskatteloven, indeholder en definition af begrebet selvstændig  

 erhvervsvirksomhed, men det er forudsat, at begrebet i overensstemmelse med  

 hidtidig praksis fortolkes ens i alle skattemæssige relationer.
 Den grundlæggende afgrænsning af indkomst ved selvstændig  

 erhvervsvirksomhed (selvstændigt erhvervsdrivende) i forhold til indkomst i  

 et tjenesteforhold (lønmodtagere) er beskrevet nærmere i cirkulære nr. 129 af  

 4. juli 1994 om personskatteloven, punkt 3.1.
 2.1.1.1. Aktiver.
Når den skattepligtige har valgt at anvende virksomhedsordningen for et  

 indkomstår, skal reglerne anvendes for hele virksomheden.
Det er således som  

 hovedregel ikke muligt at holde en del af de erhvervsmæssige aktiver eller  

 passiver uden for ordningen.
Efter virksomhedsskattelovens § 1 gælder der dog  

 særlige regler for anpartsvirksomhed, konkurs, aktier, andelsbeviser m.v. og  

 blandet benyttede aktiver.
Se nærmere herom i punkterne 2.1.2, 2.1.3, 2.2 og  

 2.3.
Aktiverede forsknings- og udviklingsomkostninger, patenter, licenser,  

 varemærker, goodwill og lignende immaterielle aktiver skal indgå i  

 virksomheden.
Tilsvarende gælder for erhvervsmæssigt benyttede grunde,  

 bygninger, tekniske anlæg, maskiner, driftsmateriel og inventar.
Aktiverede  

 udgifter til ombygning af lejede lokaler indgår ligeledes i virksomheden.  

 Varelagre, beholdninger og igangværende arbejder for fremmed regning -  

 opgjort efter gældende skattemæssig praksis - indgår også i virksomheden.  

 Finansielle aktiver som forudbetalt husleje, deposita og forudbetalinger  

 vedrørende ovennævnte aktiver indgår i virksomheden.
Tilgodehavender  

 vedrørende salg af varer og tjenesteydelser, investeringsfondskonti og  

 periodeafgrænsningsposter indgår ligeledes.
 Da det er vanskeligt at afgøre, om øvrige finansielle aktiver - f.eks. en  

 kontantbeholdning eller en obligationspost - er erhvervsmæssig eller ej, må  

 den skattepligtiges fordeling/placering som udgangspunkt lægges til grund.  

 Der henvises dog til punkt 2.1.1.3 nedenfor angående skattemyndighedernes  

 adgang til at efterprøve og eventuelt tilsidesætte den skattepligtiges  

 fordeling.
Fordringer, som har karakter af f.eks. periodiske lån og lignende, og som  

 er et normalt led i virksomhedens drift, kan indgå i virksomheden.
Dog kan  

 fordringer, der har karakter af personlige udlån, og andre private aktiver  

 ikke indgå i virksomheden.
 2.1.1.2. Passiver.
Hele den skattepligtiges erhvervsmæssige gæld skal indgå i virksomheden.  

 Det er vanskeligt at definere, hvad der er erhvervsmæssig gæld.
Blandt  

 typiske gældsposter, der skal indgå i virksomhedsordningen, kan blandt andet  

 nævnes leverandørkreditter og påløbne eller forfaldne renter af gæld, der  

 indgår i virksomheden.
Endvidere skal lån, der alene kan ydes til eller optages af selvstændigt  

 erhvervsdrivende eller af selvstændige i bestemte brancher, normalt indgå i  

 virksomheden.
Dette gælder f.eks. for lån ydet eller garanteret af staten og  

 statslige institutioner efter erhvervsfremmeordninger m.v.
Også lån, hvortil  

 der ydes statslige tilskud til betaling af renter eller afdrag, skal indgå i  

 virksomheden.
Hvad angår udlandslån, jordbrugslån m.v. henvises til  

 cirkulærets punkt 4.5 om nulstilling af negativ indskudskonto.
For øvrige gældsposter og lån, herunder almindelige realkreditlån, må den  

 skattepligtiges fordeling normalt lægges til grund.
Der henvises dog til  

 punkt 2.1.1.3 nedenfor angående skattemyndighedernes adgang til at efterprøve  

 og eventuelt tilsidesætte den skattepligtiges fordeling.
 2.1.1.3. Afgrænsningen mellem erhvervsmæssige og private aktiver og  

 passiver.
 Ved indtræden i virksomhedsordningen kan der opstå et afgrænsningsproblem  

 med hensyn til opdelingen af aktiver og gæld i en erhvervsmæssig og en privat  

 del, jf. punkt 2.1.1.1 og 2.1.1.2 ovenfor.
Det er som hovedregel kun erhvervsmæssige aktiver, der kan indgå i  

 virksomheden.
Private aktiver, som f.eks. privat indbo, værdien af en  

 livsforsikringspolice og de finansielle aktiver, der er nævnt i  

 virksomhedsskattelovens § 1, stk. 2, jf. cirkulærets punkt 2.2, kan ikke  

 indgå i virksomheden.
Beregning af kapitalafkast og rentekorrektion, jf.  

 cirkulærets punkt 13, bevirker, at det som udgangspunkt er af mindre  

 betydning, om finansielle aktiver og passiver, der ikke er nævnt i  

 virksomhedsskattelovens § 1, stk. 2, indgår i virksomheden eller holdes  

 udenfor.
Derfor vil skattemyndighederne som udgangspunkt ikke have anledning  

 til at undersøge den regnskabsmæssige opdeling, som den skattepligtige har  

 foretaget, hvis indskudskontoen i åbningsbalancen er positiv eller nul, og de  

 åbenbart erhvervsmæssige aktiver og gældsposter er medtaget.
Der kan imidlertid være forskel på den beregnede kapitalafkastsats og den  

 faktiske rente i forhold til kontantværdien af fordringer og gæld.
Hvis der  

 er tale om store beløb, og forskellen mellem den faktiske rente- og  

 kapitalafkastsats ligeledes er stor, kan der være en skattemæssig fordel af  

 nogen betydning ved, at de finansielle aktiver og passiver indgår under  

 virksomhedsordningen.
 I de tilfælde, hvor der klart kun foreligger en skattemæssig begrundelse  

 for at medtage en stor post finansielle aktiver og/eller passiver i  

 virksomheden, kan der være anledning til at foretage en nærmere efterprøvelse  

 af, om disse finansielle aktiver og/eller passiver kan karakteriseres som  

 erhvervsmæssige eller private, med henblik på at afgøre, om de pågældende  

 aktiver og/eller passiver kan medtages i virksomhedsordningen.
Selv om beregning af kapitalafkast og rentekorrektion i et vist omfang er  

 et værn mod, at privat gæld medtages i virksomheden, er dette ikke  

 ensbetydende med, at skattemyndighederne i omgåelsestilfælde er afskåret fra  

 at tilsidesætte sådanne dispositioner.
Dette følger af skattemyndighedernes  

 generelle adgang til at efterprøve virksomhedernes regnskaber.
 2.1.2. Anpartsvirksomhed - § 1, stk. 1, 2. pkt.
 Efter virksomhedsskattelovens § 1, stk. 1, 2. pkt., kan  

 virksomhedsordningen ikke anvendes på indkomst, der er kapitalindkomst efter  

 anpartsreglerne i personskattelovens § 4, stk. 1, nr. 10, 12 eller 13. Det  

 vil sige, at virksomhedsordningen ikke kan benyttes på:
- indkomst ved selvstændig erhvervsvirksomhed, når antallet af ejere er  

 større end 10, og den skattepligtige ikke deltager i virksomhedens drift i  

 væsentligt omfang, - indkomst ved udlejning af afskrivningsberettiget fast ejendom og  

 inventar heri uanset antal ejere, når formidling eller administration af  

 udlejning varetages af en anden virksomhed for flere end 10 personer, og den  

 skattepligtige ikke deltager i virksomhedens drift i væsentligt omfang.  

 Tilsvarende gælder, når flere end 10 personer som led i fælles udlejning  

 udlejer afskrivningsberettiget fast ejendom til samme lejer, og den  

 skattepligtige ikke deltager i virksomhedens drift i væsentligt omfang, og - indkomst fra udlejning af afskrivningsberettigede driftsmidler og skibe  

 uanset antal ejere, når den skattepligtige ikke deltager i virksomhedens  

 drift i væsentligt omfang.
Skattepligtige, der anvender virksomhedsordningen på indkomst fra anden  

 virksomhed end anpartsvirksomhed, kan således ikke anvende  

 virksomhedsordningen på indkomsten fra anpartsvirksomheden.
Anpartsreglerne  

 er beskrevet i cirkulære nr. 129 af 4. juli 1994 om personskatteloven, afsnit  

 K.
 2.1.3. Konkursindkomst - § 1, stk. 1, 3. pkt.
 Efter virksomhedsskattelovens § 1, stk. 1, 3. pkt., kan  

 virksomhedsordningen ikke anvendes på konkursindkomst.
 Når en virksomheds indkomst bliver konkursindkomst, bliver tidligere  

 indbetalt virksomhedsskat endelig, jf. virksomhedsskattelovens § 15 b, stk.  

 2, som er behandlet i cirkulærets punkt 16.8 (Ophør ved konkurs). I så fald  

 medregnes eventuelt opsparet overskud ikke ved opgørelsen af den personlige  

 indkomst således, som det ellers er tilfældet ved ophør med at anvende  

 virksomhedsordningen, jf. § 15 b, stk. 1, som er behandlet i cirkulærets  

 punkt 16.7 (Ophør med at anvende virksomhedsordningen).
 Hvis en skattepligtig erklæres konkurs, får det ikke nogen betydning for  

 en eventuel ægtefælles muligheder for at anvende virksomhedsordningen på  

 selvstændig virksomhed, som den pågældende ejer og driver.
 For så vidt angår de almindelige regler ved konkurs m.v. kan henvises til  

 cirkulære nr. 68 af 20. maj 1992 om visse skattemæssige forhold ved konkurs  

 og underskudsbegrænsning ved akkord m.v.
 2.2. Aktier, andelsbeviser m.v. - § 1, stk. 2.
Efter virksomhedsskattelovens § 1, stk. 2, kan aktier m.v. omfattet af  

 aktieavancebeskatningsloven (bortset fra andele i foreninger omfattet af  

 selskabsskattelovens § 1, stk. 1, nr. 3 og 4), indeksobligationer,  

 uforrentede obligationer og præmieobligationer ikke indgå i  

 virksomhedsordningen, medmindre den skattepligtige driver næring med sådanne  

 aktiver f.eks. som vekselerer.
Afkastet af sådanne aktiver kan heller ikke  

 indgå i virksomhedsordningen.
Hvis en skattepligtig investerer midler fra virksomheden i aktier eller  

 andre værdipapirer, der ikke kan indgå i virksomhedsordningen, anses et beløb  

 svarende til værdipapirernes værdi for overført til den skattepligtige efter  

 den almindelige hæverækkefølge i virksomhedsskattelovens § 5. Tilsvarende  

 gælder, hvis den skattepligtige modtager værdipapirerne som vederlag.
Der  

 gælder dog specielle regler for tilfælde, hvor den skattepligtige modtager  

 aktier som vederlag i forbindelse med skattefri virksomhedsomdannelse efter  

 virksomhedsskattelovens § 16 a, jf. cirkulærets punkt 17.2.
Konvertible obligationer kan indgå i virksomhedsordningen, sålænge  

 de ikke er konverteret til aktier.
Hvis de konverteres til aktier, kan  

 aktierne ikke indgå i virksomheden, og et beløb svarende til aktiernes værdi  

 anses for overført til den skattepligtige i hæverækkefølgen.
Efter Skatteministeriets opfattelse har den skattepligtige valgfrihed med  

 hensyn til at lade andele i andelsbeskattede og  

 aktieselskabsbeskattede andelsselskaber indgå i virksomhedsordningen, således  

 at den skattepligtige kan vælge f.eks. at lade en eller flere af andelene  

 indgå i virksomhedsordningen, mens andre andele holdes udenfor.
Valgfriheden  

 indebærer også, at den skattepligtige kan vælge at placere andele erhvervet i  

 f.eks. indkomståret 1997 i virksomhedsordningen, mens andele erhvervet i  

 f.eks. indkomståret 1996 holdes uden for virksomhedsordningen.
 Andelsbeviser er finansielle aktiver, hvilket indebærer, at flytning af  

 andelsbeviser mellem den skattepligtiges privatøkonomi og  

 virksomhedsøkonomien i virksomhedsordningen kun kan bogføres med virkning fra  

 indkomstårets udløb, jf. virksomhedsskattelovens § 2, stk. 5, som er  

 beskrevet i cirkulærets punkt 3.1.
 Andelsbeviser kan således ikke sidestilles med kontante beløb, der efter  

 virksomhedsskattelovens § 4 a kan indskydes på mellemregningskontoen, jf.  

 definitionen af mellemregningskontoen i cirkulærets punkt 1.2.1.10. Reglerne  

 om mellemregningskontoen er beskrevet nærmere i cirkulærets punkt 6.
 Fortjeneste/tab ved afhændelse af andelsbeviser, som er indskudt i  

 virksomhedsordningen, skal indgå i virksomhedens skattepligtige overskud, jf.  

 cirkulærets punkt 8.1 og afsnit H.
 Efter en overgangsbestemmelse i § 18, stk. 2, i lov nr. 374 af 18. maj  

 1994 kan andelsbeviser eller andele i selskaber og foreninger m.v., der inden  

 for de seneste 10 år har været omfattet af aktieavancebeskatningslovens § 2 b  

 som affattet i lovbekendtgørelse nr. 753 af 15. september 1993, fortsat indgå  

 i virksomhedsordningen.
Baggrunden for overgangsbestemmelsen er, at andele omfattet af  

 bestemmelsen i aktieavancebeskatningslovens § 2 b som affattet før  

 ikrafttræden af reglerne i lov nr. 374 af 18. maj 1994 kunne indgå i  

 virksomhedsordningen.
Der var dels tale om andele i andelsselskaber, dels om  

 andele m.v. i selskaber, der inden for de seneste 10 år havde været  

 andelsselskaber.
Uden den nævnte overgangsbestemmelse ville kun andele i andelsselskaber  

 omfattet af reglerne i selskabsskattelovens § 1, stk. 1, nr. 3 og 4, kunne  

 indgå i virksomhedsordningen.
Dette ville indebære, at andele m.v. i  

 selskaber, der befinder sig i ovennævnte 10-årsperiode ikke ville kunne indgå  

 i virksomhedsordningen.
For at undgå dette blev der i den nævnte  

 overgangsbestemmelse i § 18, stk. 2, i lov nr. 374 af 18. maj 1994 fastsat  

 regler, der sikrer, at andelene kan indgå indtil udløbet af den nævnte  

 10-årsregel.
 2.3. Blandet benyttede aktiver - § 1, stk. 3.
 Et blandet benyttet aktiv er et aktiv, som benyttes både til  

 erhvervsmæssige og til private formål.
Efter virksomhedsskattelovens § 1, stk. 3, 1. pkt., indgår blandet  

 benyttede aktiver ikke i virksomhedsordningen.
I § 1, stk. 3, 2.-6. pkt., er  

 der dog fastsat særlige regler om behandlingen af visse blandet benyttede  

 ejendomme, jf. cirkulærets punkt 2.3.1.1 og 2.3.1.3, og blandet benyttede  

 biler, jf. cirkulærets punkt 2.3.3.
 Reglerne om blandet benyttede aktiver i forhold til virksomhedsordningen  

 er beskrevet nærmere i det følgende.
 2.3.1. Blandet benyttede bygninger - § 1, stk. 3, 1.-4. pkt.
I overensstemmelse med hovedreglen i virksomhedsskattelovens § 1, stk. 3,  

 1. pkt., indgår blandet benyttede bygninger som udgangspunkt ikke i  

 virksomhedsordningen.
Der er dog fastsat nærmere regler om behandlingen af  

 henholdsvis fast ejendom, hvor der foretages en vurderingsfordeling efter  

 vurderingslovens § 33 (punkt 2.3.1.1 nedenfor), og mindre udlejningsejendomme  

 med standardiseret lejeværdiberegning efter ligningslovens § 15 C (punkt  

 2.3.1.3 nedenfor).
 2.3.1.1. Fast ejendom med vurderingsfordeling efter vurderingslovens §  

 33 - § 1, stk. 3, 2. pkt.
 Efter virksomhedsskattelovens § 1, stk. 3, 2. pkt., indgår i virksomheden  

 den erhvervsmæssige del af en blandet benyttet ejendom, når der foretages en  

 fordeling af ejendomsværdien på den del, der tjener til bolig for den  

 skattepligtige, og på den øvrige ejendom.
Efter vurderingslovens § 33, stk. 4, foretages en særskilt vurdering af  

 stuehuse i bl.a. landbrugsejendomme.
Efter vurderingslovens § 33, stk. 5,  

 foretages endvidere en vurderingsfordeling for ejendomme, som indeholder en  

 eller to selvstændige lejligheder, og som både tjener til bolig for ejeren og  

 benyttes erhvervsmæssigt i væsentligt omfang.
Ejendommen anses for  

 erhvervsmæssigt anvendt i væsentligt omfang, når den erhvervsmæssige  

 anvendelse udgør mindst 25 pct.
En- og tofamilieshuse, der anvendes såvel privat som erhvervsmæssigt, kan  

 således ikke indgå i virksomheden, når den erhvervsmæssige anvendelse er  

 under 25 pct.
Den skattepligtige kan fradrage den del af ejendommens  

 lejeværdi, der svarer til den erhvervsmæssige anvendelse, i kapitalindkomsten  

 efter personskattelovens § 4, stk. 1, nr. 6. Virksomheden refunderer herefter  

 beløbet og fratrækker det i virksomhedens indkomst.
Beløbet overføres uden om  

 hæverækkefølgen.
Den skattepligtige beskattes af beløbet som kapitalindkomst  

 efter personskattelovens § 4, stk. 1, nr. 6.
Det er således kun udgifterne vedrørende den erhvervsmæssige del af  

 ejendommen, der kan fratrækkes ved opgørelsen af virksomhedens skattepligtige  

 indkomst.
Ved vedligeholdelse af hele ejendommen skal udgifterne således  

 fordeles på den del, der vedrører virksomheden, og den del, der vedrører  

 privatboligen.
 2.3.1.2. Udlejningsejendomme, herunder fritidshuse, sommerhuse og  

 bortforpagtning.
 Udlejning af fast ejendom anses som udgangspunkt for selvstændig  

 erhvervsvirksomhed.
 Udlejning af en andel af et enfamilieshus anses for selvstændig  

 erhvervsvirksomhed, uanset om den udlejes til en fremmed eller til en medejer  

 (TfS 1987.107).
 Der foreligger dog ikke selvstændig erhvervsvirksomhed ved udlejning af  

 en- og tofamilieshuse og udlejning af fritidshuse, når ejeren også selv  

 benytter ejendommen til beboelse (TfS 1992.223 og TfS 1996.712).
 Virksomhedsordningen kan imidlertid anvendes i et overgangsår, hvor en- og  

 tofamilieshuse i årets løb overgår fra privat benyttelse til ren udlejning  

 (TfS 1996.298 og TfS 1996.306), jf. cirkulærets punkt 3.2.3, hvor baggrunden  

 herfor er beskrevet nærmere.
En udlejningsejendom med 3 lejligheder eller mere indgår fuldt ud i  

 virksomheden, selv om den skattepligtige bor i en af lejlighederne.  

 Lejeværdien for den lejlighed, som ejeren selv bor i, ansættes skønsmæssigt  

 til det beløb, der kunne opnås ved at udleje lejligheden til andre.
Beløbet  

 lægges til virksomhedens indkomst og anses for hævet af den skattepligtige i  

 hæverækkefølgen efter virksomhedsskattelovens § 5.
 I virksomhedsskattelovens § 1, stk. 3, 3. pkt., er der fastsat særlige  

 regler for mindre udlejningsejendomme med standardiseret lejeværdiberegning,  

 jf. cirkulærets punkt 2.3.1.3.
 Sommerhuse, der udlejes i perioder, men i øvrigt anvendes privat, kan ikke  

 indgå i virksomhedsordningen.
 Bortforpagtning af fast ejendom, erhvervsvirksomhed eller landbrug,  

 herunder bortforpagtning/udleje af en del af et landbrug, vil i almindelighed  

 være selvstændig erhvervsvirksomhed.
 2.3.1.3. Mindre udlejningsejendomme og visse boligfællesskaber med  

 standardiseret lejeværdiberegning efter ligningslovens § 15 C - § 1, stk. 3,  

 3. pkt.
For en nærmere beskrivelse af reglerne om standardiseret  

 lejeværdiberegning efter ligningslovens § 15 C henvises til punkt 10.7 i  

 cirkulære nr. 72 af 17. april 1996 om ligningsloven.
Ligningslovens § 15 C er  

 senere ændret ved lov nr. 448 af 10. juni 1997 om ændring af ligningsloven  

 (Standardiseret lejeværdiberegning for mindre udlejningsejendomme og for  

 visse boligfællesskaber).
Efter virksomhedsskattelovens § 1, stk. 3, 3. pkt., indgår ejendomme, hvor  

 der beregnes lejeværdi for mindre udlejningsejendomme (3-6  

 beboelseslejligheder) og visse boligfællesskaber efter ligningslovens § 15 C,  

 i virksomheden med den del af ejendommen, som ikke tjener til bolig for  

 ejere.
Dette gælder også i relation til kapitalafkastordningen, jf.  

 virksomhedsskattelovens § 22 a, stk. 6, som er omtalt i cirkulærets punkt  

 20.7.2.
 Kun den ejendomsværdi, der fastsættes for den del af ejendommen, som  

ikke tjener til bolig for ejere, indgår i virksomheden i relation til  

 virksomhedsskatteloven.
 2.3.1.4. Ændret benyttelse, ombygning, forbedring m.v. - § 1, stk. 3,  

 4. pkt.
 I virksomhedsordningen indgår også anskaffelsessummen for ombygning,  

 forbedring m.v. af den erhvervsmæssige del af de blandet benyttede ejendomme,  

 som er nævnt i punkt 2.3.1.1 og 2.3.1.3 ovenfor.
Hvis der sker en ændring af ejendommens faktiske benyttelse, således at  

 det areal, der tidligere har været anvendt erhvervsmæssigt, nu anvendes  

 privat eller omvendt, er der tale om en hævning i hæverækkefølgen efter  

 virksomhedsskattelovens § 5, stk. 1, henholdsvis et indskud i virksomheden.  

 Hævning henholdsvis indskud anses for foretaget på det faktiske tidspunkt for  

 den ændrede benyttelse.
Det er en betingelse, at ændringen har et sådant  

 omfang, Ved afgørelsen af, om der er tale om en hævning eller et indskud, anvendes  

 ejendomsværdien for den erhvervsmæssige andel før og efter ændringen i  

 vurderingen.
 Dette kan belyses ved følgende eksempler:
 Hvis der i forbindelse med den ændrede benyttelse er foretaget  

 bygningsforbedringer eller lignende, kan ejendomsvurderingen efter  

 ændringerne korrigeres herfor ved ovenstående beregning.
 2.3.2. Blandet benyttede driftsmidler - § 1, stk. 3, 1. pkt.
 Af virksomhedsskattelovens § 1, stk. 3, 1. pkt., jf. cirkulærets punkt  

 2.3, fremgår det, at indtægter og udgifter knyttet til blandet benyttede  

 aktiver, herunder driftsmidler, som hovedregel ikke indgår i  

 virksomhedsordningen.
Indtægter og udgifter vedrørende den erhvervsmæssige del ved anvendelsen  

 af blandet benyttede driftsmidler medregnes til den skattepligtiges indkomst  

 efter reglerne i personskatteloven.
Det betyder, at indkomsten er personlig  

 indkomst efter personskattelovens § 3, stk. 1, og at erhvervsmæssige  

 driftsomkostninger, herunder skattemæssige afskrivninger, kan fradrages ved  

 opgørelsen af den personlige indkomst efter personskattelovens § 3, stk. 2.
I virksomhedsskatteloven er der fastsat særlige regler om behandlingen af  

 blandet benyttede biler.
Disse regler er beskrevet i det følgende punkt.
 2.3.3. Blandet benyttede biler - § 1, stk. 3, 5.-6. pkt.
 Med hensyn til biler, der benyttes både erhvervsmæssigt og privat, kan en  

 skattepligtig, der anvender virksomhedsordningen, efter  

 virksomhedsskattelovens § 1, stk. 3, 5. pkt., vælge enten at lade sådanne  

 aktiver indgå fuldt ud i virksomheden eller at holde dem helt uden for  

 virksomheden.
 Nedenstående oversigt viser, hvorledes blandet benyttede biler behandles  

 skattemæssigt, når de indgår henholdsvis ikke indgår i virksomhedsordningen.  

 Reglerne er beskrevet nærmere i forlængelse af oversigten.
 2.3.3.1. Oversigt over reglerne om blandet benyttede biler.
 2.3.3.2. Bilen indgår i virksomheden.
 Efter virksomhedsskattelovens § 1, stk. 3, 6. pkt., finder ligningslovens  

 § 16 om fastsættelsen af værdien af privat benyttelse af goder, som stilles  

 til rådighed af en arbejdsgiver, tilsvarende anvendelse i forhold til  

 virksomhedsordningen.
Efter ligningslovens § 16, stk. 4, sættes den skattepligtige værdi af en  

 fri bil til rådighed som udgangspunkt til en årlig værdi på en procentdel af  

 bilens værdi.
Denne udgør 23 pct. af bilens værdi.
Værdien skal dog mindst  

 svare til den pågældende procentdel af en bil til en værdi af 150.000 kr. og  

 højst til den pågældende procentdel af en bil til en værdi af 400.000 kr.
 For biler, der er anskaffet af arbejdsgiveren højst tre år efter første  

 indregistrering, opgøres bilens værdi i det indkomstår, hvori første  

 indregistrering er foretaget, og i de to følgende indkomstår til den  

 oprindelige nyvognspris og herefter til 75 pct. af nyvognsprisen.
 Reglerne om fri bil til rådighed er beskrevet nærmere i punkt 12.4.6 i  

 cirkulære nr. 72 af 17. april 1996 om ligningsloven.
Hvis den skattepligtige lader bilen indgå i virksomhedsordningen,  

 behandles bilen i virksomheden som et fuldt erhvervsmæssigt aktiv.
Det  

 betyder, at der er fuldt fradrag for afskrivninger og øvrige driftsudgifter.  

 Afskrivninger foretages efter afskrivningslovens afsnit II om blandet  

 benyttede driftsmidler, dog skal der ikke ske fordeling af afskrivningerne,  

 idet hele afskrivningen kan fradrages i virksomhedens indkomst.
Et beløb svarende til værdien af fri bil til rådighed medregnes ved  

 opgørelsen af virksomhedens indkomst.
Det fulde fradrag for afskrivninger og  

 driftsomkostninger - herunder for omkostningerne ved den private benyttelse -  

 modsvares således af en forøgelse af virksomhedens indkomst.
Den forøgede  

 virksomhedsindkomst fordeles efter de almindelige regler om fordeling af  

 virksomhedens overskud, d.v.s. som en overførsel som kapitalafkast og/eller  

 som personlig indkomst, overførsel til medarbejdende ægtefælle, opsparing i  

 virksomheden og/eller modregnes eventuelt i et virksomhedsunderskud.
 Et beløb svarende til værdien af fri bil til rådighed anses samtidig for  

 overført til den skattepligtige i hæverækkefølgen efter  

 virksomhedsskattelovens § 5, jf. cirkulærets punkt 7, medmindre det bogføres  

 på mellemregningskontoen, se nærmere herom i cirkulærets punkt 6.3.
 2.3.3.3. Bilen holdes uden for virksomheden.
Hvis bilen holdes uden for virksomheden, kan den skattepligtige vælge  

enten 1) at få den erhvervsmæssige kørsel godtgjort ved, at  

 virksomheden betaler en beregnet »leje«, svarende til de faktiske  

 driftsudgifter og afskrivninger, eller 2) at få den erhvervsmæssige  

 kørsel godtgjort af virksomheden med Ligningsrådets satser for erhvervsmæssig  

 kørsel i egen bil, jf. oversigten ovenfor.
I begge tilfælde fratrækkes  

 godtgørelsen i virksomhedens indkomst.
 Hvis virksomheden godtgør de faktiske udgifter, indgår godtgørelsen i den  

 skattepligtiges personlige indkomst, og udgifterne til den erhvervsmæssige  

 drift fragår i den skattepligtiges personlige indkomst, jf. valgmulighed nr.  

 1 ovenfor.
 Hvis Ligningsrådets satser anvendes, beskattes overførslen til den  

 skattepligtige ikke, og den skattepligtige kan ikke fradrage biludgifterne,  

 jf. valgmulighed nr. 2 ovenfor.
 De nærmere regler om godtgørelse af lønmodtageres erhvervsmæssige  

 befordringsudgifter er omtalt i punkt 17 i cirkulære nr. 72 af 17. april 1996  

 om ligningsloven.
Med hensyn til reglerne for valg af opgørelsesprincip er der efter  

 gældende praksis taget stilling til dette af Ligningsrådet.
Herefter kan den  

 skattepligtige kun skifte opgørelsesprincip en gang vedrørende den samme bil,  

 og principskifte skal ske ved begyndelsen af et indkomstår.
Overførsel af bil  

 til/fra virksomheden anses dog ikke for principskifte.
 2.3.3.4. En bil føres ind eller ud af virksomhedsordningen.
 En bil, der føres ind i virksomhedsordningen, skal indskydes efter  

 reglerne i virksomhedsskattelovens § 3, jf. cirkulærets punkt 4.
 En bil, der føres ud af virksomhedsordningen, skal overføres i  

 hæverækkefølgen efter reglerne i virksomhedsskattelovens § 5, stk. 1, jf.  

 cirkulærets punkt 7, medmindre det bogføres på mellemregningskontoen, se  

 nærmere herom i cirkulærets punkt 6.3.
 Både indførelse og udførelse af en blandet benyttet bil i forhold til  

 virksomhedsordningen skal ske til den afskrivningsberettigede saldoværdi,  

 d.v.s. den nedskrevne værdi.
 Indførelse eller udførelse af en blandet benyttet bil kan kun ske med  

 virkning fra begyndelsen af et indkomstår, bortset fra i købs- og  

 salgstilfælde.
 2.3.3.5. Salg af en blandet benyttet bil.
Hvis den skattepligtige i hele ejerperioden har ladet en blandet  

 benyttet bil indgå i virksomheden , skal avancen ved salg af bilen  

 opgøres efter reglerne i afskrivningslovens afsnit II.
Hele avancen eller  

 tabet skal i så fald alene påvirke virksomhedens indkomst.
Hvis bilen i hele ejerperioden har været holdt uden for  

 virksomheden , foretages der alene en avanceopgørelse, hvis den  

 erhvervsmæssige kørsel er blevet godtgjort med de faktiske omkostninger.
Hvis  

 den erhvervsmæssige kørsel udelukkende har været refunderet med de faktiske  

 omkostninger, foretages avanceopgørelsen efter afskrivningslovens afsnit II.  

 Hvis den erhvervsmæssige kørsel dels har været refunderet med de  

 faktiske omkostninger, dels med Ligningsrådets satser, foretages  

 avanceopgørelsen alene for de år, hvor fradraget er foretaget efter regnskab.  

 Avance eller tab medregnes ved opgørelsen af den skattepligtiges personlige  

 indkomst.
 Hvis bilen i ejerperioden dels har indgået i virksomheden, dels har  

 været holdt uden for virksomheden mod godtgørelse af den erhvervsmæssige  

 kørsel med de faktiske driftsudgifter, sker en avanceopgørelse efter  

 reglerne i afskrivningslovens afsnit II.
 Hvis bilen i ejerperioden dels har indgået i virksomheden, dels har  

 været holdt uden for virksomheden mod godtgørelse af den erhvervsmæssige  

 kørsel med Ligningsrådets satser, opgøres avance eller tab alene for den  

 periode, hvor bilen indgik i virksomheden.
 Hvis bilen er uden for virksomhedsordningen på salgstidspunktet ,  

 medregnes avance eller tab ved opgørelsen af den skattepligtiges personlige  

 indkomst.
 Hvis bilen indgår i virksomhedsordningen på salgstidspunktet , skal  

 avance eller tab alene påvirke virksomhedens indkomst.
 Reglerne om opgørelse af avance og tab er beskrevet i SD-cirkulære  

 1987-46, punkt 5.2.
 2.3.3.6. Eksempler vedrørende blandet benyttede biler.
 I det følgende vises eksempler på mulighederne for skatteopgørelsen for  

 biler, der anvendes både privat og erhvervsmæssigt.
 Oversigt 2.3.3.6. Økonomiske forudsætninger for de følgende eksempler  

 vedrørende blandet benyttede biler.
Det er forudsat, at kapitalafkastet udgør 50.000 kr.
Bilen forudsættes  

 fuldt belånt.
Det betyder, at kapitalafkastet er det samme, uanset om bilen  

 og billånet indgår i virksomheden eller ej.
Endvidere er det forudsat, at der er tale om en bil i første forbrugsår,  

 og at bilen er købt i januar måned.
I det følgende eksempel 1 vedrørende en  

 bil, der indgår i virksomheden, er den skattepligtige værdi således opgjort  

 på grundlag af bilens nyvognspris, jf. cirkulærets punkt 2.3.3.2.
 Eksempel 1 - Bilen indgår i virksomheden.
(Værdien af fri bil til rådighed efter ligningslovens § 16, stk. 4, jf.  

 cirkulærets punkt 2.3.3.2) 2.3.4. Andre blandet benyttede aktiver.
Hvis den skattepligtige stiller andre blandet benyttede aktiver til  

 rådighed for virksomheden, kan en godtgørelse fra virksomheden til den  

 skattepligtige for dennes udgifter ved brug af aktivet fratrækkes som en  

 driftsudgift i virksomheden.
Godtgørelsen hæves uden om hæverækkefølgen i  

 virksomhedsskattelovens § 5 og medregnes ved opgørelsen af den skattepligtige  

 personlig indkomst.
De tilsvarende omkostninger fradrages ved opgørelsen af  

 den skattepligtige personlige indkomst.
 Hvis reglerne om mellemregningskontoen efter § 4 a anvendes, kan  

 godtgørelsen, d.v.s. den erhvervsmæssige benyttelse, bogføres på denne.
 2.4. Vindmøller.
 Vindmøller eller vindmølleandele anses for enten udelukkende  

 benyttet til ikke erhvervsmæssige formål eller udelukkende  

 erhvervsmæssigt benyttet, jf. ligningslovens § 8 P, som er indsat ved lov nr.  

 488 af 12. juni 1996, der trådte i kraft den 15. juli 1996, jf.  

 bekendtgørelse nr. 657 af 4. juli 1996.
Hvis vindmølledriften anses for ikke erhvervsmæssig , indgår  

 indtægterne ikke ved opgørelsen af overskuddet fra selvstændig  

 erhvervsvirksomhed.
Som følge heraf kan intægterne ikke indgå i  

 virksomhedsordningen.
Hvis vindmølledriften anses for erhvervsmæssig , og den ikke er  

 omfattet af anpartsreglerne, indgår indtægterne ved opgørelsen af overskuddet  

 fra selvstændig erhvervsvirksomhed.
Som følge heraf skal indtægterne indgå i  

 virksomhedsordningen, hvis den pågældende anvender denne ordning.
 3. Regnskabskrav, valg af ordning m.v. - § 2.
 3.1. Regnskabskravene - § 2, stk. 1 og stk. 4-6.
Efter virksomhedsskattelovens § 2, stk. 1, er det en betingelse for at  

 anvende virksomhedsordningen, at der udarbejdes et regnskab for virksomheden,  

 som opfylder bogføringslovens krav.
Bogføringen skal tilrettelægges således,  

 at der regnskabsmæssigt sker en opdeling af den skattepligtiges samlede  

 økonomi i en virksomhedsøkonomi (virksomhedsordningen) og en privatøkonomi.  

 Dette indebærer blandt andet, at bogføringen skal give en klar og overskuelig  

 redegørelse for virksomhedens forretninger og formueforhold.
Alene en manglende opfyldelse af formelle krav i bogføringsloven og  

 mindstekravsbekendtgørelsen medfører ikke i sig selv, at regnskabet  

 tilsidesættes.
Regnskabet tilsidesættes kun, hvis manglen tillige er af en  

 sådan betydning, at regnskabet - samlet set - må anses for at give et  

 misvisende billede af virksomhedens økonomiske forhold.
Tilsvarende gælder i forhold til regnskabskravene for at anvende  

 virksomhedsordningen.
For at anvendelsen af virksomhedsordningen kan  

 tilsidesættes med baggrund i regnskabskravene, skal en eventuel mangel ved  

 regnskabet således være af en sådan betydning, at regnskabet må anses for at  

 give et misvisende billede af virksomhedens økonomiske forhold, herunder af  

 adskillelsen mellem virksomhedens økonomi over for den private økonomi.
 Den regnskabsmæssige opdeling i en virksomhedsøkonomi og en privatøkonomi  

 er en nødvendig betingelse for, at virksomhedsordningen kan anvendes, fordi  

 skatteberegning efter reglerne herom i modsat fald ikke ville være muligt.
 Efter virksomhedsskattelovens § 2, stk. 6 (tidligere stk. 5, som der er  

 henvist til i nedennævnte bekendtgørelse), kan skatteministeren fastsætte  

 nærmere regler om det regnskab, som den skattepligtige skal udarbejde for  

 virksomheden, herunder om den form, oplysningerne til brug for selvangivelsen  

 skal afleveres i, jf. bekendtgørelse nr. 141 af 26. februar 1992 om  

 skattemæssige krav til regnskabsgrundlaget og årsregnskabet  

 (mindstekravsbekendtgørelsen), som ændret ved bekendtgørelse nr. 1149 af 13.  

 december 1996.
 Når en skattepligtig indtræder i virksomhedsordningen, skal der  

 bogholderimæssigt foretages en opgørelse af de aktiver og passiver, der skal  

 indgå i erhvervsvirksomheden (indskudskontoen).
Bogføringen skal omfatte alle transaktioner mellem virksomheden og  

 »omverdenen«, herunder med den skattepligtiges privatøkonomi.
Når  

 der i det følgende tales om, at et aktiv eller passiv indgår i virksomheden  

 eller i virksomhedsordningen, betyder det alene, at aktivet eller passivet  

 bogholderimæssigt anses for at tilhøre virksomheden.
Indtægter og udgifter i  

 tilknytning til de aktiver og passiver, der indgår i virksomheden, er  

 ligeledes transaktioner med »omverdenen«, som omfattes af  

 virksomhedens bogføring.
Alle indtægter og udgifter, som følger af  

 skatteyderens selvstændige erhvervsvirksomhed, skal således bogholderimæssigt  

 være indtægter og udgifter for virksomheden.
 Overførsler af værdier fra den erhvervsdrivende til virksomheden (indskud)  

 og fra virksomheden til den erhvervsdrivende (hævninger) skal bogføres  

 særskilt for hver post med virkning fra det tidspunkt, hvor overførslen  

 finder sted, jf. virksomhedsskattelovens § 2, stk. 4.
Kravet om, at samtlige overførsler mellem virksomheden og privatøkonomien  

 bogføres særskilt, indebærer ikke, at den skattepligtige på  

 overførselstidspunktet skal tage stilling til, om beløbet skal anses som en  

 hævning af optjent overskud eller som en overførsel fra  

 mellemregningskontoen, hvis den skattepligtige fører en sådan.
De foretagne  

 overførsler kan fordeles mellem hævekontoen og mellemregningskontoen efter  

 indkomstårets udløb.
 Af praktiske grunde kan overførsler i form af privat anvendelse af f.eks.  

 virksomhedens bil, telefon m.v., bogføres på mellemregningskontoen ultimo  

 året.
 Overførsel af biler, der benyttes til både erhvervsmæssige og private  

 formål, skal bogføres med virkning fra starten af indkomståret, mens  

 overførsel af finansielle aktiver og passiver, indskud og overførsler efter §  

 5, der kan foretages inden fristen for indgivelse af selvangivelse, skal  

 bogføres med virkning fra indkomstårets udløb, jf. § 2, stk. 5.
 Hvis den erhvervsdrivende fører en mellemregningskonto, som nævnt i  

 virksomhedsskattelovens § 4 a, skal bevægelserne på denne konto bogføres  

 særskilt for hver post, og kontoens udvisende ved regnskabsårets udløb skal  

 oplyses særskilt, jf. § 21, stk. 2, og § 22, stk. 1, i ovennævnte  

 bekendtgørelse nr. 141 af 26. februar 1992 (mindstekravsbekendtgørelsen).
 Når en erhvervsdrivende vil anvende virksomhedsordningen, skal  

 indskudskonto og kapitalafkastgrundlag specificeres ved indgivelse af  

 selvangivelsen for det pågældende år.
 Der kræves særskilt oplysning om:
 For erhvervsdrivende, der driver flere virksomheder, skal alle  

 virksomhederne behandles som en virksomhed, jf. virksomhedsskattelovens § 2,  

 stk. 3, som er behandlet i cirkulærets punkt 3.3.
 3.2. Valget af virksomhedsordningen m.v. - § 2, stk. 2.
 3.2.1. Tilkendegivelse ved indgivelse af selvangivelsen - § 2, stk. 2, 1.  

 pkt.
Efter virksomhedsskattelovens § 2, stk. 2, 1. pkt., skal den  

 skattepligtige ved indgivelse af selvangivelsen for et indkomstår  

 tilkendegive, om virksomhedsordningen skal anvendes for det pågældende  

 indkomstår.
Valget træffes således efter, at indkomståret er udløbet.
 Med virkning fra og med indkomståret 1997 er selvangivelsesfristen for  

 fysiske personer, der kan anvende reglerne i virksomhedsskatteloven, som  

 udgangspunkt den 1. juli, jf. dog nærmere § 4, stk. 1, i skattekontrolloven.
 3.2.2. Mulighed for omgørelse af beslutningen - § 2, stk. 2, 2. og 3.  

 pkt.
Efter virksomhedsskattelovens § 2, stk. 2, 2. og 3. pkt., kan den  

 skattepligtige omgøre sin tidligere beslutning om, hvorvidt  

 virksomhedsordningen skal anvendes eller ikke.
Tilkendegivelse herom skal  

 indgives til de kommunale skattemyndigheder inden udløbet af ligningsfristen.  

 Det vil med den gældende frist i skattestyrelseslovens § 3, stk. 1, sige  

 senest den 30. juni i det andet kalenderår efter det indkomstår, som  

 ansættelsen vedrører.
 Formålet med denne regel er at give den skattepligtige mulighed for efter  

 modtagelsen af årsopgørelsen at ændre den beslutning, der træffes ved  

 indgivelsen af selvangivelsen, idet konsekvenserne af beslutningen på dette  

 tidspunkt kan være vanskelige at overskue fuldt ud.
 Tilsvarende regel gælder for omgørelse af beslutningen i relation til  

 kapitalafkastordningen, jf. virksomhedsskattelovens § 22 a, stk. 1, 3. pkt.  

 Betingelserne for at anvende kapitalafkastordningen er behandlet nærmere i  

 cirkulærets punkt 20.1.
 Efter at et indkomstår er udløbet, har en selvstændigt erhvervsdrivende  

 med kalenderårsregnskab således 1 1/2 år til at træffe den endelige  

 beslutning med hensyn til, om det er personskattelovens regler,  

 virksomhedsordningen eller kapitalafkastordningen, der skal anvendes for det  

 pågældende indkomstår.
Ved siden af denne valgmulighed efter § 2, stk. 2, 2. og 3. pkt., og § 22  

 a, stk. 1, 3. pkt., i virksomhedsskatteloven gælder de almindelige regler i §  

 4 i skattestyrelsesloven om ret til at få genoptaget en skatteansættelse i op  

 til 3 år - eller mere, hvis forholdene i særlig grad taler derfor.
Denne  

 almindelige genoptagelsesadgang efter skattestyrelsesloven omfatter  

 imidlertid ikke de særlige valgmuligheder med hensyn til valg af ordning  

 efter virksomhedsskatteloven.
Bestemmelserne i virksomhedsskattelovens § 2, stk. 1, 2. og 3. pkt., og §  

 22 a, stk. 1, 3. pkt., indeholder en ubetinget ret for den skattepligtige til  

 at ombestemme sig inden for den givne frist.
Den skattepligtige behøver ikke  

 at begrunde, hvorfor, eller at komme med nye oplysninger.
Ved anvendelsen af  

 de nævnte bestemmelser i virksomhedsskatteloven er udgangspunktet, at der er  

 tale om en korrekt skatteansættelse, men skatteberegningen kan ske efter  

 forskellige regler.
Efter skattestyrelseslovens § 4 kan den kommunale skattemyndighed  

 genoptage en skatteansættelse, når den skattepligtige forelægger nye  

 oplysninger, som kan medføre en ændret skatteansættelse.
Formålet med  

 bestemmelsen i skattestyrelsesloven er at nå en korrekt skatteansættelse.
Den  

 længere frist i skattestyrelseslovens § 4 set i forhold til fristen i  

 virksomhedsskattelovens § 2, stk. 2, 3. pkt., og § 22 a, stk. 1, 3. pkt.,  

 skal ses i lyset heraf.
Bestemmelserne i skattestyrelsesloven og virksomhedsskatteloven kan  

 anvendes sideløbende.
Anvendelsen eller ikke-anvendelsen af den ene  

 bestemmelse udelukker ikke anvendelsen af den anden bestemmelse, når  

 betingelserne herfor er opfyldt, men virksomhedsskattelovens § 2, stk. 2, 2.  

 pkt., henholdsvis § 22 a, stk. 1, 3. pkt., kan ikke bruges til at ændre  

 dispositioner med hensyn til selve skatteansættelsen, og  

 skattestyrelseslovens § 4 kan ikke bruges til at ændre valg af ordning (TfS  

 1997.545).
 3.2.3. Virksomhedsordningen skal som udgangspunkt anvendes for hele  

 indkomståret - § 2, stk. 2, 4. pkt.
 Efter virksomhedsskattelovens § 2, stk. 2, 4. pkt., skal  

 virksomhedsordningen anvendes for hele virksomheden i hele indkomståret, hvis  

 den skattepligtige vælger at anvende virksomhedsordningen.
 Hvis en virksomhed er påbegyndt i løbet af et indkomstår, anvendes  

 virksomhedsordningen dog kun for den del af indkomståret, hvor virksomheden  

 blev drevet.
For eksempel kan virksomhedsordningen således anvendes for det år, hvor  

udlejningen af et enfamilieshus påbegyndes, selv om dette ikke sker  

 primo indkomståret.
Baggrunden herfor er blandt andet, at det er  

 Skatteministeriets opfattelse, at hverken personskatteloven eller  

 virksomhedsskatteloven stiller noget ubetinget krav om, at indkomsten skal  

 være personlig indkomst for, at den kan siges at hidrøre fra en  

 erhvervsmæssig virksomhed.
Endvidere må personskattelovens § 4, stk. 1, nr.  

 6, fortolkes således, at over-/underskud ved egentlig erhvervsmæssig  

 udlejning af et enfamilieshus m.v. ikke er omfattet af bestemmelsen og derfor  

 ikke er kapitalindkomst, men personlig indkomst såvel i det indkomstår, hvori  

 den erhvervsmæssige udlejning påbegyndes, som i det indkomstår, hvori den  

 afsluttes (TfS 1996.298 og TfS 1996.306).
 En skattepligtig, som i løbet af et indkomstår ophører med at drive  

 selvstændig erhvervsvirksomhed i forbindelse med afståelse af en virksomhed,  

 kan vælge at træde ud af virksomhedsordningen i forbindelse med ophøret,  

 således at ordningen kun anvendes for den del af indkomståret, hvor  

 virksomheden blev drevet, jf. ophørsreglerne i virksomhedsskattelovens § 15,  

 stk. 1, som er beskrevet nærmere i cirkulærets punkt 16.1 og 16.2.
 3.2.4. Oplysninger fra den skattepligtige ved anvendelse af  

 virksomhedsordningen - § 2, stk. 2, sidste pkt.
 Efter virksomhedsskattelovens § 2, stk. 2, sidste pkt., skal en  

 skattepligtig, der vælger at anvende virksomhedsordningen, for det pågældende  

 indkomstår oplyse størrelsen af indestående på indskudskontoen og kontoen for  

 opsparet overskud, jf. virksomhedsskattelovens §§ 3 og 10, stk. 2, som er  

 behandlet i cirkulærets punkt 4 og 12, og størrelsen af kapitalafkast og  

 kapitalafkastgrundlag, jf. virksomhedsskattelovens §§ 7 og 8, som er  

 behandlet i cirkulærets punkt 9 og 10.
 3.3. Flere virksomheder - § 2, stk. 3.
 Efter virksomhedsskattelovens § 2, stk. 3, skal en skattepligtig, som  

 driver flere virksomheder, behandle alle virksomhederne som en virksomhed,  

 hvis virksomhedsordningen anvendes.
I overensstemmelse hermed indebærer den regnskabsmæssige adskillelse af  

 økonomien i en privatøkonomi og en virksomhedsøkonomi for selvstændigt  

 erhvervsdrivende under virksomhedsordningen således også kun en  

 virksomhedsøkonomi for erhvervsdrivende, som driver flere virksomheder.
Det  

 vil sige, at indskudskonto, konto for opsparet overskud, mellemregningskonto  

 m.v. opgøres for alle virksomhederne under et.
Kapitalafkastet beregnes  

 ligeledes for virksomhederne under et.
 Angående definitionerne på de omtalte konti m.v. henvises til cirkulærets  

 punkt 1.2.1.
 Princippet om, at flere virksomheder, som drives af en erhvervsdrivende,  

 skal behandles som en virksomhed, indebærer, at modregning af underskud i  

 anden indkomst m.v. kun kan foretages, hvis underskuddet ikke kan rummes i  

 virksomhedernes samlede overskud for det pågældende år.
Princippet medfører også, at det er i hæverækkefølgen for samtlige  

 virksomheder under et, der skal overføres aktiver til den skattepligtige.  

 Flytning af aktiver eller andre værdier mellem virksomhederne sker således  

 inden for den samlede virksomhedsordning, uden at beløbene anses for overført  

 til den skattepligtige i hæverækkefølgen.
Dermed udløses der ikke beskatning  

 af opsparet overskud.
Desuden indebærer princippet f.eks., at et eventuelt salgsprovenu ved salg  

 af en af flere virksomheder tilgår virksomhedsøkonomien under et og således  

 som udgangspunkt ikke medfører nogen regulering af overskudsdisponeringen  

 eller virksomhedens konto for opsparet overskud, mellemregningskonto og  

 indskudskonto.
Reglerne om delvis afståelse er beskrevet nærmere i  

 cirkulærets punkt 16.4 og 16.5, jf. virksomhedsskattelovens § 15, stk. 3, og  

 § 15 a, stk. 1-2.
 3.4. Ægtefæller.
 Ægtefæller, der driver hver sin virksomhed, kan frit og uafhængigt af  

 hinanden vælge, om de vil anvende virksomhedsskattelovens regler, det vil  

 sige virksomhedsordningen eller kapitalafkastordningen, eller om de vil  

 anvende personskattelovens regler.
Hvis begge ægtefæller anvender virksomhedsordningen, behandles de hver for  

 sig i forhold til ordningen.
Der foretages individuelle opgørelser for hver  

 ægtefælles virksomhed med hensyn til f.eks. hæverækkefølge og  

 kapitalafkastberegning.
Hvis aktiver eller værdier overføres fra den ene ægtefælles virksomhed til  

 den anden ægtefælles virksomhed, skal dette således anses for en hævning i  

 den ene ægtefælles virksomhed og et indskud i den anden ægtefælles  

 virksomhed.
Hævningen sker i hæverækkefølgen i den ægtefælles virksomhed,  

 hvori hævningen er foretaget, medmindre aktiverne overføres fra virksomhedens  

 mellemregningskonto.
Indskuddet i den anden ægtefælles virksomhed vil kunne placeres på  

 mellemregningskontoen i dennes virksomhed, hvis beløbet indskydes som  

 kontanter.
Indskydes andet end kontanter, anses overførslen som et direkte  

 indskud på indskudskontoen.
Omgåelse af hæverækkefølgen ved lån mellem virksomheden og ægtefællen  

 undgås ved, at udlån fra den ene ægtefælles virksomhed til den anden  

 ægtefælle eller dennes virksomhed ikke kan anses som et erhvervsmæssigt aktiv  

 og dermed heller ikke kan indgå i den anden ægtefælles virksomhed, medmindre  

 udlånet er sket som led i virksomhedens drift.
Hvis den ene ægtefælles  

 virksomhed udlåner midler til den anden ægtefælle eller dennes virksomhed,  

 vil beløbet derfor som hovedregel blive anset for en overførsel fra  

 virksomheden til den skattepligtiges private økonomi.
Der henvises i øvrigt til cirkulærets punkt 14 om beskatningen af  

 medarbejdende ægtefæller.
I dette punkt omtales også virkningerne af  

 ændringer med hensyn til, hvem af ægtefællerne der ejer henholdsvis i  

 overvejende grad driver virksomheden.
D.
KAPITEL 2, INDSKUDSKONTO 4. Indskudskonto - § 3.
For den skattepligtige, der vælger at indtræde i virksomhedsordningen,  

 stilles der krav om, at der skal opgøres en indskudskonto.
Indeståendet på  

 indskudskontoen er udtryk for, hvor store beløb den skattepligtige skattefrit  

 kan føre ud af virksomheden i hæverækkefølgen efter virksomhedsskattelovens §  

 5, hvilket vil sige efter, at virksomhedens overskudsbeløb er hævet, jf.  

 cirkulærets punkt 7.
Indestående på indskudskontoen er også afgørende for, om der skal  

 foretages rentekorrektion efter virksomhedsskattelovens § 11, stk. 1, jf.  

 cirkulærets punkt 13. Hvis den skattepligtiges udtræk fra virksomheden har  

 bevirket, at indskudskontoen er blevet negativ, svarer det til, at den  

 skattepligtige har »lånt« i virksomheden.
Sådanne »lån«  

 er overført skattefrit, jf. ovenfor, men til gengæld skal der foretages  

 rentekorrektion efter § 11, stk. 1. Herved får »renteudgifter« på  

 private »lån« fra virksomheden en skatteværdi, som svarer  

 nogenlunde til skatteværdien af renteudgifter til private lån i f.eks. et  

 pengeinstitut.
 4.1. Indskud - § 3, stk. 1.
Efter virksomhedsskattelovens § 3, stk. 1, anses enhver overførsel af  

 værdier fra den skattepligtige til virksomheden for indskud.
Dette betyder  

 blandt andet, at den skattepligtige eller en eventuel ægtefælle ikke kan yde  

 »lån« til virksomheden, som derefter ville kunne tilbageføres uden  

 om hæverækkefølgen, jf. ovenfor.
Dette gælder dog ikke for beløb, der  

 bogføres på mellemregningskontoen, jf. virksomhedsskattelovens § 4 a, som er  

 beskrevet i cirkulærets punkt 6.
 4.2. Tidspunkt for opgørelse af indskudskontoen - § 3, stk. 2.
Indeståendet på indskudskontoen skal efter § 3, stk. 2, opgøres efter  

 værdierne ved starten af regnskabsåret i det indkomstår, hvor  

 virksomhedsordningen anvendes første gang.
Herefter »fastfryses«  

 størrelsen af indskudskontoen, så længe den skattepligtige bliver i  

 virksomhedsordningen, bortset fra de årlige reguleringer med årets indskud og  

 overførsler ved indkomstårets udløb efter virksomhedsskattelovens § 3, stk.  

 6, jf. cirkulærets punkt 4.6.
 4.3. Måden at opgøre indskudskontoen på - § 3, stk. 3.
 Efter § 3, stk. 3, opgøres indestående på indskudskontoen som værdien af  

 indskudte aktiver med fradrag af gæld, indskud på særlig konto i et  

 pengeinstitut efter § 5 i lov om investeringsfonds (investeringsfondskonto)  

 og eventuelle overførte beløb fra konjunkturudligningskontoen i tilknytning  

 til kapitalafkastordningen efter § 22 b, stk. 7.
Indskud på investeringsfondskonto omfatter både ubenyttede indskud og  

 indskud for det forudgående indkomstår, der endnu ikke er indbetalt.
De  

 renter, der er tilskrevet denne konto, fragår derimod ikke ved opgørelsen af  

 indskudskontoen.
Investeringsfondsordningen er under aftrapning, og adgangen  

 til indskud udløber fra og med indkomståret 1998.
 Reglen om, at også overførte beløb fra en konjunkturudligningskonto i  

 tilknytning til kapitalafkastordningen fradrages ved opgørelsen af  

 indestående på indskudskontoen, skal ses i sammenhæng med, at en selvstændigt  

 erhvervsdrivende ved ophør med at anvende kapitalafkastordningen med virkning  

 fra og med det efterfølgende indkomstår kan gå over til at anvende  

 virksomhedsordningen.
Efter virksomhedsskattelovens § 22 b, stk. 7, 4. pkt., anses et beløb på  

 en konjunkturudligningskonto ved overgang til virksomhedsordningen som  

 indestående på konto for opsparet overskud.
I det omfang den skattepligtige  

 ikke hæver indestående på en konjunkturudligningskonto ved ophøret med at  

 anvende kapitalafkastordningen, skal der i den forbindelse overføres et beløb  

 svarende til indeståendet på konjunkturudligningskontoen (eksklusive renter)  

 til konto for opsparet overskud i virksomhedsordningen, jf. cirkulærets punkt  

 21.7.1. Det er dette beløb, der skal trækkes fra ved opgørelsen af  

 indskudskontoen.
 4.4. Værdiansættelsen ved opgørelsen af indskudskontoen - § 3, stk.  

 4.
I § 3, stk. 4, er der fastsat regler om værdiansættelsen af de aktiver og  

 passiver, der indgår i opgørelsen af indeståendet på indskudskontoen.  

 Værdiansættelsen sker som udgangspunkt på grundlag af værdien ved udgangen af  

 det forudgående indkomstår.
Den efterfølgende oversigt viser værdiansættelsen  

 af forskellige aktiver og passiver ved opgørelsen af indskudskontoen.
 Oversigt over værdiansættelsen af aktiver og passiver ved opgørelsen  

 af indskudskontoen.
 Med hensyn til værdiansættelse til den kontante anskaffelsessum henvises  

 til bekendtgørelse nr. 667 af 13. juli 1994 om kontantværdiansættelse af  

 overdragelsessummer efter ejendomsavancebeskatningsloven, bekendtgørelse nr.  

 486 af 31. maj 1994 om kontantværdiansættelse af overdragelsessummer efter  

 afskrivningsloven og ligningsloven og om oplysningspligt efter  

 afskrivningsloven samt TS-cirkulære 1996-16.
 4.5. Negativ indskudskonto kan sættes til nul - § 3, stk. 5.
På grundlag af virksomhedens aktiver og passiver opgøres indestående på  

 indskudskontoen ved den skattepligtiges indtræden i virksomhedsordningen.  

 Hvis denne opgørelse giver et negativt resultat, sættes indestående på  

 kontoen til nul efter virksomhedsskattelovens § 3, stk. 5, under forudsætning  

 af, at den skattepligtige dokumenterer, at alle de aktiver og gældsposter,  

 der hører til virksomheden, er medregnet i opgørelsen.
Desuden er det en  

 forudsætning for, at indestående på indskudskontoen kan sættes til nul, at  

 det dokumenteres, at den medregnede gæld udelukkende er erhvervsmæssig.
 Spørgsmålet om nulstilling af indskudskontoen efter § 3, stk. 5, har  

 betydning for, om der skal beregnes rentekorrektion efter § 11, jf.  

 cirkulærets punkt 13. Hvis et negativt resultat ikke kan nulstilles ved  

 indtræden i virksomhedsordningen, skal der beregnes rentekorrektion, ligesom  

 der skal beregnes rentekorrektion, hvis indskudskontoen bliver negativ på  

 grund af løbende udtræk fra virksomheden.
Efter virksomhedsordningen sondres der normalt ikke mellem erhvervsmæssig  

 og privat gæld, når virksomhedens indskudskonto er positiv.
Den  

 skattepligtige har derfor normalt mulighed for fuld fradragsret for alle sine  

 renteudgifter.
Reglerne om opgørelse af kapitalafkastgrundlag og  

 rentekorrektion sikrer, at der ikke opnås skattemæssige fordele ved at lade  

 privat gæld indgå i virksomhedsordningen, jf. cirkulærets punkt 13.1.
 Det er således kun nødvendigt at foretage en ligningsmæssig kontrol af  

 opdelingen mellem privat og erhvervsmæssig gæld, jf. cirkulærets punkt  

 2.1.1.3, hvis indskudskontoen er negativ på det tidspunkt, hvor den  

 skattepligtige træder ind i virksomhedsordningen.
Når en skattepligtig skal dokumentere, at gæld er erhvervsmæssig, lægges  

 der vægt på, hvad lånet er anvendt til.
Hvis der er tale om ældre lån, vil  

 der i højere grad kunne blive tale om sandsynliggørelse end dokumentation.
For at dokumentere eller sandsynliggøre, at der er tale om erhvervsmæssig  

 gæld, vil den skattepligtige f.eks. kunne henvise til, at en negativ  

 indskudskonto kan skyldes, at virksomheden i nogle år har haft  

 driftsunderskud, der er finansieret ved optagelse af lån.
Der kan også være  

 tale om, at kontantværdien af gæld er steget alene som følge af ændringer i  

 renteniveauet.
 I de tilfælde, hvor indskudskontoen er negativ ved den skattepligtiges  

 indtræden i virksomhedsordningen, skal der ikke alene ske en bedømmelse af  

 gæld svarende til den negative saldo, men der skal ske en bedømmelse af  

 samtlige passiver, som indgår i virksomheden.
 Afgørelsen af, om en gældspost skal anses for erhvervsmæssig, sker ud fra  

 en samlet bedømmelse af skatteyderens økonomiske dispositioner, dog med  

 udgangspunkt i, om lånet er anvendt til at finansiere den pågældende  

 virksomhed.
 Om visse typiske låneformer bemærkes:
Prioritetsgæld: Hvis prioritetsgælden er optaget eller overtaget i  

 forbindelse med anskaffelsen af en ejerbolig, vil der være en ret klar  

 formodning for, at der er tale om privatgæld.
Det samme gælder ved  

 nyprioritering af en ejerbolig.
Ved optagelse af tillægslån i en ejerbolig vil der også være en formodning  

 for, at der er tale om privatgæld.
Den skattepligtige vil dog kunne godtgøre,  

 at låneforøgelsen er anvendt til finansiering af den erhvervsmæssige  

 virksomhed.
 Angående lån ydet mod sikkerhed i ejerpantebreve kan der ikke på forhånd  

 opstilles nogen formodning om, hvad lånet er anvendt til.
 For lån ydet mod sikkerhed i en erhvervsejendom gælder tilsvarende, at man  

 ikke umiddelbart har nogen formodning om, hvad lånet er anvendt til,  

 medmindre låntagningen sker i forbindelse med erhvervelse eller forbedring af  

 erhvervsejendommen.
 Hvor der er tale om lån i en ejendom, der anvendes både erhvervsmæssigt og  

 privat, må en forholdsmæssig andel af lån til anskaffelse eller forbedring  

 normalt anses for anvendt erhvervsmæssigt, medmindre den skattepligtige  

 godtgør andet.
Begrænset skattepligtige: Begrænset skattepligtige med fast  

 ejendom i Danmark kan ved opgørelsen af indkomst og formue kun fradrage gæld  

 og tilhørende renteudgifter, når der er tale om prioritetsgæld eller anden  

 gæld mod sikkerhed i ejerpantebrev i vedkommende ejendom.
Det er en  

 betingelse, at gælden ligger inden for 80 pct. af ejendommens handelsværdi  

 ved indkomstårets udløb.
Gæld derudover kan ikke fradrages, medmindre den  

 skattepligtige dokumenterer, at den samlede behæftelse alene vedrører  

 ejendommens anskaffelse, drift eller forbedring.
Dette gælder også, hvis  

 virksomhedsordningen anvendes (TfS 1987.565).
Gæld i løsøre: Hvis gæld med underpant i løsøre eller ved  

 afbetalingskøb stiftes samtidig med - eller i tidsmæssig nær tilknytning til  

 - anskaffelsen af varige forbrugsgoder som f.eks. biler, lystbåde, hårde  

 hvidevarer og lignende, vil der være en klar formodning for, at der er tale  

 om privat gæld.
Tilsvarende er der en klar formodning for, at der er tale om  

 erhvervsmæssig gæld, hvis det drejer sig om sædvanlig leverandørgæld ved køb  

 af omsætningsaktiver eller anlægsaktiver til brug for den erhvervsmæssige  

 virksomhed.
Hvis gælden med sikkerhed i løsøre derimod ikke stiftes samtidig  

 med erhvervelsen, må opdelingen bero på en konkret vurdering.
Kassekredit: Ofte indgår de daglige ind- og udbetalinger i en  

 erhvervsvirksomhed over en kassekreditkonto i et pengeinstitut.
Virksomheden  

 har således en løbende og stadig varierende gældsforpligtelse over for  

 pengeinstituttet.
På en sådan kassekredit eller lignende kreditadgang vil  

 virksomhedens indehaver imidlertid også kunne hæve til privatforbrug.
Det kan  

 derfor være vanskeligt ved overgangen til virksomhedsordningen at opgøre,  

 hvor stor en del af saldoen, der skyldes de private udtræk.
I mange tilfælde vil der dog være en formodning for, at en kassekredit,  

 der anvendes i en virksomhed, som overføres til virksomhedsordningen, i sin  

 helhed placeres som et passiv i virksomheden således, at den fulde  

 renteudgift kan fratrækkes i virksomheden.
Der vil imidlertid også være en  

 formodning for, at en del af kassekreditten må anses for privat gæld, hvis  

 der inden for de seneste år før indtræden i virksomhedsordningen har været  

 store træk på kassekreditten samtidig med, at den skattepligtige har  

 anskaffet store private aktiver.
Udlandslån: Det afgørende for, om et udlandslån skal indgå i  

 virksomhedsordningen, er, at lånet har tilknytning til den erhvervsmæssige  

 virksomhed.
Hvis lånet har tilknytning til den erhvervsmæssige virksomhed,  

 men saldoen på indskudskontoen ved virksomhedens start er negativ, vil det  

 afgørende for nulstilling af indskudskontoen være, om den skattepligtige kan  

 dokumentere, at lånet faktisk er anvendt til finansiering af virksomheden  

 (TfS 1989.103).
Jordbrugslån: Jordbrugslån efter lov om indeksregulerede  

 realkreditlån har tilknytning til den erhvervsmæssige virksomhed.
Det  

 skyldes, at lånene kun kan gives til landbrugsejendomme m.v.
I det omfang  

 jordbrugslånet er anvendt til finansiering af virksomheden, skal lånet indgå  

 i virksomhedsordningen, hvis denne benyttes.
Udgangspunktet må være, at det  

 er den skattepligtiges fordeling/placering af lånet, der skal lægges til  

 grund (TfS 1989.103).
 4.6. Årlige reguleringer af indskudskontoen - § 3, stk. 6.
Efter § 3, stk. 6, reguleres indskudskontoen årligt ved indkomstårets  

 udløb.
Ved disse årlige reguleringer tillægges årets indskud, mens hævninger  

 på indskudskontoen fradrages.
Dette bevirker, at ikke-indkomstskattepligtige  

 reguleringer, som f.eks. en ændring af ejendomsværdi og ændret  

 kontantværdiansættelse af aktiver og gæld, ikke påvirker indskudskontoen.
Den skattepligtige kan derfor ikke i virksomheden belåne en eventuel  

ikke realiseret kapitalgevinst på f.eks. en fast ejendom i  

 virksomheden og anvende provenuet til private formål samtidig med, at den  

 skattepligtige får den fulde fradragsværdi af renteudgifterne.
Det skyldes  

 dels, at kapitalafkastgrundlaget nedsættes og dels, at der eventuelt bliver  

 tale om en rentekorrektion.
Omvendt vil den skattepligtige heller ikke miste  

 sin mulighed for at hæve sit oprindelige indskud, idet indskudskontoen ikke  

 påvirkes af tab.
Dette gælder, hvad enten tabene er fradragsberettigede som  

 f.eks. driftsunderskud eller ikke fradragsberettigede som f.eks. kurstab på  

 en obligationsbeholdning.
Indskudskontoen påvirkes ikke af, at virksomheden belåner urealiserede  

 kapitalgevinster og anvender provenuet erhvervsmæssigt.
I så fald fragår  

 renteudgifterne ved opgørelsen af virksomhedens overskud.
Den skattepligtige kan endvidere optage lån privat mod sikkerhed i  

 virksomhedens aktiver, uden at dette påvirker indskudskontoen.
Da der er tale  

 om et privat lån, vil renteudgiften være negativ kapitalindkomst.
Realiserede kapitalgevinster i virksomheden, der ikke er  

 skattepligtige, vil ikke forøge indskudskontoen.
Sådanne gevinster kan kun  

 udtages til private formål i den almindelige hæverækkefølge efter  

 virksomhedsskattelovens § 5, stk. 1. Dette kan eventuelt medføre endelig  

 beskatning af årets overskud eller opsparet overskud.
Da kapitalafkastgrundlaget som oftest forøges, når kapitalgevinsten  

 realiseres, vil udtræk af gevinsten sjældent medføre rentekorrektion efter §  

 11, stk. 1, selv om indskudskontoen herved bliver negativ.
Det samme gælder  

 urealiserede kapitalgevinster, der ikke vedrører fast ejendom.
Realiserede kapitalgevinster, der er skattepligtige, vil heller ikke i sig  

 selv påvirke indskudskontoen.
Skattepligtige kapitalgevinster vil kunne  

 udtages i hæverækkefølgen som en del af virksomhedens overskud.
 Indskudskontoen påvirkes i det omfang, den skattepligtige uden om  

 hæverækkefølgen overfører beløb fra indskudskontoen til mellemregningskontoen  

 ved delvis afståelse efter § 15 a, stk. 1-2, ved delvist ophør  

 efter § 15 a, stk. 3, og ved delvis skattefri virksomhedsomdannelse  

 efter § 16 a, stk. 2. Reglerne herom er behandlet i cirkulærets punkt  

 henholdsvis 16.5, 16.6 og 17.2.
 4.7. Værnsregel mod ind- og udtræden af virksomhedsordningen med fast  

 ejendom - § 3, stk. 7.
 Virksomhedsordningen er frivillig, og den skattepligtige kan skifte mellem  

 beskatning efter virksomhedsordningen, kapitalafkastordningen og  

 personskattelovens regler.
I § 3, stk. 7, er der fastsat en regel, som skal forhindre den  

 skattepligtige i at opnå skattemæssige fordele ved at træde ind og ud af  

 virksomhedsordningen med en fast ejendom.
Herefter skal en skattepligtig, som  

 tidligere har anvendt virksomhedsordningen, og som inden for de nærmest  

 efterfølgende 5 indkomstår på ny anvender virksomhedsordningen, ved opgørelse  

 af indskudskontoen medregne en fast ejendom til samme værdi som dengang  

 ordningen sidst blev anvendt.
Reglen bevirker, at den skattepligtige, som  

 træder ud af ordningen og derefter inden for 5-årsperioden går ind i  

 ordningen på ny, ikke kan få indskudskontoen forøget med en kapitalgevinst på  

 en fast ejendom.
 Reglen i § 3, stk. 7, gælder dog kun, hvis det er den samme ejendom, som  

 den skattepligtige går ud og ind af ordningen med.
 Hvis ejendommen er erhvervet, mens den skattepligtige anvendte  

 virksomhedsordningen, indgår ejendommen til den kontante anskaffelsessum,  

 hvis ordningen anvendes på ny inden for ovennævnte 5-årsfrist.
 5. Tvangshævning af en del af kapitalafkastet - § 4.
Ved kapitalafkast forstås den del af årets overskud, der svarer til et  

 beregnet afkast af den skattepligtiges investering i virksomheden.
Angående  

 den overordnede behandling af kapitalafkast i forhold til  

 virksomhedsordningen og vejvisning herom i cirkulæret henvises til punkt  

 1.2.1.1.
 5.1. Finansielle aktiver - § 4, stk. 1.
 Efter § 4, stk. 1, anses den del af det beregnede kapitalafkast efter  

 virksomhedsskattelovens § 7, jf. cirkulærets punkt 9, der vedrører  

 finansielle aktiver, bortset fra fordringer erhvervet ved salg af varer og  

 tjenesteydelser i forbindelse hermed (varedebitorer m.v.), for indskudt i  

 virksomhedsordningen, hvis det ikke er overført fra virksomheden til den  

 skattepligtige inden udløbet af fristen for indgivelse af selvangivelse.
 Konsekvensen af bestemmelsen er, at den skattepligtige må betale skatten  

 af afkastet vedrørende finansielle aktiver bortset fra varedebitorer m.v. ud  

 af private midler, hvis det ikke hæves inden fristen for indgivelse af  

 selvangivelse.
Bestemmelsen i § 4, stk. 1, er en værnsregel med henblik på at undgå  

 utilsigtede virkninger af, at kapitalafkast kan spares op i  

 virksomhedsordningen.
Formålet med bestemmelsen er at undgå, at den  

 erhvervsdrivende f.eks. indskyder en stor post obligationer i  

 virksomhedsordningen med den virkning, at opsparede renter kun beskattes med  

 den foreløbige virksomhedsskat på 34 pct.
 5.2. Forholdsmæssig beregning ved begrænsning af kapitalafkastet - §  

 4, stk. 2.
 I § 4, stk. 2, er det fastsat, at den del af kapitalafkastet vedrørende  

 finansielle aktiver, der skal tvangshæves efter § 4, stk. 1, jf. punkt 5.1,  

 skal beregnes forholdsmæssigt, hvis det samlede kapitalafkast skal begrænses,  

 fordi det ikke kan overstige årets skattepligtige overskud efter reglerne i  

 virksomhedsskattelovens § 7, stk. 1, jf. punkt 9.1. Det samme gælder, hvis  

 virksomhedens regnskabsperiode er kortere eller længere end 12 måneder, jf.  

 virksomhedsskattelovens § 7, stk. 2, som er behandlet i punkt 9.2.
 Den forholdsmæssige del af kapitalafkastet beregnes efter forholdet mellem  

 værdien af de finansielle aktiver, bortset fra fordringer erhvervet ved salg  

 af varer og tjenesteydelser i forbindelse hermed (varedebitorer m.v.), og  

 kapitalafkastgrundlaget ved indkomstårets begyndelse.
E.
KAPITEL 2 a, MELLEMREGNINGSKONTOEN 6. Mellemregningskontoen - § 4 a.
Mellemregningskontoen er en konto, hvortil den skattepligtige kan overføre  

 beløb fra privatøkonomien til virksomhedsøkonomien i stedet for at foretage  

 indskud på indskudskontoen.
Hvis mellemregningskontoen anvendes, indebærer  

 det blandt andet, at beløbene kan tilbageføres skattefrit til privatøkonomien  

uden om hæverækkefølgen - i modsætning til beløb på indskudskontoen,  

 der som hovedregel kun kan tilbageføres til privatøkonomien i  

 hæverækkefølgen.
 6.1. Overførsel fra privatøkonomien til mellemregningskontoen - § 4 a,  

 stk. 1.
 Efter § 4 a, stk. 1, kan den skattepligtige i stedet for at foretage  

 indskud på indskudskontoen efter § 3, jf. punkt 4, overføre kontante beløb  

 fra privatøkonomien til virksomhedsordningen, der bogføres på en  

 mellemregningskonto.
 Mellemregningskontoen er uforrentet, og indestående på kontoen skal ikke  

 medregnes ved opgørelsen af virksomhedens kapitalafkastgrundlag, jf.  

 virksomhedsskattelovens § 8, stk. 1, som er behandlet i cirkulærets punkt  

 10.1.
 For at undgå omgåelse af ordningen er reglerne om mellemregningskontoen  

 udformet således, at der kun kan bogføres kontante beløb på kontoen.
 Det er dog uden betydning for posteringen på mellemregningskontoen,  

 hvordan de kontante beløb er fremskaffet, men hvis f.eks. værdipapirer  

 overføres fra privatøkonomien til virksomheden før realisation, kan der ikke  

 ske postering på mellemregningskontoen.
 6.2. Ingen posteringer på mellemregningskontoen i åbningsbalancen - §  

 4 a, stk. 2.
 Efter virksomhedsskattelovens § 2, stk. 1, er det en betingelse for at  

 anvende virksomhedsordningen, at økonomien regnskabsmæssigt opdeles i en  

 virksomhedsøkonomi og en privatøkonomi, jf. cirkulærets punkt 3.1. I medfør  

 af § 4 a accepteres det således, at denne regnskabsmæssige adskillelse sker  

 ved oprettelsen af nævnte mellemregningskonto.
 Efter virksomhedsskattelovens § 4 a, stk. 2, kan der dog ikke bogføres  

 beløb på mellemregningskontoen på det tidspunkt, hvor anvendelsen af  

 virksomhedsordningen påbegyndes, d.v.s. i åbningsbalancen ved den  

 skattepligtiges indtræden i virksomhedsordningen.
 6.3. Overførsel fra mellemregningskontoen til privatøkonomien - § 4 a,  

 stk. 3.
 Efter § 4 a, stk. 3, anses beløb eller værdier, der overføres fra  

 mellemregningskontoen til privatøkonomien, ikke for en overførsel i  

 hæverækkefølgen efter virksomhedsskattelovens § 5, jf. cirkulærets punkt 7.  

 Som følge heraf medregnes overførslen ikke ved opgørelsen af den  

 skattepligtige indkomst.
 Beløb og værdier kan således overføres fra mellemregningskontoen til  

 privatøkonomien uden om hæverækkefølgen og uden rentekorrektion.
Saldoen på mellemregningskontoen må imidlertid ikke på noget tidspunkt  

 blive negativ.
Hvis dette sker, skal saldoen udlignes ved en overførsel i  

 hæverækkefølgen efter virksomhedsskattelovens § 5, idet den skattepligtige  

 ikke må kunne låne af virksomheden uden om hæverækkefølgen og uden  

 rentekorrektion, jf. cirkulærets punkt 4 (indskudskonto) og punkt 13  

 (rentekorrektion).
De foretagne overførsler kan fordeles mellem hævekontoen (konto for  

 overførsel) og mellemregningskontoen efter indkomstårets udløb.
Da  

 primosaldoen på mellemregningskontoen først kendes ved udarbejdelsen af  

 regnskabet for det forudgående indkomstår, eller - f.eks. hvis der skal  

 overføres beløb til medarbejdende ægtefælle - først ved udarbejdelsen af  

 regnskabet for det pågældende indkomstår, vil det formentlig være mest  

 praktisk at bogføre samtlige overførsler i løbet af indkomståret mellem  

 virksomhedsordningen og privatøkonomien på mellemregningskontoen.
Når  

 primoposteringerne kendes, kan salderingen foretages, og eventuelle negative  

 saldi udlignes ved en hævning på hævekontoen.
På denne måde opstår  

 hævekontoen først ved udarbejdelsen af regnskabet.
 Af praktiske grunde kan overførsler i form af anvendelse af virksomhedens  

 bil, telefon o.lign. bogføres på mellemregningskontoen ultimo året.
 6.4. Driftsomkostninger afholdt af private midler - § 4 a, stk. 4.
 Efter § 4 a, stk. 4, kan også driftsomkostninger, som den skattepligtige  

 har afholdt af private midler, bogføres på mellemregningskontoen, hvis  

 reglerne om denne konto anvendes.
Dette skal ses på baggrund af, at virksomhedens fradragsberettigede  

 refusioner til den skattepligtige (det vil sige værdi af erhvervsmæssig  

 benyttelse af private aktiver og refusion af driftsomkostninger afholdt af  

 private midler) uden bestemmelsen i § 4 a, stk. 4, efter praksis som  

 hovedregel ville være anset for personlig indkomst.
Det samme beløb skulle så  

 fradrages igen i den personlige indkomst.
Efter bestemmelsen i § 4 a, stk. 4, kan refusionerne derfor af praktiske  

 grunde bogføres på mellemregningskontoen, hvorfra overførsel til  

 privatøkonomien kan ske skattefrit.
Den skattepligtige, der benytter sig af  

 denne mulighed, vil derfor ikke kunne foretage fradrag for de refunderede  

 udgifter i skatteregnskabet for privatøkonomien.
 6.5. Beløb, der overføres til beskatning hos en medarbejdende  

 ægtefælle - § 4 a, stk. 5.
 Beløb, der overføres til beskatning hos en medarbejdende ægtefælle efter  

 reglerne i personskattelovens § 25 A, stk. 3-5, kan overføres i den udvidede  

 hæverækkefølge, jf. cirkulærets punkt 7.5.
 Efter virksomhedsskattelovens § 4 a, stk. 5, kan beløbet imidlertid også,  

 hvis reglerne om mellemregningskonto anvendes, bogføres på  

 mellemregningskontoen, hvorfra det kan overføres til den medarbejdende  

 ægtefælle.
Beløb, der overføres til beskatning hos en medarbejdende ægtefælle, kan  

 posteres på mellemregningskontoen i forbindelse med udarbejdelsen af  

 regnskabet for det pågældende indkomstår, men posteringen har i så fald  

 virkning fra indkomstårets begyndelse.
Hvis saldoen på mellemregningskontoen  

 på noget tidspunkt bliver negativ, skal beløbet udlignes ved en overførsel i  

 hæverækkefølgen, jf. § 4 a, stk. 3, som er behandlet nærmere i punkt 6.3  

 ovenfor.
Der skal alene ske udligning ved en overførsel i hæverækkefølgen,  

 hvis mellemregningskontoen er negativ efter reguleringer med virkning fra  

 indkomstårets begyndelse, der foretages i forbindelse med  

 regnskabsafslutningen for det pågældende indkomstår.
F.
KAPITEL 3, OVERFØRSEL AF VÆRDIER TIL DEN SKATTEPLIGTIGE 7. Hæverækkefølgen - § 5.
Efter virksomhedsskattelovens § 5 skal overførsel af værdier fra  

 virksomheden til den skattepligtige anses for foretaget i en bestemt  

 rækkefølge.
Dette skyldes, at der skattemæssigt er forskel på, om man  

 overfører virksomhedsoverskud, indskud eller beløb ud over indskud.  

 Virksomhedsoverskud beskattes enten som kapitalindkomst eller personlig  

 indkomst, mens overførte beløb fra indskudskontoen ikke skal beskattes.
Hvis  

 der overføres beløb ud over indeståendet på indskudskontoen, foretages  

 rentekorrektion efter virksomhedsskattelovens § 11, stk. 1.
 7.1. Overførsler i hæverækkefølgen - § 5, stk. 1.
I § 5, stk. 1, er fastsat den rækkefølge, som overførsler fra virksomheden  

 til den skattepligtige som udgangspunkt skal anses foretaget i.
I  

 bestemmelsen er fastsat følgende rækkefølge:
 1. Kapitalafkast efter § 7, jf. cirkulærets punkt 9,  

 som vedrører det forudgående indkomstår, og som overføres til den  

 skattepligtige inden fristen for indgivelse af selvangivelse.
 2. Resterende overskud efter § 10, stk. 1, jf.  

 cirkulærets punkt 12.2, som vedrører det forudgående indkomstår, og som  

 overføres til den skattepligtige inden fristen for indgivelse af  

 selvangivelse.
 3. Overskud i det pågældende år i følgende rækkefølge  

 svarende til ovenstående rækkefølge for det forudgående år:
 a. Årets kapitalafkast efter § 7, der overføres til den skattepligtige  

 inden udløbet af fristen for indgivelse af selvangivelse, jf. cirkulærets  

 punkt 12.1, herunder kapitalafkast der medregnes som personlig indkomst efter  

 § 23 a, jf. cirkulærets punkt 23.
 b. Årets resterende overskud efter § 10, stk. 1, jf. cirkulærets punkt  

 12.2.
 4. Derefter overføres opsparet overskud, jf.  

 cirkulærets punkt 12.3 og 12.4.
 5. Endelig overføres indestående på indskudskontoen,  

 jf. cirkulærets punkt 4.
 Overførselsreglerne er kommenteret nærmere i punkterne 7.4 og 7.5  

 nedenfor.
 7.2. Rentekorrektion indgår ikke i hæverækkefølgen - § 5, stk. 2.
Efter § 5, stk. 2, skal der foretages en rentekorrektion efter  

 virksomhedsskattelovens § 11, hvis der overføres værdier fra virksomheden til  

 den skattepligtige ud over de overførsler, der er nævnt i § 5, stk. 1 (jf.  

 punkt 7.1 ovenfor). Rentekorrektionen indgår ikke i hæverækkefølgen.
Reglerne  

 om rentekorrektion er fastsat i virksomhedsskattelovens § 11, som er  

 behandlet nærmere i cirkulærets punkt 13.
 7.3. Beløb til dækning af virksomhedsskat går forud for  

 hæverækkefølgen - § 5, stk. 3.
 Efter § 5, stk. 3, er beløb, der overføres fra virksomheden til den  

 skattepligtige til dækning af virksomhedsskat, ikke omfattet af § 5, stk. 1.  

 Det betyder, at sådanne beløb overføres forud for hæverækkefølgen efter § 5,  

 stk. 1. Den større sammenhæng, som beløb til dækning af virksomhedsskat  

 overføres i, fremgår af punkterne 7.4 og 7.5 nedenfor.
 7.4. Selve overførslerne.
 Selve overførslen af de værdier, som er nævnt i punkt 7.1 og 7.3 ovenfor,  

 kan ske på følgende måder:
 - Beløb eller andre værdier, der faktisk overføres.
 - Beløb eller andre værdier, der anses for overført.
 - Beløb eller andre værdier, der er hensat til senere faktisk hævning.
 Beløb, der faktisk er overført til den skattepligtige, registreres i  

 virksomhedens kassebog.
Beløb, der anses for overført, f.eks. beløb vedrørende privat kørsel i en  

 bil, der indgår i virksomheden, og forbrug af egne produkter, skal  

 registreres i virksomhedens regnskab, idet denne overførsel af værdier ikke  

 løbende har været bogført.
Beløbet tillægges virksomhedens indkomst og anses  

 for overført til den skattepligtige.
I ordene »anses for overført«  

 ligger, at der alene er tale om bogholderimæssige posteringer.
Der må ikke  

 følge kontante beløb med ved overførslen.
Beløb kan regnskabsmæssigt hensættes til senere faktisk hævning, d.v.s.  

 til senere udbetaling fra virksomheden.
Beløbene, der overføres til  

 hævekontoen, beskattes i det indkomstår, som overførslen vedrører.
Dermed kan  

 beløbene senere hæves skattefrit fra hævekontoen.
Bogføringsmæssigt skal  

 beløbet være overført fra virksomheden, d.v.s. være debiteret hævekontoen  

 (konto for overførsel) og opført som et passiv i ultimobalancen inden fristen  

 for indgivelse af selvangivelse for det pågældende indkomstår.
Beløbet  

 fradrages ved opgørelsen af virksomhedens afkastgrundlag ultimo det  

 indkomstår, hensættelserne vedrører.
Udover kapitalafkast efter § 4 (d.v.s. kapitalafkast, der tvangshæves, jf.  

 cirkulærets punkt 5) og resterende overskud efter § 10, stk. 1 (jf.  

 cirkulærets punkt 12.2) kan alle andre beløb bortset fra indestående på  

 indskudskonto også afsættes til senere hævning.
Der kan således foretages  

 hensættelse til senere hævning i det omfang, hensættelsen sammen med faktiske  

 overførsler og beløb, der anses for overført, ikke medfører en reduktion af  

 indestående på indskudskontoen.
Den maksimale hensættelse kan beregnes som  

 forskellen mellem på den ene side de beløb, der er nævnt i nr. 1-4 i punkt  

 7.5 nedenfor (d.v.s. den del af de samlede overførsler, der ligger over  

 indskudskontoen i den udvidede hæverækkefølge) og på den anden side summen af  

 faktiske overførsler og beløb, der anses for overført.
Overstiger summen af  

 de faktiske overførsler og beløb, der anses for overført, de beløb, som er  

 nævnt i nr. 1-4 i punkt 7.5 nedenfor, kan der ikke foretages hensættelser til  

 senere hævning.
Der gælder ingen frist for udbetaling af hensatte beløb, men efter  

 hæverækkefølgen i § 5 er disse beløb overført forud for de øvrige beløb i §  

 5. I stedet for at hensætte beløbet til senere hævning kan den skattepligtige  

 vælge at overføre beløbet til indskudskontoen med virkning for  

 indtjeningsåret.
Dette anses for en hævning i hæverækkefølgen efter § 5 og et  

 indskud efter § 3. Tilsvarende kan tidligere hensættelser udlignes ved  

 kreditering af konto for indskud.
Frem til fristen for indgivelse af  

 selvangivelse er det således muligt at debitere hævekonto og enten kreditere  

 indskudskonto eller opføre beløbet som et passiv i balancen.
De hensatte  

 beløb kan føres på en konto.
 7.5. Den udvidede hæverækkefølge.
 Hvis reglerne om mellemregningskontoen anvendes, kan beløb til dækning af  

 driftsomkostninger og refusioner til den skattepligtige som følge af, at den  

 skattepligtige har stillet aktiver m.v. til rådighed for virksomheden,  

 overføres til den skattepligtige via mellemregningskontoen, jf.  

 virksomhedsskattelovens § 4 a, stk. 4, som er beskrevet nærmere i cirkulærets  

 punkt 6.4. Den skattepligtige kan også vælge at overføre sådanne beløb i den  

 såkaldte udvidede hæverækkefølge forud for de beløb, der overføres efter § 5,  

 stk. 1. Beløb, der overføres til medarbejdende ægtefælle efter  

 kildeskattelovens § 25 A, sidestilles med driftsomkostning i virksomheden.
 Efter § 5, stk. 3, omfattes beløb, der overføres fra virksomheden til den  

 skattepligtige til dækning af virksomhedsskat, ikke af hæverækkefølgen.  

 Sådanne beløb går derfor forud for beløb, der overføres efter § 5, stk. 1.
 Overføres der herefter beløb til den skattepligtige, sker det efter  

 hæverækkefølgen i § 5, stk. 1.
 Den udvidede hæverækkefølge, der omfatter samtlige overførsler af værdier  

 til den skattepligtige og den skattemæssige behandling af de overførte beløb,  

 ser herefter således ud:
1. Beløb, der overføres til dækning af  

 driftsomkostninger, som den skattepligtige har afholdt for virksomheden,  

 beløb til en medarbejdende ægtefælle og refusioner optræder kun i  

 hæverækkefølgen i den udstrækning, de ikke føres over mellemregningskontoen,  

 jf. § 4 a, stk. 4, som er behandlet i cirkulærets punkt 6.4. Refusioner til  

 dækning af leje af lokaler i en ejendom, hvor der ikke er foretaget  

 vurderingsfordeling, beskattes som kapitalindkomst.
Beløb til en  

 medarbejdende ægtefælle beskattes som personlig indkomst hos ægtefællen.  

 Refusion af beløb, som den skattepligtige har udlagt for virksomheden,  

 beskattes ikke.
Beløb til dækning af driftsomkostninger og refusioner  

 overføres uden om hæverækkefølgen.
 Beløb, der overføres til dækning af virksomhedsskat, overføres skattefrit  

 uden om hæverækkefølgen.
 2. Beløb, der er afsat til senere faktisk hævning i  

 primobalancen, overføres skattefrit, idet den eventuelle beskatning har  

 fundet sted i tidligere indkomstår.
3. Beløb, der overføres fra årets overskud.
Først  

 opgøres den del af årets kapitalafkast, der skal overføres til den  

 skattepligtige.
Den hævede del af kapitalafkastet beskattes som  

 kapitalindkomst, medmindre den skattepligtige vælger at hæve det som  

 personlig indkomst efter reglerne i § 23 a, jf. cirkulærets punkt 23.  

 Derefter overføres det resterende overskud, der under alle omstændigheder  

 beskattes som personlig indkomst.
4. Beløb, der overføres fra konto for opsparet  

 overskud.
Beløbet, d.v.s. hævningen på kontoen, og den dertil hørende  

 virksomhedsskat beskattes efter virksomhedsskattelovens § 10, stk. 3, som  

 personlig indkomst, jf. cirkulærets punkt 12.
5. Beløb fra indskudskontoen.
Beløbet bliver ikke  

 beskattet.
6. Beløb, der overføres ud over indestående på  

 indskudskontoen, anses for at være et »privat lån« i virksomheden.  

 Beløbet bliver ikke beskattet.
Herved bliver indskudskontoen negativ, og der  

 skal foretages en rentekorrektion efter reglerne i § 11, stk. 1.  

 Rentekorrektionen indgår ikke i hæverækkefølgen, idet den samlede  

 rentekorrektion efter § 11, stk. 1 og 2, medregnes direkte ved opgørelsen af  

 den skattepligtiges personlige indkomst og fradrages i den pågældendes  

 kapitalindkomst.
Reglerne om rentekorrektion er beskrevet nærmere i  

 cirkulærets punkt 13.
 Da den del af kapitalafkastet, der skal tvangshæves, altid skal overføres  

 til den skattepligtige efter hæverækkefølgen, skal der ved indkomstårets  

 udgang være overført et beløb svarende til summen af de beløb, der er nævnt  

 under nr. 1 og 2 ovenfor, og kapitalafkast som nævnt i cirkulærets punkt 5.  

 Disse overførsler, der skal foretages, opgøres som i eksempel 7.5.1  

 nedenfor, idet det forudsættes, at reglerne om mellemregningskonto  

ikke bruges på medarbejdende ægtefælle og refusioner.
 Eksempel 7.5.1. Opgørelse af overførsler, der skal foretages.
Hvis konto for hævning f.eks. kun er debiteret for 200.000 kr., skal  

 kontoen yderligere debiteres for 133.333 kr.
Overførslen forøges dermed til i  

 alt 333.333 kr.
Kreditering sker på konto for indskud - d.v.s. som et nyt  

 indskud - medmindre den skattepligtige tilkendegiver, at beløbet ønskes  

 hensat til senere faktisk hævning, d.v.s. krediteret denne konto.
 I det følgende vises 3 eksempler på, hvorledes hæverækkefølgen i § 5  

 fungerer:
 Eksempel 7.5.2. Hæverækkefølge - overførsler ud over indskud.
 Eksempel 7.5.3 nedenfor illustrerer situationen, hvor en del af årets  

 overskud overføres til beskatning hos en medarbejdende ægtefælle efter  

 reglerne i personskattelovens § 25 A, stk. 3-5. Beløbet overføres i den  

 udvidede hæverækkefølge, idet det forudsættes, at den pågældende ikke har  

 valgt at overføre beløbet via mellemregningskontoen efter reglerne i  

 virksomhedsskattelovens § 4 a, stk. 5, som er beskrevet nærmere i cirkulærets  

 punkt 6.5.
 Eksempel 7.5.3. Hæverækkefølge - overførsler til medarbejdende  

 ægtefælle og overførsel af en del af det resterende overskud.
 Virksomhedsskat på 25.758 kr. af det hævede beløb modregnes i den  

 skattepligtiges slutskat.
 7.6. Værdiansættelse ved overførslerne.
I § 5 fastsættes rækkefølgen for overførsel af værdier fra virksomheden  

 til den skattepligtige, men ikke til hvilken værdi et aktiv overføres.
Når et  

 aktiv overføres fra erhvervsmæssig til privat benyttelse, skal det ske til  

 handelsværdien.
Denne værdiansættelse må ske skønsmæssigt som en række andre  

 skattemæssige værdiansættelser.
Overførsler sker til værdier, som opgøres  

 efter reglerne i virksomhedsskattelovens § 3, stk. 4, jf. cirkulærets punkt  

 4.4. Overførsel af afskrivningsberettigede aktiver fra erhvervsmæssig til  

 privat anvendelse kan i øvrigt udløse beskatning af genvundne afskrivninger.
 7.7. Tidspunktet for overførslerne.
Kontante overførsler skal løbende registreres i virksomhedens  

 kasseregnskab.
Ikke-kontante overførsler kræver derimod ikke løbende  

 registrering i kasseregnskabet, ligesom de heller ikke kræver eksterne  

 registreringer i f.eks. pengeinstitutter, værdipapircentralen,  

 tinglysningskontorer m.v.
Aktivet eller passivet tilhører således den  

 skattepligtige, hvad enten det indgår i virksomhedsordningen eller ej.
Finansielle aktiver og passiver anses for overført med virkning for  

 indkomstårets ultimobalance.
Hvis aktivet eller passivet f.eks. overføres til  

 privatøkonomien, vil det således indgå i årets kapitalafkastgrundlag, ligesom  

 renteindtægter og -udgifter for hele året fradrages ved opgørelsen af årets  

 overskud.
 Overførsler af ikke finansielle aktiver og passiver mellem virksomheden og  

 den skattepligtige skal som udgangspunkt ske på det faktiske  

 overførselstidspunkt, idet der er tale om overgang til anden anvendelse.
 Overførsel af biler, der benyttes både til erhvervsmæssige og private  

 formål, skal bogføres med virkning fra indkomstårets begyndelse, jf.  

 virksomhedsskattelovens § 2, stk. 5, 1. pkt.
Det kontante nettovederlag efter § 15 a, stk. 1-2, (delvis afståelse, jf.  

 punkt 16.5) overføres fra indskudskontoen til mellemregningskontoen med  

 virkning fra indkomstårets begyndelse.
Beløb efter § 15 a, stk. 3, (delvist  

 ophør, jf. punkt 16.6) og efter § 16 a, stk. 2, (delvis skattefri  

 virksomhedsomdannelse, jf. punkt 17.2) overføres ligeledes fra  

 indskudskontoen til mellemregningskontoen med virkning fra begyndelsen af  

 indkomståret.
 7.8. Private udgifter.
 Når der skal tages stilling til, om et beløb skal anses for hævet fra  

 virksomheden til den skattepligtiges private økonomi, ses der på, hvad  

 beløbet er anvendt til.
 Hævninger, der anvendes til dækning af den skattepligtiges private  

 forbrug, herunder hævninger til betaling af personlige skatter , skal  

 anses for hævet i hæverækkefølgen.
Hvis aktier m.v. erhverves for virksomhedens midler, anses et beløb  

 svarende til aktiernes værdi for overført til den skattepligtige efter  

 hæverækkefølgen i § 5, medmindre de er posteret på mellemregningskontoen.
De  

 finansielle aktiver, som er nævnt i virksomhedsskattelovens § 1, stk. 2, jf.  

 cirkulærets punkt 2.2, må altid indgå i den skattepligtiges privatøkonomi.  

 Det er uden betydning, om der er tale om en midlertidig investering af  

 likvide midler i disse værdipapirer.
Købesummen må i alle tilfælde anses for  

 hævet og overført til den skattepligtige.
Et efterfølgende salg af  

 værdipapirerne vil derfor blive behandlet helt på linje med salg af andre  

 aktiver, der er placeret uden for virksomhedsordningen.
 Faglige kontingenter - d.v.s. kontingenter til  

 arbejdsgiverforeninger, fagforeninger og andre faglige sammenslutninger -  

 anses efter personskatteloven ikke som driftsomkostninger, der kan fradrages  

 ved opgørelsen af den personlige indkomst, jf. personskattelovens § 3, stk.  

 2, nr. 1. Udgiften kan derfor alene fradrages i den skattepligtige indkomst.  

 Hvis virksomheden betaler et sådant kontingent, anses det således for hævet i  

 hæverækkefølgen.
 Af andre udgifter, der som udgangspunkt må betragtes som private, kan  

 f.eks. nævnes bøder , der idømmes af det offentlige,  

erstatningsydelser , der udredes på grund af indehaverens forsætlige  

 eller groft uagtsomme erstatningspådragende handlinger, samt pålagte  

inkassoomkostninger , når disse udgifter ikke er en følge af udøvelsen  

 af erhvervsvirksomheden.
Ved afgrænsningen er det ikke afgørende, om der er fradragsret for  

 udgiften.
Det afgørende er, om udgiften vedrører virksomheden.  

Repræsentationsudgifter kan f.eks. kun fradrages med 25 pct. af de  

 udgifter, der afholdes.
De resterende 75 pct. anses dog også for en udgift,  

 der vedrører virksomheden.
Udgiften kan derfor betales af virksomheden, men  

 ikke fradrages ved opgørelsen af indkomsten.
Etableringsudgifter,  

 formueudgifter m.v. , der vedrører virksomheden, kan afholdes af  

 virksomheden, også selv om de ikke er fradragsberettigede.
G.
KAPITEL 4, INDKOMSTOPGØRELSE OG SKATTEBEREGNING 8. Opgørelse af virksomhedens indkomst - § 6.
 8.1. Opgørelse efter skattelovgivningens almindelige regler - § 6, stk. 1.
 Efter virksomhedsskattelovens § 6, stk. 1, opgøres virksomhedens  

 skattepligtige indkomst efter skattelovgivningens almindelige regler.
 Bortset fra bestemmelsen om renteperiodisering i § 6, stk. 2, jf.  

 cirkulærets punkt 8.2, findes der ingen særlige regler om indkomstopgørelsen  

 i virksomhedsskatteloven.
 Der skal derfor foretages en sædvanlig indkomstopgørelse for virksomheden.  

 Ved opgørelsen medregnes alle skattepligtige indtægter og udgifter vedrørende  

 virksomheden, og der fradrages driftsomkostninger og renteudgifter, ligesom  

 fortjeneste og tab i forbindelse med afståelse m.v. også medregnes ved  

 indkomstopgørelsen efter skattelovgivningens almindelige regler herom.
I forhold til virksomhedsordningen skal der således også foretages en  

 sædvanlig indkomstopgørelse for genvundne afskrivninger i forbindelse med  

 afståelse af en virksomhed eller en del af en virksomhed.
Ved opgørelsen af  

 den skattepligtige indkomst for en virksomhed under virksomhedsordningen  

 medregnes 90 pct. af de genvundne afskrivninger fra og med indkomståret 1998.  

 For indkomståret 1997 medregnes 85 pct., jf. overgangsbestemmelsen i § 19,  

 stk. 2, i lov nr. 313 af 17. maj 1995 om ophævelse af lov om særlig  

 indkomstskat m.v. og ændring af forskellige skattelove og konkursloven.
 Om opgørelsen af virksomhedens skattepligtige indkomst bemærkes i øvrigt:
- Bidrag til arbejdsgiversammenslutninger som nævnt i ligningslovens § 13  

 er ikke fradragsberettigede ved opgørelse af virksomhedens indkomst.
Afholdes  

 sådanne udgifter af virksomheden, anses beløbet for overført til den  

 skattepligtige, som kan fradrage beløbet ved opgørelse af den skattepligtige  

 indkomst.
- Hvis en blandet benyttet bil indgår i virksomheden, skal den behandles  

 som et fuldt erhvervsmæssigt aktiv.
Skattemæssige afskrivninger og øvrige  

 driftsudgifter fratrækkes således fuldt ud ved opgørelsen af virksomhedens  

 skattemæssige resultat.
Blandet benyttede aktiver, herunder biler, er  

 behandlet nærmere i cirkulærets punkt 2.3.
- Virksomheden refunderer de erhvervsmæssige omkostninger, som den  

 skattepligtige har afholdt for virksomheden.
Sådanne refusioner til den  

 skattepligtige fratrækkes ved opgørelsen af virksomhedens indkomst.
 - Værdien af den skattepligtiges benyttelse af virksomhedens aktiver eller  

 ikke-bogført udtag af varer til privat anvendelse, tillægges virksomhedens  

 indkomst og anses for overført til den skattepligtige.
- Tilskud, som den skattepligtige modtager i egenskab af selvstændigt  

 erhvervsdrivende, skal indgå i virksomheden, uanset om de er skattepligtige  

 eller ej.
Tilskud som nævnt i ligningslovens § 27 B indgår i virksomheden,  

 når de modtages, d.v.s. uafhængig af, hvornår de medregnes ved opgørelsen af  

 virksomhedens skattepligtige indkomst.
- Etableringsydelse til ledige, jf. kapitel 8 i lov om aktiv  

 arbejdsmarkedspolitik, indgår i virksomhedsindkomsten.
Også syge- og  

 barselsdagpenge, iværksætterydelse og uddannelses- og forældreorlovsydelse,  

 der udbetales til selvstændigt erhvervsdrivende, indgår i  

 virksomhedsindkomsten (TfS 1994.556, TfS 1995.201 og TfS 1996.606 LSR).
- Syge- og barselsdagpenge og uddannelses- og forældreorlovsydelse, der  

 udbetales til en medarbejdende ægtefælle, indgår også i virksomheden.  

 Overførsel til medarbejdende ægtefælle sker på ægtefællernes anmodning -  

 normalt i forbindelse med indgivelsen af selvangivelsen for det pågældende  

 indkomstår.
Det er Skatteministeriets opfattelse, at de pågældende ydelser  

 kun indgår i erhvervsoverskuddet, hvis ægtefællen opfylder kravene til at  

 kunne anses som medarbejdende ægtefælle for det pågældende indkomstår, og der  

 faktisk anmodes om overførsel til medarbejdende ægtefælle for det pågældende  

 år.
Hvis kravene ikke er opfyldt, eller hvis det undlades at anvende reglerne  

 om medarbejdende ægtefælle, indgår de pågældende ydelser ikke i  

 erhvervsoverskuddet, men beskattes i stedet hos ægtefællen selv.
 - Hvis indehaveren af en virksomhed under virksomhedsordningen modtager  

 vederlag fra en hvervgiver, som er forpligtet til at indeholde A-skat af  

 beløbet, medregnes den fulde indkomst ved opgørelsen af virksomhedens  

 overskud, og den tilbageholdte A-skat anses for overført til den  

 skattepligtige i hæverækkefølgen efter § 5.
- En virksomheds udenlandske indkomst skal ligesom virksomhedens  

 indenlandske indkomst medregnes ved opgørelsen af virksomhedens indkomst  

 efter virksomhedsskattelovens § 6. Hvis den skattepligtige f.eks. kun har en  

 virksomhed, og hvis denne er placeret i udlandet, kan virksomhedsordningen  

 anvendes på denne virksomhed, ligesom ordningen kan anvendes på en  

 virksomhed, der drives her i landet.
Hvis den skattepligtige f.eks. driver  

 selvstændig erhvervsvirksomhed både i udlandet og her i landet, skal  

 virksomhedsordningen anvendes på samtlige virksomheder, hvis den  

 skattepligtige vil anvende ordningen, jf. cirkulærets punkt 3.3, som  

 behandler virksomhedsskattelovens § 2, stk. 3, hvorefter samtlige  

 virksomheder i forhold til virksomhedsordningen skal behandles som en  

 virksomhed, hvis den skattepligtige driver flere virksomheder.
 - Udgifter til formueadministration er fradragsberettigede, jf.  

 Skatteministeriets cirkulære nr. 72 af 17. april 1996 om ligningsloven, punkt  

 8.11.
 8.2. Periodisering af renter - § 6, stk. 2.
 Efter virksomhedsskattelovens § 6, stk. 2, fordeles fradrag for  

 renteudgifter m.v. og renteindtægter ved opgørelsen af virksomhedens indkomst  

 over den periode, renteudgifterne henholdsvis renteindtægterne vedrører.
 Det betyder, at der altid skal ske periodisering af renter på fordringer  

 og gæld, som indgår i virksomheden.
Kravet om obligatorisk periodisering omfatter alene renter af fordringer  

 og gæld, som indgår i virksomheden.
Der kan kun ske periodisering af renter  

 vedrørende aktiver og gæld i den private del, hvis Ligningsrådet har givet  

 tilladelse hertil, jf. ligningslovens § 5, stk. 5, eller hvis der kræves  

 periodisering efter ligningslovens § 5, stk. 2. Angående muligheden for  

 periodisering af renter vedrørende aktiver og gæld i den private del henvises  

 der til punkt 8.1.4 i Skatteministeriets cirkulære nr. 72 af 17. april 1996  

 om ligningsloven.
Hvis den skattepligtige efter at have benyttet virksomhedsordningen  

 udtræder af denne, sker beskatningen efter personskattelovens regler.
Renter  

 indtægtsføres eller fradrages da almindeligvis efter forfaldsprincippet.
Hvis  

 den skattepligtige allerede har fået Ligningsrådets tilladelse til  

 renteperiodisering, fortsætter denne uændret, uanset om virksomhedsordningen  

 benyttes eller ej.
Ved opgørelse af virksomhedens indkomst medregnes alle renteindtægter og  

 renteudgifter, der er løbet på i indkomståret.
Det gælder både forfaldne og  

 uforfaldne renter.
 Uforfaldne renter, der er løbet på inden overgangsåret begynder, regnes  

 med ved opgørelsen af den skattepligtiges kapitalindkomst på  

 forfaldstidspunktet.
Hvis renten forfalder forud, skal ligeledes kun renten vedrørende  

 indkomståret regnes med ved opgørelsen af virksomhedens indkomst.
Dette  

 indebærer for ældre gæld med forudforfalden rente, der ikke er omfattet af  

 ligningslovens § 5, stk. 2, at indkomstansættelsen for det foregående  

 indkomstår må genoptages og korrigeres med renter, der er forfaldne, men ikke  

 løbet på i dette indkomstår.
Hvis korrektionsbeløbet ikke overstiger 5.000 kr., kan genoptagelse dog  

 undlades under forudsætning af, at beløbet enten medregnes til den  

 skattepligtiges kapitalindkomst i overgangsåret, eller at renteperiodisering  

 ved indtræden i virksomhedsordningen undlades.
Hvis skatteyderen ved sin  

 indtræden i virksomhedsordningen vælger at undlade periodisering, skal  

 periodiseringen ske ved overgangsårets udløb.
 I det følgende vises eksempler på periodisering for renter af almindeligt  

 forekommende fordringer og gæld.
 Eksempel 8.2.1. Indskud af gæld med helårlig bagudforfalden rente.
 Nominel restgæld 100.000 kr. a 6 pct. p.a.
 Helårlig rentetermin den 1. november.
 Kurs 80 pr. 1. januar 1997.
 Virksomhedens regnskabsår er kalenderåret.
 Ved indtræden i virksomhedsordningen pr. 1. januar 1997 indgår lånet i  

 virksomhedens åbningsbalance med følgende posteringer:
Påløbne renter i perioden 1. januar - 31. december 1997 fragår ved opgørelsen af virksomhedens indkomst for 1997.
 Den uforfaldne påløbne rente pr. 31. december 1996 på 1.000 kr. fragår i  

 ejerens kapitalindkomst, når den forfalder den 1. november 1997.
Når renten på 6.000 kr. betales den 1. november 1997, behandles dette som  

 betaling af en »blandet regning«.
Betales renterne af virksomheden,  

 anses den private andel på 1.000 kr. som overført fra virksomheden til ejer.  

 Betales renterne fra privatdelen, anses virksomhedens andel på 5.000 kr. som  

 indskud i virksomheden.
Dette gælder dog ikke, hvis beløbet bogføres på  

 mellemregningskontoen.
 Ved udgangen af 1997 indgår restgæld og påløbne, ikke forfaldne renter som  

 passiver i virksomhedens balance.
 Er der den 1. november 1997 afdraget 10.000 kr. på lånet på 100.000 kr.  

 som nævnt ovenfor, er restgælden pr. 31. december 1997 90.000 kr., og de  

 påløbne, ikke forfaldne renter udgør 900 kr.
 Kapitalafkastgrundlaget pr. 31. december 1997 nedsættes med kursværdien af  

 restgælden på 90.000 kr. og med de påløbne, ikke forfaldne renter på 900 kr.
 Hvis virksomhedsordningen ikke benyttes i 1998, skal der ikke længere  

 periodiseres, og den skattepligtige skal ved opgørelsen af kapitalindkomsten  

 for 1998 fradrage forfaldne renter korrigeret for påløbne, ikke forfaldne  

 renter pr. 31. december 1997. I eksemplet fragår 5.400 kr. (forfaldne renter  

 pr. 31. oktober 1998) minus 900 kr. (påløbne ikke forfaldne renter pr. 31.  

 december 1997) d.v.s. i alt 4.500 kr., ved opgørelsen af kapitalindkomsten.
 De provisioner m.v., som er nævnt i ligningslovens § 8, stk. 3, behandles  

 efter tilsvarende principper.
 Eksempel 8.2.2. Indskud af obligationer med bagudforfalden rente.
 Nominelt 100.000 kr., 5 pct. kuponrente.
 Kurs 80 pr. 1. januar 1997.
 Helårlig rentetermin den 15. februar.
 Virksomhedens regnskabsår er kalenderåret.
 Ved indtræden i virksomhedsordningen pr. 1. januar 1997 indgår  

 obligationerne i virksomhedens åbningsbalance med følgende posteringer:
 Renteindtægten pr. 15. februar 1997 på 5.000 kr. korrigeret for de  

 optjente, ikke forfaldne renter pr. 1. januar 1997 på 4.375 kr., d.v.s. 625  

 kr., indgår ved opgørelsen af virksomhedens indkomst for 1997.
Rentebetalingen på 5.000 kr. pr. 15. februar er en »blandet  

 indtægt«, der indgår i virksomheden.
Den private andel på 4.375 kr.  

 anses som indskud, medmindre den indgår på mellemregningskontoen.
 Endvidere indgår renter, der optjenes i perioden 15. februar - 31.  

 december 1997, ved opgørelsen af virksomhedens indkomst for 1997.
Den optjente, ikke forfaldne rente pr. 1. januar 1997 indgår i ejerens kapitalindkomst for 1997, når den forfalder den 15.  

 februar.
 Ved udgangen af 1997 opføres obligationerne til kursværdi sammen med de  

 optjente, ikke forfaldne renter som aktiver i virksomhedens balance.
Er der ultimo 1997 90.000 kr. nominelt på 5 pct. kupon med helårlig  

 rentetermin den 15. februar, og er kursen 85, opføres obligationerne med  

 kursværdien 76.500 kr.
De optjente, ikke forfaldne renter opføres med Begge beløb indgår ved opgørelsen af kapitalafkastgrundlaget pr. 1. januar  

 1998.
 Hvis virksomhedsordningen ikke benyttes for 1998, skal der ikke længere  

 periodiseres, og den skattepligtige skal ved opgørelsen af kapitalindkomsten  

 for 1998 indtægtsføre forfaldne renteindtægter korrigeret for påløbne, ikke  

 forfaldne renter pr. 31. december 1997. I eksemplet medregnes 4.500 kr.  

 (forfaldne renter pr. 15. februar 1998) minus 3.937,50 kr. (optjente ikke  

 forfaldne renter pr. 31. december 1997), d.v.s. i alt 562,50 kr., ved  

 opgørelsen af kapitalindkomsten for 1998.
 Eksempel 8.2.3. Indskud af gæld med forudforfalden rente.
 For gæld med forudforfalden rente er der to situationer:
 Efter ligningslovens § 5, stk. 2, fordeles fradraget for renteudgifter,  

 som vedrører en længere periode end 6 måneder, og som forfalder mere end 6  

 måneder før udløbet af perioden, ved opgørelsen af den skattepligtige  

 indkomst over den periode, som renteudgiften m.v. vedrører.
 Periodiseringen i ovennævnte to tilfælde kan belyses ved nedenstående  

 eksempler:
 Ad a) Gæld med forudforfalden rente, som er omfattet af ligningslovens  

 § 5, stk. 2.
 Nominel restgæld 100.000 kr. a 6 pct. p.a.
 Helårlig, forudforfalden rente.
 Forfaldsdato den 1. november.
 Kurs 90 pr. 1. januar 1997.
 Virksomhedens regnskabsår er kalenderåret.
 Ved indtræden i virksomhedsordningen pr. 1. januar 1997 indgår lånet i  

 virksomhedens åbningsbalance med følgende posteringer:
 Renter vedrørende perioden 1. januar - 31. december 1997 fragår ved  

 opgørelsen af virksomhedens indkomst for 1997. Afdrages der 20.000 kr., og  

 betales der renter med 4.800 kr. pr. 1. november 1997, kan der i 1997  

 fradrages 5.800 kr., som fremkommer således:
 Ved opgørelsen af kapitalafkastgrundlaget pr. 31. december 1997 nedsættes  

 dette med restgælden på 80.000 kr. a kurs f.eks. 95, d.v.s. 80.750 kr., og  

 forøges med de betalte, ikke påløbne renter på 4.000 kr.
 Den beskrevne metode anvendes altid, d.v.s. uanset om den skattepligtige  

 benytter virksomhedsordningen eller ej, jf. ligningslovens § 5, stk. 2.
 Ad b) Gæld med forudforfalden rente, der ikke er omfattet af  

 ligningslovens § 5, stk. 2.
 Periodiseringen sker efter de principper, der er vist under a) ovenfor,  

 men disse lån medfører, at både indtræden og udtræden af ordningen kræver  

 omligning af det forudgående års selvangivelse.
 Nominel restgæld 100.000 kr. a 1,5 pct. pr. kvartal.
 Forudforfalden rente pr. 1. november, 1. februar, 1. maj og 1. august.
 Kurs 95 pr. 1. januar 1997.
 Virksomhedens regnskabsår er kalenderåret.
 Ved indtræden i virksomhedsordningen pr. 1. januar 1997 indgår lånet i  

 virksomhedens åbningsbalance med følgende posteringer:
 Renter vedrørende perioden 1. januar - 31.december 1997 fragår ved  

 opgørelsen af virksomhedens indkomst for 1997.
 Er restgælden pr. 1. november 1997 nedbragt til 80.000 kr., udgør de  

 betalte, ikke påløbne renter pr. 31. december 1997 400 kr., som fremkommer  

 således:
 Kapitalafkastgrundlaget pr. 31. december 1997 nedsættes med restgælden på  

 80.000 kr. a kurs f.eks. 96, d.v.s. 76.800 kr., og forøges med betalte, ikke  

 påløbne renter på 400 kr.
 Indkomstansættelsen for 1996 må genoptages, og den skattepligtiges  

 kapitalindkomst forhøjes med 500 kr., svarende til de betalte, ikke påløbne  

 renter pr. 1. januar 1997.
Hvis virksomhedsordningen ikke benyttes i 1998, skal der ikke længere  

 periodiseres.
Den skattepligtige fradrager i 1998 forfaldne renteudgifter  

 vedrørende lånet.
Herudover genoptages selvangivelsen vedrørende 1997, og den  

 skattepligtiges kapitalindkomst nedsættes med betalte, ikke påløbne renter  

 pr. 31. december 1997 - i eksemplet ovenfor 400 kr.
 Eksempel 8.2.4. Indskud af fordringer med forudforfalden rente.
 Nedenstående eksempel vedrørende periodisering af renter gælder uanset om  

 fordringen på debitorsiden er omfattet af ligningslovens § 5, stk. 2, eller  

 ej.
 Fordringen lyder på 100.000 kr. a 6 pct. p.a.
 Helårlig, forudforfalden rente.
 Forfaldsdato 1. november.
 Kurs 90 pr. 1. januar 1997.
 Virksomhedens regnskabsår er kalenderåret.
 Ved indtræden i virksomhedsordningen pr. 1. januar 1997 indgår fordringen  

 i virksomhedens åbningsbalance med følgende posteringer:
 Renter vedrørende perioden 1. januar - 31. december 1997 medregnes ved  

 opgørelsen af virksomhedens indkomst for 1997. Afdrages der 20.000 kr., og  

 betales der renter med 4.800 kr. pr. 1. november 1997, skal der for 1997  

 indtægtsføres 5.800 kr., som fremkommer således:
 Restgælden udgør pr. 31. december 1997 i alt 80.000 kr. a kurs f.eks. 95,  

 d.v.s. 76.000 kr., og betalte, ikke påløbne renter udgør 4.000 kr., som  

 fremkommer således:
 Ved opgørelse af kapitalafkastgrundlaget pr. 31. december 1997 medregnes  

 fordringen med 76.000 kr., mens de modtagne, ikke påløbne renter fragår med  

 4.000 kr.
I forbindelse med overgangen til virksomhedsordningen må den  

 skattepligtiges indkomstansættelse for 1996 genoptages.
Kapitalindkomsten  

 nedsættes med 5.000 kr., svarende til de forfaldne, ikke påløbne renter pr.  

 31. december 1996.
Hvis virksomhedsordningen ikke benyttes i 1998, skal der ikke længere  

 periodiseres.
Den skattepligtige indtægtsfører for 1998 forfaldne  

 renteindtægter vedrørende fordringen.
Herudover genoptages den  

 skattepligtiges selvangivelse vedrørende 1997, og kapitalindkomsten forøges  

 med betalte, ikke påløbne renter pr. 31. december 1997, i eksemplet 4.000 kr.
 8.2.5. Generelle bemærkninger til eksemplerne vedrørende  

 renteperiodisering.
Som nævnt i forbindelse med eksemplerne 8.2.3 og 8.2.4, må  

selvangivelsen for det forudgående indkomstår i visse tilfælde  

 genoptages . Det gælder, når der er tale om fordringer og gæld med  

 forudforfalden rente.
Hvis ikke der er tale om større afvigelser, kan  

 ændringerne dog ske ved at forhøje eller nedsætte den skattepligtiges  

 kapitalindkomst for det aktuelle indkomstår, således at genoptagelse undgås.  

 Der kan i øvrigt henvises til SD-cirkulære 1988-8 af 5. februar 1988 om  

 renteperiodisering ved indtræden i virksomhedsordningen.
Overførsler af gæld eller fordringer fra virksomheden til den  

 skattepligtige i indkomstår, hvor virksomhedsordningen anvendes, kan kun  

 ske med virkning pr. ultimo indkomståret.
Periodisering af renter sker efter  

 samme principper som ved udtræden af virksomhedsordningen, blot anvendes  

 sidste dag i indkomståret som skæringsdag.
Tilsvarende kan overførsler af gæld eller fordringer fra den  

 skattepligtige til virksomheden kun ske med virkning pr. ultimo  

 indkomståret.
Periodisering af renter sker her efter samme principper som ved  

 indtræden i virksomheden, blot anvendes indkomstårets sidste dag som  

 skæringsdag.
 9. Beregning af kapitalafkast - § 7.
 9.1. Kapitalafkastberegningen - § 7, stk. 1.
 Efter virksomhedsskattelovens § 7 beregnes kapitalafkast som  

 kapitalafkastgrundlaget gange kapitalafkastsatsen.
 Kapitalafkastgrundlaget opgøres efter virksomhedsskattelovens § 8, jf.  

 cirkulærets punkt 10.
 Kapitalafkastsatsen beregnes efter virksomhedsskattelovens § 9, jf.  

 cirkulærets punkt 11.
 Hvis beregningen af kapitalafkastet giver et negativt resultat, sættes  

 kapitalafkastet til 0 kr.
 Kapitalafkastet kan ikke overstige årets skattepligtige overskud, opgjort  

efter overførsel til eventuel medarbejdende ægtefælle, jf.  

 virksomhedsskattelovens § 12, sidste pkt., som er omtalt i cirkulærets punkt  

 14 (Beskatning af medarbejdende ægtefæller).
 Efter kildeskattelovens § 25 A, stk. 2, medregnes kapitalafkastet ved  

 opgørelsen af skattepligtig indkomst og kapitalindkomst hos den af  

 ægtefællerne, der har rådighed over virksomheden efter ægteskabslovgivningens  

 regler.
Kapitalafkastberegningen er alene en opdeling af årets overskud til brug  

 for skatteberegningen.
Den kan ske på grundlag af oplysninger fra  

 virksomhedens driftsregnskab og balance.
 Nedenstående eksempel belyser beregningen af kapitalafkastet.  Eksempel  

 9.1.1. Beregning af kapitalafkast.
 9.2. Kapitalafkastberegningen, når regnskabsperioden ikke er 12  

 måneder - § 7, stk. 2.
 Efter virksomhedsskattelovens § 7, stk. 2, beregnes et forholdsmæssigt  

 kapitalafkast svarende til det antal hele måneder, regnskabsperioden  

 omfatter, hvis virksomhedens regnskabsperiode er kortere eller længere end 12  

 måneder.
 Beregningen er belyst i nedenstående eksempler.
 Eksempel 9.2.1. Beregning af kapitalafkast, når regnskabsperioden ikke  

 er 12 måneder.
 10. Kapitalafkastgrundlaget - § 8.
 10.1. Opgørelsesprincippet - § 8, stk. 1.
 Efter virksomhedsskattelovens § 8, stk. 1, opgøres kapitalafkastgrundlaget  

 ved hvert indkomstårs begyndelse som virksomhedens aktiver med fradrag af  

 gæld, med fradrag af beløb, der er afsat til senere faktisk hævning efter  

 henholdsvis § 4 og § 10, stk. 1 (jf. punkt henholdsvis 5 og 12), med fradrag  

 af indestående på mellemregningskonto efter § 4 a (jf. punkt 6) og med  

 fradrag af beløb, der overføres fra virksomhedsordningen til privatøkonomien  

 med virkning fra indkomstårets begyndelse (jf. punkt 7).
 Ved etablering af ny virksomhed sker opgørelsen på tidspunktet for  

 virksomhedens start.
 10.2. Værdiansættelse af aktiver og gæld - § 8, stk. 2.
 Efter virksomhedsskattelovens § 8, stk. 2, medregnes fast ejendom ved  

 opgørelsen af kapitalafkastgrundlaget som udgangspunkt til den kontante  

 anskaffelsessum.
Hvis ejendommen er anskaffet før 1. januar 1987, kan den skattepligtige  

 dog vælge i stedet at anvende værdien ved 18. alm. vurdering med tillæg af  

 eventuel ikke medregnet anskaffelsessum for ombygning, forbedringer m.v.  

 Dette valg træffes hvert år uafhængigt af, hvilken værdiansættelse der blev  

 benyttet det forudgående år.
Den valgte værdiansættelse er også uafhængig af,  

 hvilken værdi der anvendes ved opgørelse af indskudskontoen, jf.  

 virksomhedsskattelovens § 3, stk. 4, som er behandlet i cirkulærets punkt  

 4.4.
 For øvrige aktiver finder bestemmelserne i virksomhedsskattelovens § 3,  

 stk. 4, 2.-9. pkt., tilsvarende anvendelse, jf. cirkulærets punkt 4.4. Ved  

 opgørelsen fragår virksomhedens gæld i kursværdien.
 11. Kapitalafkastsatsen - § 9.
Efter virksomhedsskattelovens § 9 beregnes kapitalafkastsatsen en gang  

 årligt.
Satsen er en gennemsnitlig effektiv obligationsrente for årets første  

 6 måneder, der nedrundes til nærmeste hele antal procentpoints.
Satsen  

 offentliggøres bl.a. i Tidsskrift for Skatter og Afgifter.
 Ved forskudt indkomstår er det altid satsen for det indkomstår, der svarer  

 til kalenderåret, der skal anvendes.
 Fra og med indkomståret 1987 til og med indkomståret 1997 er  

 kapitalafkastsatsen blevet beregnet til følgende:
 12. Overskud og virksomhedsskat - § 10.
Som omtalt i cirkulærets punkt 1.2.1.1 og 1.2.1.5 opdeles virksomhedens  

 overskud i et beregnet kapitalafkast, hvis der er grundlag herfor, og et  

 resterende overskud.
Hvis der er underskud, skal der ske modregning efter  

 reglerne i virksomhedsskattelovens § 13, jf. cirkulærets punkt 15.
 12.1. Kapitalafkast, der hæves i indtjeningsåret.
 Som det fremgår af cirkulærets punkt 9.1, vil der ikke altid være et  

 kapitalafkast til beskatning som kapitalindkomst, selv om der  

 beregningsmæssigt fremkommer et sådant, jf. virksomhedsskattelovens § 7, stk.  

 1.
Den erhvervsdrivende kan vælge mellem at hæve et kapitalafkast eller helt  

 eller delvist spare det op i virksomheden.
Den del af kapitalafkastet, der  

 vedrører finansielle aktiver, bortset fra fordringer erhvervet ved salg af  

 varer og tjenesteydelser i forbindelse hermed (varedebitorer m.v.), skal dog  

 altid hæves, jf. virksomhedsskattelovens § 4, som er behandlet i cirkulærets  

 punkt 5.
Den del af kapitalafkastet, der hæves, skal overføres til den  

 skattepligtiges privatøkonomi inden fristen for indgivelse af selvangivelse  

 for det pågældende indkomstår.
Ellers anses beløbet for indskudt i  

 virksomhedsordningen.
Overførslen kan eventuelt ske ved postering af beløbet  

 på kontoen for hensættelser til senere hævning.
Det følger af hæverækkefølgen  

 efter § 5, jf. cirkulærets punkt 7, at kapitalafkast altid skal hæves før  

 resterende overskud.
Hvis det beløb, der hæves af årets overskud, overstiger  

 det kapitalafkast, der beregnes efter virksomhedsskattelovens § 7, jf.  

 cirkulærets punkt 9, vil det overskydende beløb blive behandlet som personlig  

 indkomst.
 Kapitalafkast, der hæves i indtjeningsåret, er kapitalindkomst, medmindre  

 det bliver personlig indkomst efter reglerne i § 23 a, jf. cirkulærets punkt  

 23.
 Hvis det samlede kapitalafkast er begrænset som følge af, at det ikke kan  

 overstige årets skattepligtige overskud, eller som følge af, at virksomhedens  

 regnskabsperiode er kortere eller længere end 12 måneder, jf. § 7  

 (cirkulærets punkt 9), beregnes den del af kapitalafkastet, der skal  

 tvangshæves, forholdsmæssigt efter reglerne i § 4, stk. 2 (cirkulærets punkt  

 5.2). Det vil sige, at det kapitalafkast, der skal tvangshæves, beregnes  

 efter forholdet mellem værdien af de finansielle aktiver (bortset fra  

 fordringer erhvervet ved salg af varer og tjenesteydelser i forbindelse  

 hermed) og det samlede kapitalafkastgrundlag, begge dele opgjort ved  

 indkomstårets begyndelse.
 Den del af kapitalafkastet, der ikke hæves, spares op i virksomheden og  

 behandles i det hele som resterende overskud, der spares op, jf. cirkulærets  

 punkt 12.3 nedenfor.
 12.2. Resterende overskud, der hæves i indtjeningsåret - § 10, stk.  

 1.
 Efter virksomhedsskattelovens § 10, stk. 1, skal et resterende overskud,  

 som overføres til den skattepligtige (hæves), medregnes ved opgørelsen af den  

 skattepligtiges personlige indkomst i det indkomstår, hvor overskuddet  

 overføres.
 Et resterende overskud kan overføres til den skattepligtige med virkning  

 for indtjeningsåret, hvis det overføres inden udløbet af fristen for  

 indgivelse af selvangivelse for det pågældende indkomstår.
 12.3. Kapitalafkast og resterende overskud, der spares op - § 10, stk.  

 2.
Kapitalafkast og resterende overskud, som ikke hæves, spares op i  

 virksomheden.
Uanset om der er tale om kapitalafkast eller resterende  

 overskud, indgår beløbet på konto for opsparet overskud og beskattes med en  

 foreløbig virksomhedsskat på 34 pct., jf. virksomhedsskattelovens § 10, stk.  

 2. Det opsparede beløb skal således ikke medregnes ved den skattepligtiges  

 indkomstopgørelse for indtjeningsåret.
Overskud med fradrag af  

 virksomhedsskat indgår på virksomhedens konto for opsparet overskud.
Når et opsparet beløb i et senere indkomstår hæves, medregnes det sammen  

 med den hertil svarende virksomhedsskat ved opgørelsen af personlig indkomst,  

 uanset om beløbet var kapitalafkast eller resterende overskud i  

 indtjeningsåret.
Ved skatteberegningen for det indkomstår, hvor beløbet  

 overføres til den skattepligtige fra virksomhedens konto for opsparet  

 overskud, fradrages den hertil svarende virksomhedsskat i den skattepligtiges  

 slutskat med tillæg af eventuel restskat m.v., jf. virksomhedsskattelovens §  

 10, stk. 3. Virksomhedsskat, der ikke kan rummes i årets slutskat m.v.,  

 udbetales kontant.
Reglerne herom er beskrevet nærmere i punkt 12.5 nedenfor.
 Den beregnede virksomhedsskat overføres til den skattepligtige forud for  

 hæverækkefølgen i virksomhedsskattelovens § 5, stk. 1, jf. cirkulærets punkt  

 7. Overførslen kan enten ske i indkomstårets løb, således at hele overførslen  

 eller en del af årets overførsler anses for medgået til betaling af den  

 beregnede virksomhedsskat, eller ved hensætning til senere faktisk hævning.  

 Sker dette ikke, er hele eller en del af den beregnede virksomhedskat nyt  

 indskud i virksomheden, idet virksomhedsskat altid skal være overført til den  

 skattepligtige.
 12.4. Tre konti for opsparet overskud.
Beløb, der spares op i virksomheden, indgår med fradrag af  

 virksomhedsskatten på konto for opsparet overskud.
Indestående på konto for  

 opsparet overskud er således et nettobeløb.
For indkomstårene 1987-90 var virksomhedsskatten 50 pct.
Med virkning for  

 indkomståret 1991 blev virksomhedsskatten nedsat til 38 pct., jf. lov nr. 217  

 af 10. april 1991, og med virkning fra og med indkomståret 1992 til 34 pct.,  

 jf. lov nr. 344 af 14. maj 1992.
Ved ikrafttrædelsesbestemmelser i de nævnte love blev det fastsat, at  

 ældst opsparede overskud skal hæves først.
Overskud opsparet før 1991 skal  

 således overføres forud for overskud opsparet i 1991, der igen skal overføres  

 forud for overskud opsparet i 1992 eller senere, jf. § 15, stk. 1, i lov nr.  

 217 af 10. april 1991 og § 5, stk. 1, i lov nr. 344 af 14. maj 1992.
Der skal derfor føres tre opsparingskonti.
En for overskud opsparet før  

 indkomståret 1991, en for overskud opsparet i indkomståret 1991 og en for  

 overskud opsparet i indkomståret 1992 og senere.
 Den endelige skatteberegning afhænger af, om der for det opsparede  

 overskud er betalt virksomhedsskat med henholdsvis 50, 38 eller 34 pct.
Når den skattepligtige hæver fra konto for opsparet overskud, skal  

 hævningen og den dertil hørende virksomhedsskat medregnes ved opgørelsen af  

 den skattepligtiges personlige indkomst.
Virksomhedsskatten modregnes  

 herefter i den skattepligtiges slutskat m.v.
Virksomhedsskat, der ikke kan  

 rummes i årets slutskat m.v., udbetales kontant.
 Ved hævning af overskud, der er opsparet for 1992 og senere, kan den skat,  

 der skal medregnes i indkomsten, beregnes som 51,5 pct. af de hævede beløb.  

 De 51,5 pct. fremkommer således:
Ved hævning af overskud, der er opsparet for 1991, kan den skat, der skal  

 medregnes i indkomsten, beregnes som 61,3 pct. af de hævede beløb.
De 61,3  

 pct. fremkommer således:
 12.5. Modregning af virksomhedsskat - § 10, stk. 3.
Når den skattepligtige hæver opsparet overskud, skal bruttobeløbet, d.v.s.  

 både beløbet, der fragår på kontoen for opsparet overskud, og det hertil  

 hørende beløb, der tidligere er betalt i virksomhedsskat, medregnes til den  

 skattepligtiges personlige indkomst.
I det indkomstår, hvor et opsparet  

 overskudsbeløb hæves, fragår virksomhedsskatten i den skattepligtiges  

 slutskat med tillæg af eventuel overført restskat m.v., jf.  

 virksomhedsskattelovens § 10, stk. 3.
Virksomhedsskatten af overført opsparet overskud kan overstige årets  

 slutskat med tillæg af eventuel overført restskat m.v.
Virksomhedsskat, der  

 ikke kan rummes i årets slutskat m.v., udbetales kontant - uden hensyntagen  

 til opgørelsen af en eventuel ægtefælles slutskat.
Udbetalingen sker som  

 overskydende skat, jf. kildeskattelovens § 60, stk. 1, litra f, og § 62.  

 Udbetalingen kan endvidere ske efter reglerne i kildeskattelovens § 55.
 I det følgende eksempel vises, hvorledes der sker overførsel af beløb fra  

 konto for opsparet overskud til den skattepligtige, og hvorledes dette  

 beskattes.
 Eksempel 12.5.1. Overførsel af opsparet overskud.
Skattepligtige, hvis indkomstår 1997 var påbegyndt den 7. november 1996,  

 kan dog vælge først fra og med indkomståret 1998 at anvende de nye regler i  

 virksomhedsskattelovens § 10, stk. 3, § 11 og § 13 og de deraf følgende  

 konsekvensændringer samt de nye regler i personskattelovens § 13, stk. 2, jf.  

 § 7, stk. 2, 2. pkt., i lov nr. 1217 af 27. december 1996. Der er tale om et  

 samlet valg.
Det vil sige, at hvis et af elementerne i ændringslovens § 7,  

 stk. 2, 2. pkt., vælges udskudt til indkomståret 1998, gælder valget også for  

 alle de øvrige elementer.
 Hvis den skattepligtige fra og med indkomståret 1997 anvender reglerne i  

 virksomhedsskattelovens § 10, stk. 3, som ændret ved lov nr. 1217 af 27.  

 december 1996, kan resterende virksomhedsskat, der ved udløbet af  

 indkomståret 1996 skal fremføres til modregning efter de tidligere gældende  

 regler, udbetales som overskydende skat for indkomståret 1997, jf.  

 overgangsbestemmelsen i lovens § 7, stk. 5.
 Hvis den skattepligtige først fra og med indkomståret 1998 anvender  

 reglerne i virksomhedsskattelovens § 10, stk. 3, som ændret ved lov nr. 1217  

 af 27. december 1996, skal resterende virksomhedsskat ved udløbet af  

 indkomståret 1996 fremføres efter de tidligere gældende regler.  

 Virksomhedsskat, der ved udløbet af indkomståret 1997 skal fremføres efter de  

 tidligere gældende regler, kan udbetales som overskydende skat for  

 indkomståret 1998.
 13. Rentekorrektion - § 11.
 Formålet med rentekorrektion er at korrigere for konsekvenserne af, at en  

 selvstændigt erhvervsdrivende, der anvender virksomhedsordningen,  

 »låner« i virksomheden i stedet for i f.eks. et pengeinstitut.
 Reglerne om rentekorrektion skal ses i følgende sammenhæng:
Hvis den skattepligtige under virksomhedsordningen overfører privat gæld  

 og dermed private renteudgifter til virksomheden, opnås fradragsret med den  

 fulde skatteværdi.
Til gengæld formindskes kapitalafkastgrundlaget  

 tilsvarende med kursværdien af gælden, således at der fremkommer et mindre  

 kapitalafkast.
Fordelen ved at få rentefradraget i virksomheden modsvares  

 altså som udgangspunkt af, at der bliver et lavere beløb til beskatning som  

 kapitalindkomst.
 Denne virkning gør sig imidlertid ikke gældende, hvis virksomhedens  

 indskudskonto og kapitalafkastgrundlag er negativt.
Når indskudskontoens saldo er negativ ved den skattepligtiges indtræden i  

 virksomhedsordningen, er det et udtryk for den skattepligtiges private gæld i  

 det omfang, den skattepligtige ikke kan dokumentere, at det negative beløb  

 skyldes erhvervsmæssig gæld.
Se nærmere om indskudskontoen i cirkulærets  

 punkt 4. Med hensyn til afgrænsningen mellem erhvervsmæssige og private  

 aktiver og passiver henvises især til cirkulærets punkt 2.1.1.3.
Hvis indskudskontoens saldo bliver negativ, mens den skattepligtige er i  

 virksomhedsordningen, skyldes det, at den skattepligtige har hævet mere i  

 virksomheden end overskuddet og det oprindelige indskud.
Den skattepligtige  

 har med andre ord »lånt« i virksomheden, og den negative saldo er  

 således udtryk for privat gæld.
 Hvis den skattepligtige i disse tilfælde i stedet havde lånt beløbet  

 privat, f.eks. i et pengeinstitut, ville skatteværdien af renteudgifterne  

 have været mindre, og renteudgifterne i virksomheden til fuld skatteværdi  

 ville have været tilsvarende mindre.
 13.1. Rentekorrektion, når indskudskontoen er negativ - § 11, stk.  

 1.
 Efter virksomhedsskattelovens § 11, stk. 1, skal der beregnes  

 rentekorrektion, når saldoen på indskudskontoen er negativ ved indkomstårets  

 begyndelse/på tidspunktet, hvor anvendelsen af virksomhedsordningen  

 påbegyndes, eller når saldoen på indskudskontoen er negativ ved indkomstårets  

 udløb.
Rentekorrektionsbeløbet svarer til kapitalafkastsatsen efter  

 virksomhedsskattelovens § 9 ganget med den talmæssigt største negative saldo  

 på indskudskontoen ved indkomstårets begyndelse/på tidspunktet, hvor  

 anvendelsen af virksomhedsordningen påbegyndes, eller ved indkomstårets  

 udløb.
Beløbet kan dog højst udgøre det mindste af følgende beløb:
 - Kapitalafkastsatsen ganget med det talmæssigt største negative  

 kapitalafkastgrundlag ved indkomstårets begyndelse/på tidspunktet, hvor  

 anvendelsen af virksomhedsordningen påbegyndes, eller ved indkomstårets  

 udløb.
 - Virksomhedens nettorenteudgifter forhøjet med kurstab og nedsat med  

 kursgevinster, der er skattepligtige efter kursgevinstloven.
 Eksempel 13.1.1. Rentekorrektion efter § 11, stk. 1.
* Den mest negative indskudskonto henholdsvis det mest negative  

 kapitalafkastgrundlag.
Rentekorrektionen beregnes af det mindst negative  

 beløb af de beløb, der er markeret med *. Rentekorrektionen kan dog ikke  

 overstige virksomhedens samlede fradragsberettigede  

 nettofinansieringsudgifter.
Ligningsmyndighederne behøver ikke at foretage en  

 vurdering af de gældsposter, der indgår i virksomheden, bortset fra de  

 tilfælde, hvor den skattepligtige anmoder om nulstilling af indskudskontoen.
 13.2. Værnsregler - § 11, stk. 2.
 Hvis der overføres værdier til den skattepligtige i hæverækkefølgen efter  

 § 5, og der i samme indkomstår foretages indskud efter § 3, stk. 1, beregnes  

 der rentekorrektion for det pågældende indkomstår.
 Beløbet udgør kapitalafkastsatsen efter § 9 ganget med værdier, der i  

 hæverækkefølgen i § 5 er overført efter § 5, stk. 1, nr. 5 (d.v.s. beløb  

 overført fra indskudskontoen) og § 5, stk. 2 (d.v.s. beløb, der ligger ud  

 over indestående på indskudskontoen). Beløbet kan dog ikke overstige  

 afkastsatsen ganget med indskuddet efter § 3, stk. 1.
 Der er tale om værnsregler, som skal sikre, at der ikke opnås  

 skattemæssige fordele ved overførsler og indskud i samme indkomstår.
 13.3. Rentekorrektionsbeløb hæves som personlig indkomst - § 11, stk.  

 3.
Efter virksomhedsskattelovens § 11, stk. 3, medregnes det samlede  

 rentekorrektionsbeløb efter § 11, stk. 1 og 2, direkte i den skattepligtiges  

 personlige indkomst og fradrages i den pågældendes kapitalindkomst.
Dette  

 betyder, at rentekorrektionen ikke indgår i virksomhedens indkomstopgørelse,  

 overskudsdisponering og hæverækkefølge.
Eksempel Reglerne i § 11, stk. 3, indebærer, at rentekorrektionsbeløbet ikke indgår  

 i beregningsgrundlaget for overførsel til medarbejdende ægtefælle,  

 henlæggelse til investeringsfond, administrationsgodtgørelse o.s.v.
 14. Beskatning af medarbejdende ægtefæller - § 12.
 De gældende regler om adgang til at overføre en del af virksomhedens  

 overskud til beskatning hos en medarbejdende ægtefælle berøres ikke af  

 virksomhedsordningen.
 Hvis begge ægtefæller ejer en virksomhed , der indgår i  

 virksomhedsordningen, beskattes indkomst fra virksomheden - bortset fra  

 kapitalafkast, der ikke spares op - hos den ægtefælle, der driver  

 virksomheden, jf. kildeskattelovens § 25 A, stk. 1 og 2.
Hvis begge ægtefæller deltager i driften, beskattes indkomst hos den  

 ægtefælle, der i overvejende grad driver virksomheden.
Har den anden  

 ægtefælle deltaget i væsentligt omfang i driften af virksomheden, kan denne  

 anses for medarbejdende ægtefælle, således at indtil 50 pct. af overskuddet  

 efter regulering for renter m.v. - dog højst 151.000 kr. i 1997 - kan  

 overføres til beskatning hos denne som personlig indkomst, jf.  

 kildeskattelovens § 25 A, stk. 3.
Ved beregningen af den del af overskuddet, der kan overføres til den  

 medarbejdende ægtefælle, opgøres virksomhedens overskud efter reglerne for  

 opgørelsen af skattepligtig almindelig indkomst.
Til indkomsten skal dog  

 lægges virksomhedens renteudgifter og kurstab på fordringer og gæld.  

 Virksomhedens rente- og udbytteindtægter og kursgevinster på fordringer og  

 gæld skal endvidere fradrages.
Overførsel til medarbejdende ægtefælle sidestilles med driftsomkostninger  

 og reducerer dermed virksomhedens overskud.
Hvis virksomheden er omfattet af  

 virksomhedsordningen, foretages overførslen til medarbejdende ægtefælle  

 således før fradrag af kapitalafkast.
Dermed nedsætter kapitalafkastet ikke  

 det beløb, der kan overføres til en medarbejdende ægtefælle og beskattes som  

 personlig indkomst hos denne.
Overførslen til den med arbejdende ægtefælle  

 kan derimod betyde en nedsættelse af det beregnede kapitalafkast, idet  

 kapitalafkastet ikke kan overstige årets overskud efter fradrag af det beløb,  

 som er overført til beskatning hos den medarbejdende ægtefælle, jf.  

 virksomhedsskattelovens § 12, 2. pkt.
Overførsel kan kun ske for det indkomstår, hvor overskuddet er indtjent,  

 jf. virksomhedsskattelovens § 12, 1. pkt.
Indestående på en virksomheds konto  

 for opsparet overskud kan således ikke overføres til en medarbejdende  

 ægtefælle.
Hvis et beløb, som beskattes som personlig indkomst hos den  

 medarbejdende ægtefælle, ikke er udtaget af virksomheden inden årets udgang,  

 posteret på mellemregningskontoen eller afsat til senere faktisk hævning i  

 regnskabet, er beløbet indskudt i virksomheden af den skattepligtige.
 Kapitalafkast, der ikke spares op i virksomheden, beskattes hos den  

 ægtefælle, der ejer virksomheden, eller hos ægtefællerne i forhold til deres  

 andele i virksomheden efter ægteskabslovgivningens regler, jf.  

 kildeskattelovens § 25 A, stk. 2.
Hvis den ene ægtefælle er ejer, og den anden ægtefælle driver  

 virksomheden , skal den ægtefælle, der driver virksomheden, beskattes af  

 virksomhedens indkomst.
Ejeren af virksomheden kan, hvis betingelserne er  

 opfyldt, beskattes som medarbejdende ægtefælle.
Efter kildeskattelovens § 25 A, stk. 2, er det under alle omstændigheder  

 ejeren, der skal medregne kapitalafkast efter virksomhedsskattelovens § 7 ved  

 opgørelsen af den skattepligtige indkomst og kapitalindkomsten.
Den af  

 ægtefællerne, der driver virksomheden, beskattes af den eventuelt resterende  

 personlige indkomst.
 Det følger af virksomhedsskattelovens § 2, stk. 3, at en virksomhed, der  

 ejes af den ene og drives af den anden ægtefælle, i forhold til  

 virksomhedsordningen skal behandles som en virksomhed sammen med den aktive  

 ægtefælles eventuelle andre virksomheder, jf. cirkulærets punkt 3.3.
Hvis en virksomhedsejer, som har drevet virksomheden, overdrager  

 denne til en medarbejdende ægtefælle, vil den pågældende kunne fortsætte med  

 at spare overskud op i virksomhedsordningen, hvis vedkommende fortsætter med  

 at drive virksomheden.
Dette indebærer, at den pågældendes opsparede overskud  

 ikke skal tvangshæves og dermed beskattes som personlig indkomst i  

 forbindelse med overdragelsen af virksomheden til ægtefællen.
Kapitalafkast,  

 der ikke spares op, vil imidlertid efter overdragelsen tilfalde den anden  

 ægtefælle i egenskab af ejer af virksomheden og dermed blive beskattet hos  

 denne.
Hvis ægtefællernes arbejdsindsats ændres således, at en virksomhed, som i  

 overvejende grad er blevet drevet af den ene ægtefælle i år 1, i overvejende  

 grad bliver drevet af den anden ægtefælle i år 2, anses virksomhedsordningen  

 efter Skatteministeriets opfattelse ikke for ophørt, medmindre den  

 skattepligtige ønsker det, eller der sker andre ændringer med hensyn til  

 afståelse, ophør eller omdannelse efter reglerne i virksomhedsskattelovens  

 kapitel 5, jf. cirkulærets afsnit H.
Dette indebærer, at den ægtefælle, der i  

 overvejende grad driver virksomheden i år 2, indtræder i ægtefællens sted i  

 forhold til virksomhedsordningen.
Det vil sige, at den ægtefælle, der i  

 eksemplet i overvejende grad driver virksomheden i år 2, overtager den anden  

 ægtefælles indskudskonto, opsparingskonto, mellemregningskonto, hensættelser,  

 kapitalafkastgrundlag m.v., dog således at kapitalafkast, der ikke spares op  

 i virksomheden, altid tilfalder den af ægtefællerne, der ejer virksomheden,  

 og dermed beskattes hos denne, jf. kildeskattelovens § 25 A, stk. 2. Disse  

 principper medfører for eksempel, at hvis en eventuel opsparing foretaget af  

 den ægtefælle, der drev virksomheden i år 1, hæves i år 2, skal  

 efterbeskatningen ske hos den ægtefælle, der driver virksomheden i år 2 (TfS  

 1989.103).
 15. Underskud - § 13.
I virksomhedsskattelovens § 13 er der fastsat regler om modregning af  

 virksomhedens underskud.
Det sker på følgende måde og i denne rækkefølge:
 Beløb, der modregnes i kapitalindkomst og personlig indkomst, fradrages  

 tillige i den skattepligtige indkomst, uanset om den skattepligtige indkomst  

 herved bliver negativ (§13, stk. 4, jf. punkt 15.4 nedenfor).
 Hvis den skattepligtiges personlige indkomst og/eller skattepligtige  

 indkomst er blevet negativ (yderligere negativ) efter modregning i medfør af  

 § 13, stk. 3, henholdsvis § 13, stk. 4, foretages modregning i en eventuel  

 ægtefælles positive indkomst og/eller fremførsel til senere indkomstår efter  

 reglerne i personskattelovens § 13.
 15.1. Modregning af underskud i opsparet overskud - § 13, stk.  

 1.
Efter virksomhedsskattelovens § 13, stk. 1, modregnes indkomstårets  

 underskud inden for virksomhedsordningen, hvis der er opsparet overskud fra  

 tidligere indkomstår.
Dette sker ved, at opsparet overskud med tillæg af  

 hertil svarende virksomhedsskat medregnes ved opgørelsen af  

 virksomhedsindkomsten, således at det samlede beløb modsvarer indkomstårets  

 underskud.
Konto for opsparet overskud reduceres med et beløb svarende til en  

 procentdel af underskuddet, jf. nedenfor.
 Overskud opsparet i indkomstårene 1987-1990 skal anvendes før overskud  

 opsparet i indkomståret 1991, der igen skal anvendes før overskud opsparet i  

 indkomståret 1992 og senere indkomstår, jf. § 15, stk. 1, i lov nr. 217 af  

 10. april 1991 om ændring af forskellige skattelove (Skatteomlægninger), som  

 ændret ved § 5 i lov nr. 1217 af 27. december 1996, og § 5, stk. 1, i lov nr.  

 344 af 14. maj 1992 om ændring af forskellige skattelove (Nedsættelse af  

 virksomhedsskatteprocenten m.v.), som ændret ved § 3 i lov nr. 1030 af 19.  

 december 1992 og § 6 i lov nr. 1217 af 27. december 1996.
 Anvendes overskud, der er opsparet i indkomstårene 1987-1990, reduceres  

 indestående på konto for opsparet overskud med et beløb svarende til  

 halvdelen af underskuddet, jf. § 5 i lov nr. 1217 af 27. december 1996.
 Anvendes overskud, der er opsparet i indkomståret 1991, reduceres  

 indestående på konto for opsparet overskud med et beløb svarende til 62 pct.  

 af underskuddet, jf. § 6 i lov nr. 1217 af 27. december 1996.
 Anvendes overskud, der er opsparet i indkomståret 1992 eller senere  

 indkomstår, reduceres indestående på konto for opsparet overskud med et beløb  

 svarende til 66 pct. af underskuddet, jf. virksomhedsskattelovens § 13, stk.  

 1, 2. pkt.
 Det opsparede overskud med tillæg af den dertil svarende virksomhedsskat  

 medregnes først efter overførsel til medarbejdende ægtefælle, henlæggelse til  

 investeringsfond etc.
Eksempel 15.2. Modregning af underskud i positiv kapitalindkomst (netto) - §  

 13, stk. 2.
Efter virksomhedsskattelovens § 13, stk. 2, skal underskud, der ikke kan  

 rummes i opsparet overskud efter reglerne beskrevet i punkt 15.1 ovenfor,  

 modregnes i den skattepligtiges positive kapitalindkomst.
Hvis den  

 skattepligtige er gift og samlevende med ægtefællen ved indkomstårets udløb,  

 fradrages underskuddet med et beløb svarende til ægtefællernes samlede  

 positive kapitalindkomst, uanset om den skattepligtiges kapitalindkomst  

 herefter bliver negativ.
Fradraget foretages således hos den, der beskattes  

 af indkomsten fra virksomheden.
Herved opnås, at der kan foretages en samlet  

 opgørelse af den skattepligtiges indkomstforhold som følge af  

 virksomhedsordningen, inden der skal foretages overførsel af underskud til en  

 ægtefælle.
Eksempel (M er den erhvervdrivende) Hvis begge ægtefæller har underskud, der ikke kan modregnes i opsparet  

 overskud, og begge har positiv kapitalindkomst, modregnes underskuddet i den  

 pågældendes egen positive kapitalindkomst.
Ved opgørelsen af, hvor stor en  

 del af den anden ægtefælles underskud, der kan modregnes, jf. eksemplet  

 ovenfor, indgår den pågældende ægtefælles kapitalindkomst således efter  

 modregning af underskud.
 15.3. Modregning af underskud i personlig indkomst - § 13, stk. 3.
Efter virksomhedsskattelovens § 13, stk. 3, skal et resterende underskud,  

 der ikke kan rummes i den skattepligtiges kapitalindkomst efter reglerne som  

 beskrevet i punkt 15.2 ovenfor, modregnes i den skattepligtiges personlige  

 indkomst.
Dette gælder også, selv om den personlige indkomst herved bliver  

 negativ (yderligere negativ). En negativ personlig indkomst overføres til en  

 eventuel samlevende ægtefælle eller fremføres til senere indkomstår uden for  

 virksomhedsordningen efter personskattelovens almindelige regler om  

 overførsel/fremførsel af negativ personlig indkomst i personskattelovens §  

 13.
 Der vil således ikke kunne ske fremførsel af underskud inden for  

 virksomhedsordningen.
 Ved akkord skal der ikke foretages særskilt reduktion af  

 fremførselsberettiget virksomhedsunderskud fra tidligere indkomstår.  

 Reduktion af fremførselsberettiget underskud fra tidligere indkomstår sker  

 efter reglerne i personskattelovens § 13 a.
 15.4. Modregning i skattepligtig indkomst - § 13, stk. 4.
I virksomhedsskattelovens § 13, stk. 4, er det præciseret, at når der  

 efter virksomhedsskatteloven overføres underskud til modregning i  

 kapitalindkomst eller personlig indkomst uden for virksomhedsordningen,  

 modregnes samtidig et tilsvarende beløb i den skattepligtige indkomst.
Efter  

 personskatteloven opgøres indkomstarterne særskilt, og kapitalindkomst og  

 personlig indkomst har alene betydning for mellemskat og topskat.  

 Modregningen af virksomhedsunderskud har tillige betydning for bundskat og de  

 kommunale skatter.
 15.5 Overgangsregler.
 Efter § 7, stk. 2, 1. pkt., i lov nr. 1217 af 27. december 1996 har  

 underskudsreglerne i virksomhedsskattelovens § 13 som beskrevet i cirkulærets  

 punkt 15 til og med underpunkt 15.4 ovenfor som hovedregel virkning fra og  

 med indkomståret 1997 .
Skattepligtige, hvis indkomstår 1997 var påbegyndt den 7. november 1996,  

 kan dog vælge først fra og med indkomståret 1998 at anvende de nye  

 regler i virksomhedsskattelovens § 10, stk. 3, § 11 og § 13 og de deraf  

 følgende konsekvensændringer samt reglerne i personskattelovens § 13, stk. 2,  

 som affattet ved lov nr. 1217 af 27. december 1996, jf. overgangsbestemmelsen  

 i sidstnævnte lovs § 7, stk. 2, 2. pkt.
Der er tale om et samlet valg.
Det  

 vil sige, at hvis et af elementerne som nævnt i lovens § 7, stk. 2, 2. pkt.,  

 vælges udskudt til indkomståret 1998, gælder valget også for de andre  

 elementer.
 Hvis den skattepligtige fra og med indkomståret 1997 anvender den  

 affattelse af virksomhedsskattelovens § 13, som er beskrevet i punkt 15 til  

 og med underpunkt 15.4, modregnes virksomhedsunderskud, der ved udløbet af  

 indkomståret 1996 skulle fremføres efter de tidligere gældende regler i  

 virksomhedsskattelovens § 13, stk. 4, i den skattepligtige og den personlige  

 indkomst efter personskattelovens regler, jf. overgangsreglen i § 7, stk. 4,  

 i lov nr. 1217 af 27. december 1996.
 Hvis den skattepligtige først vælger at anvende reglerne som beskrevet i  

 punkt 15 til og med underpunkt 15.4 fra og med indkomståret 1998 ,  

 modregnes virksomhedsunderskud, der ved udløbet af indkomståret 1997 skulle  

 fremføres efter de tidligere gældende regler i virksomhedsskattelovens § 13,  

 stk. 4, i den skattepligtige og den personlige indkomst efter  

 personskattelovens regler, jf. overgangsreglen i § 7, stk. 4, i lov nr. 1217  

 af 27. december 1996.
Overgangsreglen indebærer, at et uudnyttet virksomhedsunderskud fra  

 indkomstårene 1992-1996 (1993-1997), som skulle have været fremført til  

 modregning efter de tidligere gældende regler i virksomhedsskattelovens § 13,  

 stk. 4, »omdøbes« til uudnyttet underskud i personlig indkomst  

 henholdsvis uudnyttet underskud i skattepligtig indkomst for de respektive  

 år.
Hvis der i forvejen er uudnyttet underskud i skattepligtig indkomst og  

 eventuelt tillige uudnyttet underskud i personlig indkomst for disse år,  

 forøges de uudnyttede underskud med det »omdøbte« uudnyttede  

 virksomhedsunderskud.
Eksempel H.
KAPITEL 5, AFSTÅELSE, OPHØR OG OMDANNELSE Efter virksomhedsskattelovens § 2, stk. 3, skal samtlige virksomheder  

 behandles som en virksomhed i forhold til virksomhedsordningen, hvis den  

 skattepligtige driver flere virksomheder, jf. cirkulærets punkt 3.3. Dette  

 betyder, at afståelse, ophør og omdannelse, som ikke omfatter alle den  

 skattepligtiges virksomheder, skal behandles som henholdsvis delafståelse,  

 delophør og delomdannelse i forhold til virksomhedsordningen.
 Reglerne om fuldstændig og delvis afståelse, ophør og omdannelse m.v. af  

 virksomheder, der beskattes efter virksomhedsordningen, findes i  

 virksomhedsskattelovens afsnit I, kapitel 5.
Efter virksomhedsskattelovens § 6, stk. 1, opgøres virksomhedens  

 skattepligtige indkomst efter skattelovgivningens almindelige regler, jf.  

 cirkulærets punkt 8.1. I forhold til virksomhedsordningen skal der derfor  

 foretages en sædvanlig opgørelse af fortjeneste og tab - herunder genvundne  

 afskrivninger - i forbindelse med afståelse af en virksomhed eller en del af  

 en virksomhed.
Ved opgørelsen af den skattepligtige indkomst for en  

 virksomhed under virksomhedsordningen medregnes 90 pct. af de genvundne  

 afskrivninger fra og med indkomståret 1998. For indkomståret 1997 medregnes  

 85 pct., jf. overgangsbestemmelsen i § 19, stk. 2, i lov nr. 313 af 17. maj  

 1995 om ophævelse af lov om særlig indkomstskat m.v. og ændring af  

 forskellige skattelove og konkursloven.
 16. Afståelse og ophør - §§ 15-15 c.
 16.1. Udtræden af virksomhedsordningen i forbindelse med fuldstændig  

 afståelse/fuldt ophør - § 15, stk. 1, 1. pkt.
Denne bestemmelse omfatter en situation med fuldstændig afståelse eller  

 fuldt ophør, hvor den skattepligtige vælger at udtræde af  

 virksomhedsordningen i forbindelse med afståelse af sin virksomhed eller  

 ophør med at drive selvstændig erhvervsvirksomhed.
I den situation medregnes  

 indestående på konto for opsparet overskud med den hertil hørende  

 virksomhedsskat i samme indkomstår , som afståelsen/ophøret finder  

 sted.
Virksomhedsskatten fradrages i slutskatten m.v. og udbetales kontant -  

 hvis den ikke kan rummes i årets slutskat m.v. - efter reglerne i § 10, stk.  

 3, jf. cirkulærets punkt 12.5.
 Hvis den skattepligtige vælger at udtræde af virksomhedsordningen i  

 forbindelse med afståelse af en virksomhed, således at salgssummen ikke  

 indgår i virksomhedsordningen, vil fortjeneste og tab, herunder de genvundne  

 afskrivninger, ikke indgå i virksomhedsordningen, men blive beskattet efter  

 de regler, der gælder uden for virksomhedsordningen.
 Skatteministeriet har taget stilling til, i hvilket omfang  

 afståelsesavancer, herunder særligt avancer konstateret i forbindelse med  

 virksomhedsophør, indgår i bidragsgrundlaget efter lov om arbejdsmarkedsfonde  

 for henholdsvis selvstændigt erhvervsdrivende uden for virksomhedsordningen  

 og selvstændigt erhvervsdrivende, der anvender virksomhedsordningen (TfS  

 1995.076).
 16.2. Virksomhedsordningen kan anvendes året ud ved fuldstændig  

 afståelse/fuldt ophør - § 15, stk 1, 2.-4. pkt.
Efter disse bestemmelser kan en skattepligtig, der afstår sin virksomhed  

 eller ophører med at drive selvstændig erhvervsvirksomhed, vælge at anvende  

 virksomhedsordningen til og med udløbet af afståelses/ophørsåret.
En  

 betingelse herfor er, at den skattepligtige i hele afståelses/ophørsåret  

 opretholder den regnskabsmæssige opdeling af økonomien i en  

 virksomhedsøkonomi og en privatøkonomi efter reglerne i § 2, stk. 1, jf.  

 cirkulærets punkt 3.1.
 Hvis den skattepligtige vælger at anvende virksomhedsordningen i det  

 indkomstår, hvor afståelsen eller ophøret finder sted, medregnes indestående  

 på konto for opsparet overskud ved indkomstårets udløb med tillæg af den  

 hertil svarende virksomhedsskat til den personlige indkomst i det  

 efterfølgende år, jf. § 15, stk. 1, 4. pkt.
 Med andre ord kan den skattepligtige ved at opretholde den  

 regnskabsmæssige opdeling i en virksomhedsøkonomi og en privatøkonomi i  

 forbindelse med fuldstændig afståelse/ophør vælge først at hæve det opsparede  

 overskud i indkomståret efter afståelses-/ophørsåret .
 I denne situation indgår salgssummen i virksomhedsordningen, jf. § 15,  

 stk. 1, 3. pkt.
 Fortjeneste og tab i forbindelse med afståelsen, herunder de genvundne  

 afskrivninger, indgår i virksomhedsordningen og bliver medregnet ved  

 opgørelsen af virksomhedens skattepligtige overskud - for de genvundne  

 afskrivningers vedkommende med den pågældende medregningsprocent, jf.  

 indledningen til cirkulærets afsnit H ovenfor.
 Skattepligtigt overskud, som stammer fra afståelse af en virksomhed,  

 beskattes som andet skattepligtigt overskud.
Efter hæverækkefølgen i § 5, stk. 1, skal årets overskud hæves før  

 opsparet overskud, jf. cirkulærets punkt 7.1. På grund af hæverækkefølgen kan  

 skatteyderen således ikke både hæve af opsparet overskud og spare årets  

 overskud op i samme år.
I den situation, hvor den skattepligtige i  

 forbindelse med afståelse eller ophør fortsætter i virksomhedsordningen året  

 ud, og det opsparede overskud derfor først skal tvangshæves i det  

 efterfølgende år, er hæverækkefølgen dermed ikke til hinder for, at den  

 pågældende kan spare op i virksomhedsordningen i afståelses-/ophørsåret.
 Eksempel 16.2.1. Virksomhedsordningen anvendes i hele  

 afståelsesåret.
 16.3. Mulighed for at anvende virksomhedsordningen uden ophør ved  

 start af ny virksomhed efter fuldstændig afståelse/fuldt ophør - § 15, stk.  

 2.
 Efter denne bestemmelse kan en skattepligtig, der afstår sin virksomhed  

 eller ophører med at drive selvstændig erhvervsvirksomhed, anvende  

 virksomhedsordningen uden ophør, hvis den pågældende overtager eller  

 påbegynder en anden virksomhed inden udløbet af det efterfølgende indkomstår.  

 Det er en betingelse herfor, at den pågældende i hele perioden fra  

 afståelsen/ophøret og frem til tidspunktet for påbegyndelsen af den nye  

 virksomhed opretholder den regnskabsmæssige opdeling af økonomien i en  

 virksomhedsøkonomi og en privatøkonomi efter reglerne i § 2, stk. 1, jf.  

 cirkulærets punkt 3.1.
I en sådan situation succederer den nye virksomhed i den gamle virksomheds  

 situation.
Dette indebærer bl.a., at fortjeneste og tab i forbindelse med  

 afhændelsen af den oprindelige virksomhed indgår i virksomhedsordningen, og  

 at der ikke skal ske nogen tvangshævning af opsparet overskud.
Ligesom i  

 situationen under punkt 16.2 ovenfor er hæverækken således heller ikke her  

 til hinder for, at den skattepligtige kan spare årets overskud i ophørsåret  

 op under virksomhedsordningen.
 Skattepligtigt overskud behandles i det hele som skattepligtigt overskud  

 af virksomhed under virksomhedsordningen.
 16.4. Delvis afståelse (hovedregel) - § 15, stk. 3.
 Efter virksomhedsskattelovens § 2, stk. 3, skal flere virksomheder anses  

 for en virksomhed, når virksomhedsordningen anvendes, jf. cirkulærets punkt  

 3.3. I relation til virksomhedsordningen anses det derfor ikke for ophør, når  

 en skattepligtig sælger en af flere virksomheder, en virksomhed, der er  

 udskilt fra den bestående virksomhed eller en ideel andel af en virksomhed.  

 Som følge heraf indgår salgssummen i virksomhedsordningen på samme måde som  

 ved salg af et enkelt aktiv.
 Ovennævnte situationer benævnes i det følgende som delvis afståelse.
En skattepligtig kan ikke ophøre med at anvende virksomhedsordningen fra  

 det tidspunkt, hvor en delvis afståelse finder sted, hvis det sker i løbet  

 af et indkomstår.
Den skattepligtige kan imidlertid vælge at træde ud af  

 virksomhedsordningen med virkning for hele det indkomstår, hvor den  

 delvise afståelse finder sted, idet beslutningen herom først træffes efter,  

 at det pågældende indkomstår er udløbet, jf. virksomhedsskattelovens § 2,  

 stk. 2, som er beskrevet nærmere i cirkulærets punkt 3.2 om valget af  

 virksomhedsordningen m.v.
Hvis den skattepligtige vælger at udtræde af virksomhedsordningen  

 for et indkomstår, hvor en delvis afståelse finder sted, indgår salgssummen  

 således ikke i virksomhedsordningen.
Dette betyder, at fortjeneste og tab,  

 herunder de genvundne afskrivninger, i så fald ikke vil indgå i  

 virksomhedsordningen, men vil blive beskattet uden for virksomhedsordningen.
 Hvis en skattepligtig, der anvender virksomhedsordningen, vælger at  

fortsætte under ordningen for et indkomstår, hvori en delvis afståelse  

 finder sted, således at salgssummen indgår i virksomhedsordningen, vil  

 fortjeneste og tab, herunder de genvundne afskrivninger, indgå i  

 virksomhedsordningen og blive medregnet ved opgørelsen af virksomhedens  

 skattepligtige overskud - for de genvundne afskrivningers vedkommende med den  

 pågældende medregningsprocent, jf. cirkulærets punkt 8.1 og indledningen til  

 afsnit H.
 Skattepligtigt overskud, der stammer fra afståelse af en af flere  

 virksomheder, beskattes i det hele som andet skattepligtigt overskud af  

 virksomhed under virksomhedsordningen.
 Der sker således ikke nogen regulering af opsparet overskud eller  

 indestående på indskudskonto, og opgørelsen af overskud og overførsler sker  

 under et for hele indkomståret for både den afståede del af virksomheden og  

 den resterende virksomhed.
 Den skattepligtige kan dog efter virksomhedsskattelovens § 15 a vælge at  

 overføre et beløb, der højst svarer til det kontante nettovederlag, fra  

 indskudskontoen til mellemregningskontoen uden om hæverækkefølgen i § 5, stk.  

 1, jf. punkt 16.5 nedenfor.
 16.5. Delvis afståelse (valgmulighed) - § 15 a, stk. 1-2.
 Efter virksomhedsskattelovens § 15 a, stk. 1, kan den skattepligtige i  

 forbindelse med delvis afståelse som omtalt i § 15, stk. 3, jf. punkt 16.4  

 ovenfor, med virkning fra begyndelsen af salgsåret vælge at overføre et  

 beløb, der højst svarer til det kontante nettovederlag, fra indskudskontoen  

 til mellemregningskontoen, uden at der først skal hæves beløb i  

 hæverækkefølgen efter § 5, stk. 1, jf. cirkulærets punkt 7.
Det kontante nettovederlag opgøres som det beløb, hvormed kontantværdien  

 af salgssummen for de overdragne aktiver overstiger kontantværdien af gæld,  

 som overtages af den nye ejer.
Gæld, der stiftes i forbindelse med  

 overdragelsen, anses ikke som gæld, der overtages af den nye ejer.
Dette  

 indebærer, at kontantværdien af f.eks. realkreditlån, som optages af sælgeren  

 i forbindelse med overdragelsen, og som overtages af køberen, og  

 kontantværdien af et eventuelt sælgerpantebrev kommer til at indgå i det  

 kontante nettovederlag.
Herved bliver størrelsen af det kontante  

 nettovederlag uafhængig af, hvorledes overdragelsen finansieres.
Beløbets  

 størrelse er endvidere uafhængig af, at overdragelsen eventuelt udløser  

 indkomstskat i virksomheden.
 Hvad angår spørgsmålet om, hvorvidt der er tale om afståelse af en  

 virksomhed eller afståelse af aktiver, må dette afgøres efter praksis i  

 forbindelse med f.eks. afskrivningsloven og lov om skattefri  

 virksomhedsomdannelse.
 Hvis den skattepligtige vælger at overføre beløb til mellemregningskontoen  

 uden om hæverækkefølgen efter reglerne i § 15 a, stk. 1, skal der efter  

 reglerne i § 15 a, stk. 2, i samme indkomstår medregnes en forholdsmæssig del  

 af indestående på konto for opsparet overskud ved udløbet af indkomståret  

 forud for salgsåret med tillæg af den hertil svarende virksomhedsskat til den  

 personlige indkomst efter reglerne i § 10, stk. 3, jf. cirkulærets punkt 12.
Den forholdsmæssige del af det opsparede overskud beregnes efter forholdet  

 mellem det overførte beløb og kapitalafkastgrundlaget ved udløbet af  

 indkomståret forud for salgsåret.
Den forholdsmæssige andel opgøres på  

 grundlag af indestående på konto for opsparet overskud, før  

 virksomhedsskatten lægges til.
I tilfælde, hvor den skattepligtige anvender  

 mere end en opsparingskonto, jf. cirkulærets punkt 12.4 om tre konti for  

 opsparet overskud, opgøres den forholdsmæssige andel på grundlag af de  

sammenlagte konti for opsparet overskud eksklusive virksomhedsskat.
Hævningen af den forholdsmæssige del af det opsparede overskud sker forud  

 for hæverækkefølgen i § 5. Dette indebærer, at der kan foretages opsparing af  

 overskud i afståelsesåret.
Hvis der overføres et beløb til  

 mellemregningskontoen efter § 15 a, stk. 1, kan der dog ikke ske opsparing i  

 afståelsesåret af den del af overskuddet, der forholdsmæssigt vedrører den  

 afståede virksomhed.
Der kan højst opspares et beløb svarende til  

 virksomhedens skattepligtige overskud (før fradrag af kapitalafkast) med  

 fradrag af en forholdsmæssig del heraf.
Den forholdsmæssige del beregnes på  

 samme måde som den forholdsmæssige del af det opsparede overskud.
Det vil  

 sige efter forholdet mellem det overførte beløb og kapitalafkastgrundlaget  

 ved udløbet af indkomståret forud for salgsåret.
Det beløb, der herefter  

 højst kan opspares, er yderligere begrænset dels af de faktiske hævninger,  

 dels af reglen i virksomhedsskattelovens § 4, hvorefter kapitalafkast af  

 finansielle aktiver, bortset fra fordringer erhvervet ved varesalg og  

 tjenesteydelser i forbindelse hermed, ikke kan opspares, jf. cirkulærets  

 punkt 5.
Eksempel Den skattepligtige har to virksomheder, virksomhed 1 og virksomhed 2.
 Virksomhed 1 afstås pr. 1. februar 1997:
Vederlæggelse og skattemæssig fortjeneste for virksom- hed 1 og skattemæssigt resultat for indkomståret 1997 opgøres således:
 Opsparingen er maksimeret som en forholdsmæssig del af det samlede  

 virksomhedsresultat, uanset om virksomhedsresultatet alene kan henføres til  

 den i behold værende virksomhed 2, f.eks. i det tilfælde, hvor virksomhed 1  

 afstås pr. 1. januar 1997 uden skattemæssig fortjeneste.
 16.6. Delvist ophør - § 15 a, stk. 3.
 Reglerne i forbindelse med delvis afståelse efter § 15 a, stk. 1 og 2, jf.  

 punkt 16.5 ovenfor, om adgang til at overføre et beløb fra indskudskontoen  

 til mellemregningskontoen uden om hæverækkefølgen finder tilsvarende  

 anvendelse i forbindelse med delvist ophør, d.v.s. når en skattepligtig, der  

 anvender virksomhedsordningen, ophører med at drive en af flere virksomheder  

 uden, at virksomheden afstås.
 Ved delvis afståelse , jf. § 15 a, stk. 1, som er omtalt i  

 cirkulærets punkt 16.5, kan et beløb højst svarende til det kontante  

 nettovederlag overføres fra indskudskontoen til mellemregningskontoen uden om  

 hæverækkefølgen.
Efter virksomhedsskattelovens § 15 a, stk. 3, kan imidlertid i forbindelse  

 med delvist ophør - i stedet for det kontante nettovederlag -  

 overføres den del af kapitalafkastgrundlaget ved udløbet af indkomståret  

 forud for ophørsåret, der kan henføres til den ophørte virksomhed beregnet  

 efter forholdet mellem værdien af aktiverne i den ophørte virksomhed ved  

 udløbet af indkomståret forud for ophørsåret og samtlige aktiver indskudt i  

 virksomhedsordningen.
Ved beregningen af den forholdsmæssige andel ses bort  

 fra finansielle aktiver.
 16.7. Ophør med at anvende virksomhedsordningen - § 15 b, stk. 1.
 Hvis en skattepligtig ophører med at anvende virksomhedsordningen, fordi  

 den pågældende lader sig beskatte efter kapitalafkastordningen eller efter  

 personskattelovens regler, skal indestående på konto for opsparet overskud  

 med tillæg af den hertil svarende virksomhedsskat medregnes til den  

 personlige indkomst, jf. § 10, stk. 3, i indkomståret efter det indkomstår,  

 hvor den skattepligtige senest har anvendt virksomhedsordningen.
 Hvis den skattepligtige anvender kapitalafkastordningen i indkomståret  

 efter det indkomstår, hvor virksomhedsordningen senest blev anvendt, skal  

 indeståendet på konto for opsparet overskud og den dertil hørende  

 virksomhedsskat således medregnes ved opgørelsen af den personlige  

 nettoindkomst fra selvstændig erhvervsvirksomhed, som i  

 virksomhedsskattelovens § 22 a, stk. 3, nr. 1, er nævnt i maksimeringsreglen  

 i forhold til kapitalafkastordningen, jf. cirkulærets punkt 20.5.
 16.8. Ophør ved konkurs - § 15 b, stk. 2.
Hvis virksomhedsordningen ikke længere anvendes, fordi virksomhedens  

 indkomst bliver konkursindkomst og dermed inddrages under konkursskattelovens  

 regler, bliver den indbetalte virksomhedsskat af indestående på konto for  

 opsparet overskud endelig.
Dermed finder reglerne i § 15 b, stk. 1, som  

 beskrevet i punkt 16.7 ovenfor ikke anvendelse.
 Det vil sige, at eventuelt opsparet overskud ikke skal tvangshæves og  

 medregnes ved opgørelsen af den personlige indkomst således, som det ellers  

 er tilfældet ved ophør med at anvende virksomhedsordningen.
 De almindelige regler ved konkurs m.v. er beskrevet nærmere i cirkulære  

 nr. 68 af 20. maj 1992 om visse skattemæssige forhold ved konkurs og  

 underskudsbegrænsning ved akkord m.v.
 16.9. Ophør af skattepligt - § 15 c.
 Det er en betingelse for at anvende virksomhedsordningen, at den  

 skattepligtige er fuldt eller begrænset skattepligtig til Danmark.
 I § 15 c findes regler om ophør af skattepligt for skattepligtige, der  

 anvender virksomhedsordningen.
Virksomhedsskattelovens § 15, stk. 1, 1. pkt., indeholder regler om  

 de tilfælde, hvor skattepligten her til landet efter kildeskattelovens § 1  

 ophører, eller hvor den skattepligtige bliver hjemmehørende i en fremmed  

 stat, Færøerne eller Grønland efter bestemmelserne i en  

 dobbeltbeskatningsaftale.
I sådanne tilfælde skal indestående på konto for  

 opsparet overskud med tillæg af den hertil svarende virksomhedsskat efter  

 reglerne i virksomhedsskattelovens § 10, stk. 3, jf. cirkulærets punkt 12,  

 medregnes til den personlige indkomst for det indkomstår, hvor skattepligten  

 ophører, eller det skattemæssige hjemsted flyttes.
Efter  

 virksomhedsskattelovens § 15, stk. 1, 2. pkt., gælder dette dog ikke i  

 det omfang, den skattepligtige samtidig med ophør af skattepligt efter  

 kildeskattelovens § 1 bliver skattepligtig efter kildeskattelovens § 2 af  

 virksomhed med fast driftssted her i landet, eller hvis den skattepligtige  

 uanset flytningen af skattemæssigt hjemsted fortsat er skattepligtig efter  

 kildeskattelovens § 1 med hensyn til virksomhed med fast driftssted her i  

 landet.
I begge tilfælde er det en forudsætning, at den skattepligtige  

 fortsat anvender virksomhedsordningen.
Virksomhedsskattelovens § 15 c, stk. 1, 3.-5. pkt. , indeholder  

 regler om det tilfælde, hvor en skattepligtig har anvendt  

 virksomhedsordningen både for virksomhed her i landet og for virksomhed i  

 udlandet, herunder Færøerne og Grønland, og hvor den pågældende i forbindelse  

 med ophør af skattepligt efter kildeskattelovens § 1 eller flytning af  

 skattemæssigt hjemsted ophører med at være skattepligtig her i landet af en  

 virksomhed i udlandet.
I sådanne tilfælde finder reglerne i  

 virksomhedsskattelovens § 15 a, stk. 1-2, tilsvarende anvendelse, jf.  

 cirkulærets punkt 16.5, men således, at reglerne om ophør af skattepligt her  

 i landet af virksomhed i udlandet svarer til reglerne i  

 virksomhedsskattelovens § 15 a, stk. 3, om det tilfælde, hvor den  

 skattepligtige ophører med at drive en af flere virksomheder, uden at  

 virksomheden afstås, jf. cirkulærets punkt 16.6.
Det vil sige, at den skattepligtige kan vælge at overføre et beløb fra  

 indskudskontoen til mellemregningskontoen uden om hæverækkefølgen, jf. § 15  

 a, stk. 1. Hvis den skattepligtige vælger at gøre dette, kan der overføres et  

 beløb højst svarende til den del af kapitalafkastgrundlaget ved udløbet af  

 indkomståret forud for ophørsåret, der - beregnet efter forholdet mellem  

 aktiverne i den udenlandske virksomhed ved udløbet af indkomståret forud for  

 ophørsåret og samtlige aktiver indskudt i virksomhedsordningen - kan henføres  

 til den udenlandske virksomhed.
Ved beregningen af den forholdsmæssige andel  

 ses der bort fra finansielle aktiver.
 Det vil endvidere sige, jf. § 15 a, stk. 2, at overføres et beløb til  

 mellemregningskontoen, skal den skattepligtige for samme indkomstår medregne  

 en forholdsmæssig del af indestående på konto for opsparet overskud ved  

 udløbet af indkomståret forud for ophørsåret med tillæg af den hertil  

 svarende virksomhedsskat til den personlige indkomst, jf. § 10, stk. 3, som  

 er beskrevet nærmere i cirkulærets punkt 12.5. Den forholdsmæssige del af det  

 opsparede overskud beregnes efter forholdet mellem det overførte beløb og  

 kapitalafkastgrundlaget ved udløbet af indkomståret forud for ophørsåret.
Efter virksomhedsskattelovens § 15 c, stk. 2, finder reglerne i  

 virksomhedsskattelovens § 15 c, stk. 1, 1. pkt., som beskrevet ovenfor  

 tilsvarende anvendelse, hvis skattepligten efter kildeskattelovens § 2 med  

 hensyn til fast driftssted ophører.
Dette indebærer, at det opsparede  

 overskud med tillæg af den hertil svarende virksomhedsskat skal medregnes til  

 den personlige indkomst for det indkomstår, hvor skattepligten ophører.
 17. Virksomhedsomdannelse - §§ 16-16 c.
 17.1. Skattefri virksomhedsomdannelse - § 16.
Når en virksomhed omdannes til selskab efter reglerne i lov om skattefri  

 virksomhedsomdannelse, kan den skattepligtige vælge at lade indestående på  

 konto for opsparet overskud indgå i omdannelsen.
Hvis den skattepligtige  

 vælger at lade indestående på konto for opsparet overskud indgå i  

 omdannelsen, nedsættes den skattemæssige værdi af aktiver og passiver ved  

 opgørelsen efter § 4 i virksomhedsomdannelsesloven, det vil sige  

 anskaffelsessummen for de aktier, som vedkommende modtager i forbindelse med  

 omdannelsen.
 Hvis aktiernes anskaffelsessum nedsættes, bliver virksomhedsskatten  

 endelig.
Hvis aktiernes anskaffelsessum ikke nedsættes, medregnes indestående på  

 konto for opsparet overskud med tillæg af den dertil hørende virksomhedsskat  

 til den personlige indkomst i omdannelsesåret.
Det vil sige, at beskatningen  

 sker i overensstemmelse med reglerne i § 10, stk. 3, jf. cirkulærets punkt  

 12.
 17.2. Delvis skattefri virksomhedsomdannelse - § 16 a.
 Ved delvis skattefri virksomhedsomdannelse, hvor ikke alle aktiver og  

 passiver i virksomhedsordningen overføres til selskabet, indgår vederlaget  

 for den afståede virksomhed i virksomhedsordningen på samme måde som ved  

 delvis afståelse, jf. § 15, stk. 3, som er omtalt i cirkulærets punkt 16.4.  

 Aktier kan ikke indgå i virksomhedsordningen, jf. § 1, stk. 2, som er omtalt  

 i cirkulærets punkt 2.2. Efter § 16 a, stk. 1, anses de aktier, der erhverves  

 ved en delvis skattefri omdannelse, herunder et eventuelt  

 stiftertilgodehavende, derfor for overført fra virksomhedsordningen til  

 privatøkonomien ved begyndelsen af omdannelsesåret.
 Overførslen af aktierne sker efter § 16 a, stk. 2, ved, at der med  

 virkning fra begyndelsen af omdannelsesåret overføres et beløb fra  

 indskudskontoen til mellemregningskontoen svarende til kontantværdien af det  

 vederlag for virksomheden, der er nævnt i § 2, stk. 1, litra b, i lov om  

 skattefri virksomhedsomdannelse (d.v.s. aktiernes værdi med tillæg af et  

 eventuelt stiftertilgodehavende), uden at der først skal hæves beløb i  

 hæverækkefølgen efter § 5, stk. 1.
Efter § 16 a, stk. 3, kan aktiernes anskaffelsessum nedsættes med en  

 forholdsmæssig del af indeståendet på konto for opsparet overskud ved udløbet  

 af indkomståret forud for omdannelsesåret.
Denne del beregnes som forholdet  

 mellem det beløb, der overføres efter § 16 a, stk. 2, og  

 kapitalafkastgrundlaget ved udløbet af indkomståret forud for  

 omdannelsesåret.
 I stedet for at benytte sig af muligheden for at få nedsat aktiernes  

 anskaffelsessum kan den skattepligtige vælge at medregne den forholdsmæssige  

 del af indeståendet på konto for opsparet overskud med tillæg af den hertil  

 svarende virksomhedsskat til den personlige indkomst i omdannelsesåret efter  

 reglerne i § 10, stk. 3, jf. cirkulærets punkt 12.5.
Eksempel Den skattepligtige har to virksomheder, virksomhed 1 og virksomhed 2.
 Virksomhed 1 omdannes til aktieselskab pr. 1. januar 1998:
Værdien af aktierne overføres til mellemregningskontoen, og aktiernes  

 anskaffelsessum nedsættes med en forholdsmæssig andel af indestående på konto  

 for opsparet overskud.
Aktiernes anskaffelsessum opgøres således:
 * Andelen af konto for opsparet overskud, der skal fragå i aktiernes  

 anskaffelsessum ved overførsel af aktiekapitalen til mellemregningskontoen  

 opgøres således:
Konto for opsparet overskud x vederlagt (overført) beløb /  

 Kapitalafkastgrundlag = 800.000 x 2.800.000 / 3.200.000 700.000 17.3. Værnsregel mod, at der holdes aktiver uden for en delvis  

 skattefri virksomhedsomdannelse - § 16 b.
 Hvis den skattepligtige som led i skattefri virksomhedsomdannelse, hvor  

 ikke alle aktiver og passiver i virksomhedsordningen overføres til selskabet,  

 ophører med at drive selvstændig erhvervsvirksomhed, anses de aktiver, der  

 ikke overføres til selskabet, for at være overført fra virksomheden til  

 privatøkonomien med virkning fra udløbet af året før omdannelsesåret.
 Formålet med virksomhedsskattelovens § 16 b er at imødegå omgåelse af  

 reglerne ved at holde aktiver uden for en delvis skattefri  

 virksomhedsomdannelse i forbindelse med ophør med at drive selvstændig  

 erhvervsvirksomhed.
Medmindre andet var fastsat, kunne den skattepligtige alene overføre  

 værdier fra virksomhedsordningen til privatøkonomien i hæverækkefølgen.
Dette  

 ville indebære, at den skattepligtige ikke kunne overføre aktiver fra  

 virksomhedsordningen til privatøkonomien, uden at et eventuelt opsparet  

 overskud med tillæg af den dertil svarende virksomhedsskat ville blive  

 beskattet som personlig indkomst.
 Ved delvis skattefri virksomhedsomdannelse efterbeskattes en del af det  

 opsparede overskud ved, at aktiernes anskaffelsessum nedsættes med en  

 forholdsmæssig del af konto for opsparet overskud, jf. § 16 a, stk. 3, som er  

 omtalt under punkt 17.2 ovenfor.
 Hvis bestemmelsen i § 16 b ikke fandtes, ville den skattepligtige i  

 forbindelse med delvis skattefri omdannelse kunne holde aktiver, f.eks. en  

 obligationsbeholdning, uden for omdannelsen og overføre disse aktiver fra  

 virksomhedsordningen til privatøkonomien, alene med den konsekvens, at en  

 forholdsmæssig del af det opsparede overskud med tillæg af den dertil  

 svarende virksomhedsskat ville blive beskattet som personlig indkomst.
Reglerne i § 16 b indebærer, at de aktiver, der ved virksomhedsophør i  

 forbindelse med delvis skattefri omdannelse, overføres fra  

 virksomhedsordningen til den skattepligtige, anses for overført forud for den  

 delvise skattefri omdannelse.
Overførslen af aktiver fra virksomhedsordningen  

 til privatøkonomien medfører, at et eventuelt opsparet overskud med tillæg af  

 den dertil svarende virksomhedsskat beskattes som personlig indkomst i året  

 forud for omdannelsesåret.
 17.4. Værnsregel mod, at der netto indskydes gæld ved en skattefri  

 virksomhedsomdannelse - § 16 c.
 Hvis den skattepligtige som led i skattefri virksomhedsomdannelse netto  

 indskyder gæld fra privatøkonomien i selskabet, anses et beløb, som svarer  

 til den private gæld, for at være overført fra virksomhedsordningen til  

 privatøkonomien med virkning fra udløbet af året før omdannelsesåret.
 Formålet med virksomhedsskattelovens § 16 c er at imødegå omgåelse af  

 reglerne ved netto at indskyde gæld i et nystiftet selskab i forbindelse med  

 en skattefri omdannelse af en virksomhed i virksomhedsordningen.
Hvis bestemmelsen i § 16 c ikke fandtes, ville en skattepligtig, der  

 ønskede at hæve et opsparet beløb i virksomhedsordningen uden øjeblikkelig  

 beskatning, kunne optage et lån til privatøkonomien svarende til det beløb,  

 den skattepligtige ønskede at hæve fra opsparingskontoen.
Den skattepligtige  

 ville selv beholde låneprovenuet.
I forbindelse med omdannelsen af  

 virksomheden til et selskab kunne den private gæld indskydes i selskabet.  

 Selskabet kunne herefter benytte de likvide midler, som var blevet tilført  

 selskabet fra virksomhedsordningen, til at indfri lånet med.
Først når aktierne blev solgt, ville den skattepligtige blive beskattet af  

 værdien af den overdragne gæld.
Denne beskatning ville kunne udskydes, så  

 længe den skattepligtige måtte ønske det.
I.
KAPITEL 7, PÅLIGNING OG OPKRÆVNING AF VIRKSOMHEDSSKAT 18. Påligning og opkrævning - § 21.
 18.1. Kildeskattelovens afsnit V - § 21, stk. 1.
 Efter virksomhedsskattelovens § 21, stk. 1, opkræves og pålignes  

 virksomhedsskatten på 34 pct. hos den skattepligtige efter reglerne i  

 kildeskattelovens afsnit V om opkrævning af indkomstskat m.v.
 Beløb svarende til den beregnede virksomhedsskat er altid overført til den  

 skattepligtige.
 Efter virksomhedsskattelovens § 5, stk. 3, overføres beløb fra  

 virksomheden til den skattepligtige til dækning af beregnet virksomhedsskat  

 forud for hæverækkefølgen i § 5, stk. 1. Se nærmere herom i cirkulærets punkt  

 7.1 og 7.3.
 Hvis den skattepligtige ikke har hævet i virksomheden i indkomståret eller  

 afsat beløb til senere faktisk hævning, er den beregnede virksomhedsskat  

 indskudt i virksomheden.
 18.2. Virksomhedsskat betales forud for andre foreløbige skatter og  

 afgifter - § 21, stk. 2.
 Af de foreløbige skattebeløb, som den skattepligtige har indbetalt i løbet  

 af indkomståret, anses pålignet virksomhedsskat for betalt forud for andre  

 skatter og afgifter.
 Hvis der forskudsregistreres et opsparet overskud, opkræves  

 forskudsskatten heraf sammen med de øvrige forskudsskatter.
Den betalte foreløbige virksomhedsskat indgår sammen med de øvrige  

 forskudsskatter ved beregningen af eventuel restskat eller overskydende skat,  

 hvis den betalte foreløbige virksomhedsskat overstiger den virksomhedsskat,  

 der faktisk er pålignet for det pågældende indkomstår, eller hvis den  

 skattepligtige vælger ikke at anvende virksomhedsordningen for det pågældende  

 indkomstår.
Angående omstændighederne omkring valg af virksomhedsordningen  

 henvises til cirkulærets punkt 3.2 med underpunkter.
 Hvis der bliver tale om overskydende skat, betales den tilbage til den  

 skattepligtige.
 I det følgende vises to eksempler på beregning af den virksomhedsskat, der  

 er overført:
 Eksempel 18.2.1. Beregning af virksomhedsskat, når den kan rummes i  

 årets overførsel.
 18.3. Skatteloft.
I personskattelovens § 19, stk. 1, findes der regler om det såkaldte skrå  

 skatteloft.
Reglerne er nærmere omtalt i punkt 15 i cirkulære nr. 129 af 4.  

 juli 1994 om personskatteloven.
Overskuddet fra en virksomhed under virksomhedsordningen indgår først i  

 beregningen for det skrå skatteloft efter personskattelovens § 19, stk. 1,  

 når det overføres fra virksomheden og beskattes endeligt.
Beløb, der  

 overføres fra virksomhedens konto for opsparet overskud til den  

 skattepligtige, beskattes med tillæg af den dertil svarende virksomhedsskat  

 som personlig indkomst.
Beløbet indgår derfor i opgørelsen af den  

 skattepligtiges indkomst i hæveåret.
 18.4. Nedslagsberegninger for udenlandsk indkomst og skat.
Der opstår typisk dobbeltbeskatning ved, at en person, som er fuldt  

 skattepligtig i sin bopælsstat, tillige er begrænset skattepligtig i en anden  

 stat.
Dobbeltbeskatning kan ligeledes opstå, hvis en person er fuldt  

 skattepligtig i to stater, f.eks. fordi personen har bopæl i begge stater  

 eller har bopæl i den ene stat samtidig med, at der tages længerevarende  

 ophold (længere end 6 måneder) i den anden stat.
 Dobbeltbeskatning for en person hjemmehørende her i landet kan løses dels  

 ved hjælp af de dobbeltbeskatningsaftaler, som Danmark har indgået, dels ved  

 lempelsesreglerne i ligningslovens § 33 og § 33 A.
 Når størrelsen af den lempelse, som den skattepligtige har krav på, skal  

 beregnes, må der tages udgangspunkt i den lempelsesmetode, som skal finde  

 anvendelse.
 I dobbeltbeskatningsaftalerne kan der være tale om, at metoden er  

 eksemption med progressionsforbehold efter gammel metode, eksemption med  

 progressionsforbehold efter ny metode eller creditlempelse.
 Efter ligningslovens § 33 er metoden credit, og efter ligningslovens § 33  

 A er der tale om eksemption med progressionsforbehold efter ny metode.
 Ligningslovens § 33 kan også anvendes i tilfælde af begrænset skattepligt  

 her til landet.
 Metoderne til lempelsen af dobbeltbeskatning kan nærmere beskrives  

 således:
De to eksemptionsmetoder giver samme størrelse lempelse.
Forskellen ligger  

 alene i den betydning, det har i forskellige sammenhænge, at den  

 skattepligtige indkomst efter den gamle metode er mindre.
 Størrelsen af den udenlandske skat er uden betydning, da størrelsen af  

 lempelsen alene er afhængig af den danske skat, som forholdsmæssigt falder på  

 den udenlandske indkomst.
 Denne creditmetode benævnes almindelig credit.
Metoden medfører, at der indrømmes credit for hele den skat, der er betalt  

 i udlandet, når den udenlandske skat er mindre end den danske skat af den  

 udenlandske indkomst.
Der indrømmes derimod kun credit for et beløb svarende  

 til den danske skat af den udenlandske indkomst, når den udenlandske skat er  

 højere end den danske skat.
 Lempelserne beregnes efter alle metoderne med udgangspunkt i en brøk, der  

 ser således ud:
dansk skat x udenlandsk indkomst ----------------------------------- den samlede skattepligtige indkomst Når lempelsen er beregnet, må man i credittilfældene herefter se, om den  

 udenlandske skat eventuelt er mindre end den lempelse, der er beregnet efter  

 ovenstående brøk.
Det er det mindste af de to beløb, den danske skat skal  

 lempes med.
Lempelse efter personskatteloven skal beregnes særskilt for hver af de  

 skatteberegninger, som er angivet i personskattelovens §§ 6-8 a.
Desuden  

 beregnes en lempelse for virksomhedsskatten.
 Når der udelukkende er tale om udenlandske indkomster fra samme land, er  

 udgangspunktet for lempelsesberegningerne følgende brøker:
(bundskat - skatteværdi af personfradrag) x (udenlandsk  

 virksomhedsoverskud/overskud før arbejdsmarkedsbidrag) For en nærmere beskrivelse af beregningen af nedslag i henholdsvis  

 bundskat, kommunale skatter, mellemskat og topskat henvises til punkt 19.2 i  

 cirkulære nr. 129 af 4. juli 1994 om personskatteloven.
 Til belysning af hovedprincipperne i lempelsesberegningerne, når  

 den skattepligtige har udenlandsk indkomst, der indgår i en virksomhed  

 omfattet af virksomhedsskatteloven, vises nedenfor nogle eksempler.
 Eksemplerne vedrører en ugift ikke-pensionist, der bor i en  

 gennemsnitskommune i 1997.
 Eksempel 18.4.1.
Virksomheden ligger i Danmark, og der indgår udenlandsk indkomst i  

 virksomheden.
Den udenlandske indkomst stammer fra det samme land, og samme  

 lempelsesmetode anvendes for hele den udenlandske indkomst.
 Den skattepligtige hæver en del af årets overskud, og resten opspares i  

 virksomheden.
 Den skattepligtige har ingen indkomster eller fradrag i øvrigt.
Den anførte lempelse er en eksemptionslempelse.
I credit-tilfælde skal  

 størrelsen af den udenlandske skat tillige tages i betragtning, idet  

 lempelsen ikke kan overstige den udenlandske skat.
Det ses, at lempelsen altid sker forholdsmæssigt.
Den udenlandske  

 indkomst, der indgår i beregningsgrundlaget for en skat, sættes i forhold til  

 hele beregningsgrundlaget.
Indgår der i beregningsgrundlaget beløb, der er  

 overført fra en virksomhed omfattet af virksomhedsskatteloven, anses en andel  

 heraf at hidrøre fra udlandet.
Andelen bestemmes for alle skatter som  

 forholdet mellem den udenlandske virksomhedsindkomst og virksomhedens samlede  

 overskud.
 Eksempel 18.4.2.
 Som eksempel 18.4.1, blot har den skattepligtige danske indkomster, der  

 ikke indgår i virksomheden.
 Den anførte lempelse er en eksemptionslempelse.
 Eksempel 18.4.3.
 Som eksempel 18.4.1, dog overfører den skattepligtige hele årets overskud  

 samt 66.000 kr. fra konto for opsparet overskud.
 Lempelsesberegningerne foretages herefter således:
 19. Hæftelse og inddrivelse - § 22.
 Efter virksomhedsskattelovens § 22 finder kildeskattelovens regler i  

 afsnit VII om hæftelse og inddrivelse af skatter tilsvarende anvendelse for  

 beløb, der skal indbetales i virksomhedsskat.
AFSNIT II: KAPITALAFKASTBEREGNING UDEN ANVENDELSE AF  

 VIRKSOMHEDSORDNING J.
KAPITEL 7 a, KAPITALAFKASTORDNING MED MULIGHED FOR KONJUNKTURUDLIGNING 20. Kapitalafkastordningen - § 22 a.
 20.1. Hvem kan anvende kapitalafkastordningen, og hvad anvendes den på - §  

 22 a, stk. 1, 1. pkt.
 Efter virksomhedsskattelovens § 22 a, stk. 1, 1. pkt., kan personer, der  

 driver selvstændig erhvervsvirksomhed, i stedet for at anvende  

 virksomhedsordningen vælge at beregne et kapitalafkast af de erhvervsmæssige  

 aktiver (som hovedregel uden fradrag af passiver) efter reglerne om  

 kapitalafkastordningen i afsnit II i virksomhedsskatteloven.
Kapitalafkastordningen kan således benyttes af samme kreds af personer,  

 som kan anvende virksomhedsordningen.
Dette betyder, at både fuldt og  

 begrænset skattepligtige personer, som driver selvstændig erhvervsvirksomhed,  

 kan anvende kapitalafkastordningen.
 Hvis en selvstændigt erhvervsdrivende anvender kapitalafkastordningen, vil  

 det som regel indebære en lempelse af beskatningen i forhold til reglerne om  

 beskatning af selvstændigt erhvervsdrivende efter personskatteloven.
Reglerne om kapitalafkastordningen gælder ikke for dødsboer, idet  

 kapitalafkastordningen kun kan anvendes af fysiske personer.  

 Kapitalafkastordningen kan heller ikke anvendes for mellemperioden, når boet  

 skiftes.
For en beskrivelse af reglerne i forbindelse med dødsfald i forhold  

 til virksomhedsordningen og kapitalafkastordningen henvises til cirkulære nr.  

 106 af 4. juli 1997 om dødsboskatteloven.
 I forhold til kapitalafkastordningen bygger afgrænsningen af begrebet  

 selvstændigt erhvervsdrivende som udgangspunkt på samme praksis, som er  

 beskrevet nærmere i forhold til virksomhedsordningen i cirkulærets punkt  

 2.1.1, jf. virksomhedsskattelovens § 1, stk. 1, 1. pkt.
 Der er dog aktiver, som efter nærmere fastsatte regler ikke kan indgå,  

 eller som efter den skattepligtiges eget valg enten kan indgå eller holdes  

 uden for kapitalafkastgrundlaget i forhold til kapitalafkastordningen.
 Kapitalafkastgrundlaget i forhold til kapitalafkastordningen opgøres som  

 udgangspunkt efter reglerne i virksomhedsskattelovens § 22 a, stk. 5, som er  

 beskrevet nærmere i cirkulærets punkt 20.7.1.
 De nærmere regler om de aktiver, som udtrykkeligt ikke kan indgå, eller  

 som efter den skattepligtiges eget valg enten kan indgå eller holdes uden for  

 kapitalafkastgrundlaget, er fastsat i virksomhedsskattelovens § 22 a, stk. 6  

 og 7, som er beskrevet nærmere i cirkulærets punkt 20.7.2 (Blandet benyttede  

 aktiver), punkt 20.7.3 (Anpartsvirksomhed eller konkurs), punkt 20.7.4  

 (Kontante beløb, fordringer, finansielle aktiver, herunder aktier og  

 andelsbeviser) og punkt 20.7.5 (Igangværende arbejder for fremmed regning og  

 varelagre m.v.).
I kapitalafkastordningen er det forudsat, at den skattepligtige beregner  

 et kapitalafkast af de erhvervsmæssige aktiver, som den skattepligtige har i  

 sin virksomhed.
Det vil sige, at der skal beregnes et kapitalafkast,  

 hvis den skattepligtige har erhvervsmæssige aktiver, som indgår i  

 kapitalafkastgrundlaget.
Hvis den selvstændigt erhvervsdrivende imidlertid ikke har nogen  

 erhvervsmæssige aktiver, kan det efter Skatteministeriets opfattelse  

 alligevel siges, at den skattepligtige anvender kapitalafkastordningen, selv  

 om der i denne situation ikke kan beregnes et kapitalafkast af  

 erhvervsmæssige aktiver.
Dette skal ses på baggrund af, at  

 kapitalafkastordningen er et alternativ til virksomhedsordningen, jf.  

 virksomhedsskattelovens § 22 a, stk. 1, 1. pkt., hvorefter den skattepligtige  

i stedet for at anvende virksomhedsordningen kan vælge at beregne et  

 kapitalafkast af de erhvervsmæssige aktiver efter reglerne i  

 virksomhedsskattelovens afsnit II, sammenholdt med det forhold, at  

 virksomhedsordningen kan anvendes også selv om kapitalafkastet efter denne  

 ordning bliver 0.
 Efter Skattteministeriets opfattelse kan en selvstændigt erhvervsdrivende,  

 som anvender kapitalafkastordningen, selv om kapitalafkastet opgøres til 0  

 efter reglerne i virksomhedsskattelovens § 22 a, således også anvende den  

 konjunkturudligningsordning, som knytter sig til kapitalafkastordningen, og  

 dermed foretage henlæggelser til konjunkturudligning efter reglerne i  

 virksomhedsskattelovens § 22 b, jf. cirkulærets punkt 21.
 20.2. Skematisk fradrag i personlig indkomst for renteudgifter - § 22  

 a, stk. 1, 2. pkt.
Efter virksomhedsskattelovens § 22 a, stk. 1, 1. pkt., fragår det  

 kapitalafkast, der beregnes efter kapitalafkastordningen, i den personlige  

 indkomst og lægges til kapitalindkomsten.
På denne måde opnås på skematisk  

 vis fradrag i den personlige indkomst for de renteudgifter, der kan anses for  

 medgået til finansiering af de erhvervsmæssige aktiver.
Samtidig gives der -  

 i det omfang kapitalafkastet overstiger de faktisk afholdte renteudgifter -  

 en forrentning af egenkapitalen i virksomheden, der beskattes som  

 kapitalindkomst.
 Kapitalafkastet beregnes efter reglerne i virksomhedsskattelovens § 22 a,  

 stk. 2, som er omtalt nærmere i cirkulærets punkt 20.4.
 20.3. Valget af kapitalafkastordningen, regnskabskrav m.v. - § 22 a,  

 stk. 1, sidste pkt.
 20.3.1. Valg af kapitalafkastordningen og mulighed for omgørelse heraf - §  

 22 a, stk. 1, sidste pkt.
Efter virksomhedsskattelovens § 22 a, stk. 1, sidste pkt., finder  

 virksomhedsskattelovens § 2, stk. 2, 1.-3. pkt., tilsvarende anvendelse for  

 kapitalafkastordningen.
Det vil sige, at der med hensyn til valg af  

 kapitalafkastordningen og muligheden for omgørelse heraf gælder samme regler  

 som for virksomhedsordningen, jf. cirkulærets punkt 3.2.1 og punkt 3.2.2.
Dette indebærer, at den skattepligtige ved indgivelse af selvangivelsen  

 for et indkomstår skal tilkendegive, om kapitalafkastordningen skal anvendes  

 for det pågældende indkomstår.
Valget træffes således efter, at indkomståret  

 er udløbet.
Med virkning fra og med indkomståret 1997 er  

 selvangivelsesfristen den 1. juli for alle fysiske personer, som ikke er  

 omfattet af ordningen med fortrykt selvangivelse.
Det indebærer også, at den skattepligtige kan omgøre sin tidligere  

 beslutning om, hvorvidt kapitalafkastordningen skal anvendes eller ikke.  

 Tilkendegivelse herom skal indgives til de kommunale skattemyndigheder inden  

 udløbet af ligningsfristen.
Det vil med den gældende frist i  

 skattestyrelseslovens § 3, stk. 1, sige senest den 30. juni i det andet  

 kalenderår efter det indkomstår, som ansættelsen vedrører.
 Formålet med denne regel er at give den skattepligtige mulighed for efter  

 modtagelsen af årsopgørelsen at ændre den beslutning, der træffes ved  

 indgivelsen af selvangivelsen, idet konsekvenserne af beslutningen på dette  

 tidspunkt kan være vanskelige at overskue fuldt ud.
 Efter at et indkomstår er udløbet, har en selvstændigt erhvervsdrivende  

 med kalenderårsregnskab således 1 1/2 år til at træffe den endelige  

 beslutning med hensyn til, om det er personskattelovens regler,  

 virksomhedsordningen eller kapitalafkastordningen, der skal anvendes for det  

 pågældende indkomstår.
Ved siden af denne valgmulighed efter § 2, stk. 2, 2. og 3. pkt., og § 22  

 a, stk. 1, 3. pkt., i virksomhedsskatteloven gælder de almindelige regler i §  

 4, stk. 1, i skattestyrelsesloven om ret til at få genoptaget en  

 skatteansættelse i op til 3 år - eller mere, hvis forholdene i særlig grad  

 taler derfor.
Denne almindelige genoptagelsesadgang efter  

 skattestyrelsesloven omfatter imidlertid ikke de særlige valgmuligheder med  

 hensyn til valg af ordning efter virksomhedsskatteloven.
Bestemmelserne i virksomhedsskattelovens § 2, stk. 1, 2. og 3. pkt., og §  

 22 a, stk. 1, 3. pkt., indeholder en ubetinget ret for den skattepligtige til  

 at ombestemme sig inden for den givne frist.
Den skattepligtige behøver ikke  

 at begrunde, hvorfor, eller at komme med nye oplysninger.
Ved anvendelsen af  

 de nævnte bestemmelser i virksomhedsskatteloven er udgangspunktet, at der er  

 tale om en korrekt skatteansættelse, men skatteberegningen kan ske efter  

 forskellige regler.
Efter skattestyrelseslovens § 4, stk. 1, kan den kommunale skattemyndighed  

 genoptage en skatteansættelse, når den skattepligtige forelægger nye  

 oplysninger, som kan medføre en ændret skatteansættelse.
Formålet med  

 bestemmelsen i skattestyrelsesloven er at nå en korrekt skatteansættelse.
Den  

 længere frist i skattestyrelseslovens § 4, stk. 1, set i forhold til fristen  

 i virksomhedsskattelovens § 2, stk. 2, 3. pkt., og § 22 a, stk. 1, 3. pkt.,  

 skal ses i lyset heraf.
Bestemmelserne i skattestyrelsesloven og virksomhedsskatteloven kan  

 anvendes sideløbende.
Anvendelsen eller ikke-anvendelsen af den ene  

 bestemmelse udelukker ikke anvendelsen af den anden bestemmelse, når  

 betingelserne herfor er opfyldt, men virksomhedsskattelovens § 2, stk. 2, 2.  

 pkt., henholdsvis § 22 a, stk. 1, 3. pkt., kan ikke bruges til at ændre  

 dispositioner med hensyn til selve skatteansættelsen, og  

 skattestyrelseslovens § 4, stk. 1, kan ikke bruges til at ændre valg af  

 ordning (TfS 1997.545).
 20.3.2. Ægtefæller i forhold til valg af kapitalafkastordningen.
 Ægtefæller, der driver hver sin virksomhed, kan frit og uafhængigt af  

 hinanden vælge, om de vil anvende virksomhedsskattelovens regler, det vil  

 sige virksomhedsordningen eller kapitalafkastordningen, eller om de vil  

 anvende personskattelovens regler, jf. cirkulærets punkt 3.4.
 Den skattemæssige behandling af ægtefæller i forhold til  

 kapitalafkastordningen er også omtalt i punkt 20.6 nedenfor om behandlingen  

 af ægtefæller ved opgørelsen af kapitalafkastet.
 20.3.3. Regnskabskrav m.v. - § 22 a, stk. 1, sidste pkt.
I virksomhedsskatteloven er der ikke krav om, at de, der anvender  

 kapitalafkastordningen, skal føre regnskab.
Eventuelle regnskabskrav til  

 disse skatteydere må derfor hvile på enten bogføringsloven eller reglerne  

 efter § 3, stk. 1, i skattekontrolloven.
 I øvrigt er der efter virksomhedsskattelovens § 22 a, stk. 1, sidste pkt.,  

 hjemmel til, at skatteministeren administrativt kan fastsætte regler om den  

 form, hvori oplysningerne til brug for selvangivelsen skal gives.
 20.4. Kapitalafkastberegningen - § 22 a, stk. 2.
 Efter virksomhedsskattelovens § 22 a, stk. 2, beregnes kapitalafkastet  

 efter kapitalafkastordningen som kapitalafkastgrundlaget ganget med  

 kapitalafkastsatsen efter virksomhedsskattelovens § 9, jf. punkt 11. Det vil  

 sige, at kapitalafkastsatsen ligesom under virksomhedsordningen beregnes på  

 grundlag af en simpel gennemsnitlig effektiv obligationsrente for de første 6  

 måneder af det kalenderår, der svarer til indkomståret.
 Princippet for opgørelse af kapitalafkastgrundlaget efter  

 kapitalafkastordningen er beskrevet nærmere i cirkulærets punkt 20.7, jf.  

 virksomhedsskattelovens § 22 a, stk. 5-7.
 Hvis den periode, hvor den skattepligtige driver selvstændig virksomhed,  

 er kortere eller længere end 12 måneder, beregnes ligesom under  

 virksomhedsordningen et forholdsmæssigt kapitalafkast, svarende til det antal  

 hele måneder perioden omfatter.
 Hvis virksomhedens regnskabsperiode for eksempel omfatter 1 måned og  

 kapitalafkastprocenten eksempelvis er 10, udgør kapitalafkastet 1/12 af 10  

 pct. af kapitalafkastgrundlaget ved indkomstårets begyndelse.
 Eksempel på beregning af et forholdsmæssigt kapitalafkast i forbindelse  

 med kortere eller længere regnskabsår end 12 måneder fremgår af cirkulærets  

 punkt 9.2 i gennemgangen af virksomhedsordningen, hvortil der henvises.
 20.5. Maksimeringsreglen - § 22 a, stk. 3.
 Efter virksomhedsskattelovens § 22 a, stk. 3, (maksimeringsreglen), kan  

 kapitalafkastet ikke overstige den største talmæssige værdi af følgende  

 beløb:
 Den personlige nettoindkomst under nr. 1) ovenfor opgøres som  

 bruttoindkomsten med fradrag af driftsomkostninger, afskrivninger,  

 henlæggelser til investeringsfonds og tilslutningsafgifter m.v.
 Også beløb, der henlægges til konjunkturudligning efter  

 virksomhedsskattelovens § 22 b, stk. 1, jf. cirkulærets punkt 21.1, fragår  

 ved opgørelsen af den personlige nettoindkomst som nævnt under nr. 1)  

 ovenfor, jf. personskattelovens § 3, stk. 2, nr. 8 (TfS 1994.541).
 Modsætningsvis skal henlagte konjunkturudligningsbeløb medregnes ved  

 opgørelsen af maksimeringsreglens personlige nettoindkomst for det  

 indkomstår, hvor indskuddet på konjunkturudligningskontoen hæves (TfS  

 1994.541). Reglerne om indtægtsføring af et henlagt konjunkturudligningsbeløb  

 og hævning af et indskud på en konjunkturudligningskonto er beskrevet nærmere  

 i cirkulærets punkt 21.4.
 I tilfælde, hvor den skattepligtige ophører med at anvende  

 virksomhedsordningen og går over til at anvende kapitalafkastordningen, skal  

 et eventuelt opsparet overskud fra virksomhedsordningen med tillæg af den  

 dertil hørende virksomhedsskat medregnes ved opgørelsen af  

 maksimeringsreglens personlige nettoindkomst fra selvstændig  

 erhvervsvirksomhed i indkomståret efter det indkomstår, hvor den  

 skattepligtige senest har anvendt virksomhedsordningen, jf.  

 virksomhedsskattelovens § 15 b, stk. 1, som er behandlet i cirkulærets punkt  

 16.7.
 Hvis den personlige nettoindkomst fra selvstændig erhvervsvirksomhed, jf.  

 personskattelovens § 3, ikke er positiv, men negativ, skal den ansættes til 0  

 ved kapitalafkastberegningen.
 Hvis nettokapitalindkomsten, jf. personskattelovens § 4, ikke er negativ,  

 men positiv, skal den ansættes til 0 ved kapitalafkastberegningen.
I den situation, hvor den ene af de to faktorer er 0, afgøres  

 kapitalafkastets størrelse af den anden faktor.
Hvis begge faktorer er 0, kan  

 der ikke beregnes kapitalafkast.
 I følgende oversigt er vist eksempler på maksimeringsreglens betydning for  

 beregningen af kapitalafkast i kapitalafkastordningen.
 Eksempel 20.5.1. Beregning af kapitalafkast - maksimeringsreglen.
 20.6. Behandlingen af ægtefæller ved opgørelsen af kapitalafkastet - §  

 22 a, stk. 4.
 Hvis den skattepligtige er gift og samlevende med ægtefællen ved  

 indkomstårets udgang, skal der efter virksomhedsskattelovens § 22 a, stk. 4,  

 opgøres et kapitalafkast på grundlag af ægtefællernes samlede erhvervsmæssige  

 aktiver og den samlede indkomst opgjort efter maksimeringsreglen i § 22 a,  

 stk. 3, som beskrevet i punkt 20.5 ovenfor.
Det således beregnede kapitalafkast fragår herefter i den personlige  

 indkomst og lægges til kapitalindkomsten hos den ægtefælle, der driver  

 virksomheden, jf. kildeskattelovens § 25 A, stk. 1. Efter denne bestemmelse  

 beskattes overskud af erhvervsmæssig virksomhed hos den ægtefælle, der driver  

 virksomheden.
Det beregnede kapitalafkast, der i realiteten er en korrektion  

 af den personlige indkomst, skal derfor have virkning for den personlige  

 indkomst hos den ægtefælle, der bliver beskattet af virksomhedsoverskuddet.  

 Hvis ægtefællerne driver hver sin virksomhed, fordeles det beregnede  

 kapitalafkast forholdsmæssigt mellem ægtefællerne efter værdien af de  

 erhvervsmæssige aktiver, der indgår i den enkelte ægtefælles virksomhed.
Hvis den ene ægtefælle anvender virksomhedsordningen, mens den anden  

 ægtefælle anvender kapitalafkastordningen, ses der ved beregningen af  

 kapitalafkast for den ægtefælle, der benytter kapitalafkastordningen, bort  

 fra aktiver og indkomst vedrørende ægtefællens virksomhedsordning, og den  

 personlige indkomst nedsættes, og kapitalindkomsten forhøjes kun hos den  

 ægtefælle, der benytter kapitalafkastordningen.
Den skattepligtige bliver  

 således stillet på samme måde, som hvis ægtefællen ikke havde nogen  

 erhvervsvirksomhed.
 20.7. Opgørelse af kapitalafkastgrundlaget - § 22 a, stk. 5-7.
 20.7.1. Hovedreglerne - § 22 a, stk. 5.
Kapitalafkastgrundlaget opgøres ved indkomstårets begyndelse.
Ved  

 etablering som selvstændigt erhvervsdrivende opgøres kapitalafkastgrundlaget  

 dog på tidspunktet for virksomhedens start.
Kapitalafkastgrundlaget opgøres som udgangspunkt på grundlag af samtlige  

 erhvervsmæssige aktiver.
Bortset fra en undtagelse angående varegæld m.v.,  

 jf. virksomhedsskattelovens § 22 a, stk. 7, 2. pkt., som er omtalt i punkt  

 20.7.4 nedenfor, kan gæld ikke fradrages i kapitalafkastgrundlaget.
Hvilke aktiver, der anses som erhvervsmæssige, afgøres efter samme  

 retningslinjer som i virksomhedsordningen.
I kapitalafkastgrundlaget indgår  

 således erhvervsmæssigt benyttede grunde, bygninger, tekniske anlæg,  

 maskiner, driftsmateriel, inventar, varelagre, beholdninger, igangværende  

 arbejde for fremmed regning, aktiverede forsknings- og  

 udviklingsomkostninger, patenter, licenser, varemærker og goodwill.
Dog  

 indgår finansielle aktiver som hovedregel ikke, jf. virksomhedsskattelovens §  

 22 a, stk. 7, som er beskrevet nærmere i cirkulærets punkt 20.7.3, 20.7.4 og  

 20.7.5, hvor der også omtales andre aktiver, som ikke indgår i  

 kapitalafkastgrundlaget i forhold til kapitalafkastordningen.
 Reglerne i virksomhedsskattelovens § 8, stk. 2, 1.-3. pkt., om  

 værdiansættelsen af de erhvervsmæssige aktiver finder tilsvarende anvendelse  

 ved opgørelsen af afkastgrundlaget i forhold til kapitalafkastordningen, jf.  

 cirkulærets punkt 10.2. Det vil sige, at værdiansættelsen finder sted på  

 samme måde som i virksomhedsordningen bortset fra, at virksomhedens gæld ikke  

 fragår til kursværdien ved opgørelsen, jf. § 8, stk. 2, sidste pkt.
 Behandlingen af blandet benyttede aktiver i forhold til  

 kapitalafkastgrundlaget fremgår af virksomhedsskattelovens § 22 a, stk. 6,  

 der er behandlet nedenfor.
 20.7.2. Blandet benyttede aktiver - § 22 a, stk. 6.
Aktiver, der benyttes til både erhvervsmæssige og private formål, og som  

 kan indgå i virksomhedsordningen efter virksomhedsskattelovens § 1, stk. 3,  

 1.-5. pkt., medregnes ved opgørelsen af afkastgrundlaget i  

 kapitalafkastordningen med den forholdsmæssige værdi af aktivet, der svarer  

 til den erhvervsmæssige anvendelse.
Det vil sige, at fast ejendom med  

 vurderingsfordeling, mindre udlejningsejendomme og visse boligfællesskaber  

 med standardiseret lejeværdiberegning og blandet benyttede biler indgår med  

 den forholdsmæssige værdi af aktivet.
 20.7.3. Anpartsvirksomhed eller konkurs - § 22 a, stk. 7, 1. pkt.
 I kapitalafkastgrundlaget indgår ikke aktiver, hvor indkomsten beskattes  

 efter anpartsreglerne i personskattelovens § 4, stk. 1, nr. 10, 12 eller 13.  

 Angående en nærmere beskrivelse af anpartsreglerne henvises til cirkulære nr.  

 129 af 4. juli 1994 om personskatteloven, afsnit K.
 I kapitalafkastgrundlaget indgår heller ikke aktiver, hvor indkomsten er  

 konkursindkomst efter konkursskattelovens § 6.
 20.7.4. Kontante beløb, fordringer, finansielle aktiver, herunder  

 aktier og andelsbeviser - § 22 a, stk. 7, 2. pkt.
Kontante beløb indgår ikke i kapitalafkastgrundlaget.
Det gør fordringer  

 heller ikke, bortset fra fordringer, der er erhvervet ved salg af varer og  

 tjenesteydelser i forbindelse hermed (varedebitorer m.v.).
Når varedebitorer m.v. indgår i kapitalafkastgrundlaget, skyldes det, at  

 sådanne fordringer kan indgå i virksomhedsordningen og typisk vil være  

 uforrentede.
Hvis de blev holdt uden for kapitalafkastordningen, ville der  

 således være virksomheder, som ikke i øvrigt havde behov for at være omfattet  

 af virksomhedsordningen, der ville være nødsaget til at anvende  

 virksomhedsordningen for at kunne beregne kapitalafkast af varedebitorerne  

 m.v.
 Aktier eller andre finansielle aktiver indgår derimod ikke i  

 kapitalafkastgrundlaget, bortset fra andele i foreninger omfattet af  

 selskabsskattelovens § 1, stk. 1, nr. 3 og 4, jf. nedenfor.
 Efter overgangsbestemmelsen i § 18, stk. 2, i lov nr. 722 af 1. august  

 1994 kan andelsbeviser eller andele i selskaber og foreninger m.v., der inden  

 for de seneste 10 år har været omfattet af aktieavancebeskatningslovens § 2 b  

 som affattet i lovbekendtgørelse nr. 753 af 15. september 1993, indgå i  

 henholdsvis virksomhedsordningen og kapitalafkastordningen.
Efter virksomhedsskattelovens § 22 a, stk. 7, 2. pkt., indgår andele i  

 foreninger og selskaber omfattet af selskabsskattelovens § 1, stk. 1, nr. 3  

 og 4, i kapitalafkastgrundlaget i forhold til kapitalafkastordningen, selv om  

 den skattepligtige ikke driver næring med aktiverne.
Ligesom under  

 virksomhedsordningen, jf. cirkulærets punkt 2.2, har den skattepligtige efter  

 Skatteministeriets opfattelse valgfrihed med hensyn til at lade de nævnte  

 andele indgå i kapitalafkastgrundlaget, således at den pågældende kan vælge  

 f.eks. at lade en eller flere af andelene indgå i grundlaget, mens andre  

 andele holdes udenfor.
Valgfriheden indebærer også, at den skattepligtige  

 f.eks. kan vælge at lade andele erhvervet i indkomståret 1997 indgå i  

 kapitalafkastgrundlaget, mens andele erhvervet i indkomståret 1996 eller  

 tidligere indkomstår holdes uden for kapitalafkastgrundlaget.
 Begrundelsen for, at finansielle aktiver som hovedregel ikke indgår i  

 kapitalafkastgrundlaget, er dels, at afkast af finansielle aktiver oftest vil  

 være kapitalindkomst, dels at der i modsat fald ville kunne forekomme en  

 oppustning af kapitalafkastgrundlaget, idet gæld som hovedregel ikke kan  

 fradrages i afkastgrundlaget.
 20.7.5. Igangværende arbejder for fremmed regning og varelagre m.v. -  

 § 22 a, stk. 7, 3.-4. pkt.
 Igangværende arbejde for fremmed regning indgår alene med nettoværdien.  

 Det vil sige, at igangværende arbejder optages som et aktiv i status, og at  

 forudbetalinger på de igangværende arbejder optages som et passiv.
 Værdien af igangværende arbejde for fremmed regning, varelagre og  

 fordringer erhvervet ved salg af varer og tjenesteydelser i forbindelse  

 hermed (varedebitorer m.v.) indgår alene i det omfang, hvormed værdien  

 overstiger værdien af gæld opstået ved køb af varer og tjenesteydelser i  

 forbindelse hermed (varekreditorer m.v.).
 21. Konjunkturudligningsordningen - § 22 b.
 21.1. Henlæggelse til konjunkturudligning - § 22 b, stk. 1.
 21.1.1. Hvem kan henlægge til konjunkturudligning - § 22 b, stk. 1, 1.  

 pkt.
Efter virksomhedsskattelovens § 22 b, stk. 1, 1. pkt., kan selvstændigt  

 erhvervsdrivende, der anvender kapitalafkastordningen efter reglerne i  

 virksomhedsskattelovens § 22 a, henlægge til konjunkturudligning.
Både fuldt  

 og begrænset skattepligtige kan anvende kapitalafkastordningen og dermed også  

 den konjunkturudligningsordning, der knytter sig hertil.
Angående  

 betingelserne for at anvende kapitalafkastordningen henvises til cirkulærets  

 punkt 20.1.
 En selvstændigt erhvervsdrivende, der anvender kapitalafkastordningen og  

 samtidig har lønindtægt, kan dels henlægge til konjunkturudligning, dels  

 indskyde på etableringskonto efter reglerne herom, jf. cirkulærets punkt  

 21.1.3, hvor reglerne om henlæggelse til konjunkturudligning også beskrives i  

 forhold til reglerne om henlæggelse til investeringsfonds.
 Hvis begge ægtefæller anvender kapitalafkastordningen, kan ægtefællerne  

 foretage henlæggelse til hver sin konjunkturudligningsordning.
 21.1.2. Henlæggelsen fradrages i henlæggelsesåret - § 22 b, stk. 1, 2.  

 pkt.
 Efter virksomhedsskattelovens § 22 b, stk. 1, 2. pkt., fradrages det  

 beløb, der henlægges til konjunkturudligning, ved opgørelsen af den  

 skattepligtige indkomst for det indkomstår, for hvilket henlæggelsen  

 foretages (henlæggelsesåret).
 For henlæggelsesåret fradrages henlæggelsen også ved opgørelsen af den  

 positive personlige nettoindkomst i relation til maksimeringsreglen i  

 virksomhedsskattelovens § 22 a, stk. 3, nr. 1, jf. cirkulærets punkt 20.5.
 Beløb, der henlægges til konjunkturudligning, fragår ikke ved  

 opgørelsen af grundlaget for henlæggelse til investeringsfonds, jf.  

 investeringsfondslovens § 4, stk. 1. I overensstemmelse hermed skal et  

 henlagt konjunkturudligningsbeløb heller ikke medgå ved opgørelsen af  

 grundlaget for henlæggelse til investeringsfonds for det indkomstår, hvori  

 beløbet indtægtsføres (TfS 1994.541). Behandlingen af henlagte  

 konjunkturudligningsbeløb, der indtægtsføres, er beskrevet nærmere i  

 cirkulærets punkt 21.4.
 21.1.3. Hvor meget kan der henlægges til konjunkturudligning, og hvad  

 er henlæggelsesgrundlaget - § 22 b, stk. 1, 3.-6. pkt.
Henlæggelse til konjunkturudligning kan højst udgøre 25 pct. af  

 overskuddet af selvstændig erhvervsvirksomhed i henlæggelsesåret, men skal  

 mindst udgøre 5.000 kr.
Overskuddet opgøres efter reglerne for opgørelse af  

 skattepligtig indkomst før fradrag for henlæggelse til investeringsfonds med  

 tillæg af renteudgifter og kurstab på fordringer og gæld og med fradrag af  

 rente- og udbytteindtægter og kursgevinst på fordringer og gæld, som indgår i  

 opgørelsen af dette overskud.
Grundlaget for henlæggelse til  

 konjunkturudligning er således det samme som grundlaget for henlæggelse til  

 investeringsfonds, jf. investeringsfondslovens § 4, stk. 1.
Grundlaget for henlæggelse til konjunkturudligning opgøres før  

 eventuel overførsel af en del af overskuddet til beskatning hos en  

 medarbejdende ægtefælle.
I henlæggelsesåret fragår henlæggelser til  

 konjunkturudligning således ved opgørelsen af det overskud, der ligger til  

 grund for beregning af den del af overskuddet, der kan overføres til en  

 medarbejdende ægtefælle.
I det indkomstår, hvor henlæggelserne indtægtsføres,  

 medregnes de i beregningsgrundlaget for overførsel til medarbejdende  

 ægtefælle (TfS 1994.541).
 En selvstændigt erhvervsdrivende, som anvender kapitalafkastordningen og  

 samtidig har lønindtægt, kan dels henlægge til konjunkturudligning, dels  

 indskyde på etableringskonto efter reglerne herom.
 Der kan højst henlægges 25 pct. af overskuddet til konjunkturudligning og  

investeringsfonds tilsammen for et henlæggelsesår.
 Henlægges således f.eks. 20 pct. til konjunkturudligning, kan der kun  

 henlægges 5 pct. til investeringsfonds.
 Adgangen til at henlægge til investeringsfonds er under aftrapning for  

 helt at bortfalde fra og med indkomståret 1998, jf. investeringsfondslovens §  

 4, stk. 1.
 For samme indkomstår kan der ikke både henlægges til  

 konjunkturudligning og indtægtsføres tidligere henlagte beløb efter  

 reglerne i § 22 b, stk. 4, 6 og 7, jf. cirkulærets punkt henholdsvis 21.4,  

 21.6 og 21.7.
 Hvis for eksempel den skattepligtige i maj 1997 indtægtsfører  

 henlæggelser, der stammer fra en henlæggelse foretaget for indkomståret 1995  

 (d.v.s. at de 66 pct. er indsat på en bunden konto i et pengeinstitut i 1996,  

 jf. cirkulærets punkt 21.3), kan den skattepligtige ikke henlægge til  

 konjunkturudligning for indkomståret 1997.
Der er imidlertid ikke noget til hinder for, at der for eksempel foretages  

 henlæggelse til investeringsfonds og indtægtsføres  

 konjunkturudligningshenlæggelser for samme indkomstår.
Det skyldes, at de to  

 ordninger er forskellige, herunder i deres anvendelsesområde.
I ovennævnte  

 eksempel vil den skattepligtige således kunne henlægge til investeringsfonds  

 for indkomståret 1997.
 21.2. Konjunkturudligningsskat - § 22 b, stk. 2.
 Efter virksomhedsskattelovens § 22 b, stk. 2, skal der for  

 henlæggelsesåret betales en konjunkturudligningsskat på 34 pct. af det  

 henlagte beløb svarende til virksomhedsskatten for de selvstændigt  

 erhvervsdrivende, der anvender virksomhedsordningen.
Virksomhedsskattelovens § 21 og § 22, jf. cirkulærets punkt 18 og 19,  

 finder tilsvarende anvendelse for påligning, opkrævning, hæftelse og  

 inddrivelse af konjunkturudligningsskatten.
Det betyder blandt andet, at  

 konjunkturudligningsskatten opkræves på samme måde som den foreløbige  

 virksomhedsskat efter virksomhedsordningen, d.v.s. som B-skat.
Hvis skatten  

 ikke betales, kan den inddrives efter almindelige regler, men det får ikke  

 betydning for selve henlæggelsen.
 21.3. Konjunkturudligningskonto - § 22 b, stk. 3.
Efter virksomhedsskattelovens § 22 b, stk. 3, er det en betingelse for at  

 opnå fradrag for henlæggelse til konjunkturudligning, at henlæggelsen efter  

 konjunkturudligningsskat, d.v.s. 66 pct. af henlæggelsen, indsættes på en  

 bunden konto her i landet i et pengeinstitut, som Finanstilsynet har meddelt  

 tilladelse til at drive pengeinstitutvirksomhed, eller i et udenlandsk  

 kreditinstitut, der efter tilladelse i et land inden for De Europæiske  

 Fællesskaber eller et land, som Fællesskabet har indgået en samarbejdsaftale  

 med, udøver virksomhed gennem en filial her i landet.
De nærmere regler om  

 disse pengeinstitutter findes i lov om banker og sparekasser m.v. § 6 a, stk.  

 1-4.
 Beløbet skal indsættes på kontoen efter henlæggelsesårets udløb, men inden  

 udløbet af fristen for indgivelse af selvangivelse for henlæggelsesåret.
 Kontoen skal betegnes konjunkturudligningskonto og bære påtegning om den  

 skattepligtiges navn, adresse, personnummer, om virksomhedens regnskabsår og  

 om henlæggelsesåret.
 Kontoen skal være en kontantforrentet indlånskonto og kan ikke være en  

 gevinstopsparingskonto.
 En skattepligtig kan godt overføre en konjunkturudligningskonto fra et  

 pengeinstitut til et andet.
 De nærmere regler om kravene til en konjunkturudligningskonto fremgår af  

 bekendtgørelse nr. 34 af 18. januar 1994 om konjunkturudligningsordningen i  

 kapitalafkastordningen, jf. bemyndigelsesbestemmelsen i  

 virksomhedsskattelovens § 22 b, stk. 10, som er omtalt i cirkulærets punkt  

 21.10.
 21.4. Indtægtsføring og hævninger - § 22 b, stk. 4.
 21.4.1. Indtægtsføringen - § 22 b, stk. 4, 1. pkt.
Et beløb, der er henlagt til konjunkturudligning, medregnes ved opgørelsen  

 af den skattepligtiges personlige indkomst for det indkomstår, hvor  

 indskuddet hæves.
Den henlæggelse, der indtægtsføres, anses for personlig  

 indkomst vedrørende selvstændig erhvervsvirksomhed.
 Den indtægtsførte konjunkturudligning, inklusive den dertil svarende  

 konjunkturudligningsskat, medregnes ved opgørelsen af den personlige indkomst  

 i maksimeringsreglen vedrørende kapitalafkastets størrelse i  

 virksomhedsskattelovens § 22 a, stk. 3, nr. 1 (TfS 1994.541), jf. cirkulærets  

 punkt 20.5.
 Efter Skatteministeriets opfattelse skal den indtægtsførte  

 konjunkturudligning imidlertid ikke medregnes ved opgørelsen af grundlaget  

 for henlæggelser til investeringsfonds, da det i investeringsfondslovens § 4,  

 stk. 1, er præciseret, at beløbet heller ikke skal fragå i dette grundlag ved  

 henlæggelsen, jf. cirkulærets punkt 21.1.2 (TfS 1994.541).
Den indtægtsførte konjunkturudligning indgår som et integreret led ved  

 opgørelsen af den personlige indkomst.
Konsekvensen heraf er blandt andet, at  

 det er summen af den indtægtsførte konjunkturudligningshenlæggelse og  

 den personlige indkomst fra årets indtjening, der skal beregnes skat og  

 arbejdsmarkedsbidrag af (TfS 1994.541).
 Ved skatteberegningen for det indkomstår, hvor en  

 konjunkturudligningshenlæggelse indtægtsføres, fradrages den  

 konjunkturudligningsskat, der svarer til hævningen, i den skattepligtiges  

 slutskat med tillæg af eventuel overført restskat m.v. efter reglerne i § 22  

 b, stk. 5. Se nærmere herom i cirkulærets punkt 21.5.
 21.4.2. Tidspunkter for hævning af indskud og indtægtsføring af  

 henlæggelser, herunder 10. års-reglen - § 22 b, stk. 4, 2.-5. pkt.
 Et indskud på en konjunkturudligningskonto kan hæves med virkning for et  

 indkomstår, hvis det hæves inden udløb af fristen for indgivelse af  

 selvangivelse for det pågældende indkomstår.
Beløbet kan hæves, når henlæggelsesåret er udløbet.
Et pengeinstitut kan  

 dog ikke udbetale beløbet fra kontoen, før der er forløbet 3 måneder fra det  

 tidspunkt, hvor beløbet blev henlagt.
Et indskud skal hæves senest i det 10. indkomstår efter henlæggelsesårets  

 udløb.
Hvis en henlæggelse ikke er indtægtsført inden udløbet af denne frist,  

 skal beløbet medregnes ved opgørelsen af den skattepligtiges personlige  

 indkomst for det 10. indkomstår efter, at henlæggesåret er udløbet.
Hvis der er foretaget henlæggelser for flere indkomstår, skal beløbene  

 indtægtsføres i den rækkefølge, de er henlagt i.
Det vil sige, at  

 henlæggelser for et tidligere år skal indtægtsføres, før henlæggelser for et  

 senere år kan indtægtsføres.
 Der er imidlertid ikke regler om, at konjunkturudligningshenlæggelser og  

 investeringsfondshenlæggelser skal anvendes i en bestemt rækkefølge.  

 Investeringsfondshenlæggelser for et senere indkomstår kan således anvendes  

 før konjunkturudligningshenlæggelser for et tidligere år, og omvendt.
Der er heller ikke regler om, at konjunkturudligningsbeløb skal anvendes  

 til bestemte formål.
Konjunkturudligningsbeløb kan derfor anvendes helt frit  

 af den skattepligtige til erhvervsmæssige eller private formål.
 En henlæggelse, som er foretaget over flere indkomstår, kan indtægtsføres  

 og benyttes i et enkelt eller flere indkomstår, ligesom en henlæggelse, som  

 er foretaget i et enkelt indkomstår, kan indtægtsføres og benyttes over flere  

 indkomstår.
 21.5. Modregning af tidligere betalt konjunkturudligningsskat ved den  

 endelige skatteberegning - § 22 b, stk. 5.
 Ved skatteberegningen for det indkomstår, hvor en henlæggelse  

 indtægtsføres, fradrages den tidligere betalte konjunkturudligningsskat, der  

 knytter sig til det henlagte beløb, i den skattepligtiges slutskat med tillæg  

 af eventuel overført restskat m.v.
Konjunkturudligningsskatten af indtægtsførte henlæggelser kan overstige  

 årets slutskat med tillæg af eventuel overført restskat m.v.  

 Konjunkturudligningsskat, der ikke kan rummes i årets slutskat m.v.,  

 udbetales kontant - uden hensyntagen til opgørelsen af en eventuel ægtefælles  

 slutskat.
Udbetalingen sker som overskydende skat, jf. kildeskattelovens §  

 60, stk. 1, litra f, og § 62. Udbetalingen kan endvidere ske efter reglerne i  

 kildeskattelovens § 55.
 21.6. År med underskud - § 22 b, stk. 6.
 Efter virksomhedsskattelovens § 22 b, stk. 6, skal der indtægtsføres  

 henlæggelser til konjunkturudligning svarende til underskuddet for  

 indkomstår, hvor den skattepligtiges personlige indkomst fra selvstændig  

 erhvervsvirksomhed før fradrag for konjunkturudligningshenlæggelser og efter  

 fradrag af kapitalafkast er negativ.
 Efter § 22 b, stk. 1, 5. pkt., kan der ikke foretages henlæggelser til  

 konjunkturudligning for indkomstår, hvor der indtægtsføres henlæggelser.  

 Dette gælder uanset årsagen til indtægtsføringen, jf. cirkulærets punkt  

 21.1.3.
 Disse regler indebærer blandt andet, at der ikke kan henlægges til  

 konjunkturudligning for indkomstår, hvor der er underskud efter § 22 b, stk.  

 6, og hvor der derfor skal indtægtsføres tidligere henlæggelser svarende til  

 underskuddet.
 Hvis der ikke er nogen tidligere henlæggelser at indtægtsføre, kan der  

 imidlertid henlægges til konjunkturudligning for indkomstår, hvor der  

 fremkommer et underskud ved opgørelsen efter § 22 b, stk. 6 (TfS 1994.541).
 21.7. Ophør m.v. - § 22 b, stk. 7.
 21.7.1. Ophør med at anvende kapitalafkastordningen, herunder overgang til  

 virksomhedsordningen - § 22 b, stk. 7, 1. og 4. pkt.
 Hvis den skattepligtige ophører med at anvende kapitalafkastordningen og  

 ikke benytter sig af muligheden for at indtræde i virksomhedsordningen, skal  

 foretagne konjunkturudligningshenlæggelser indtægtsføres med virkning for det  

 seneste indkomstår, hvor den skattepligtige har anvendt  

 kapitalafkastordningen, jf. § 22 b, stk. 7, 1. pkt.
 Dette medfører, at der ikke for dette indkomstår kan henlægges til  

 konjunkturudligning, jf. § 22 b, stk. 1, 5. pkt., hvorefter der som nævnt i  

 cirkulærets punkt 21.1.3 og 21.6 ikke kan henlægges til konjunkturudligning  

 for indkomstår, for hvilke der indtægtsføres henlæggelser.
Hvis den skattepligtige i forbindelse med ophør med at anvende  

 kapitalafkastordningen i stedet for går over til at anvende  

 virksomhedsordningen, frigives det beløb på 66 pct. af  

 konjunkturudligningshenlæggelserne, der er indsat på den bundne  

 konjunkturudligningskonto i et pengeinstitut.
Den skattepligtige kan herefter  

 ved overgangen til virksomhedsordningen vælge enten at hæve indskuddet  

 eller en del heraf eller at overføre hele det frigivne beløb eller en  

 del heraf til konto for opsparet overskud i virksomhedsordningen, jf. § 22 b,  

 stk. 7. 4. pkt.
 21.7.2. Konkurs, ophør med skattepligt her til landet, dødsfald m.v. -  

 § 22 b, stk. 7, 2.-3. pkt. og 5.-7. pkt.
Hvis den skattepligtige ophører med selvstændig virksomhed på grund af  

 konkurs, skal konjunkturudligningshenlæggelser indtægtsføres med virkning for  

 det indkomstår, hvori konkursdekret afsiges over den skattepligtige.  

 Henlæggelserne medregnes ikke til konkursindkomsten, jf. § 22 b, stk. 7,  

 2.-3. pkt.
For så vidt angår de almindelige regler ved konkurs m.v. kan  

 henvises til cirkulære nr. 68 af 20. maj 1992 om visse skattemæssige forhold  

 ved konkurs og underskudsbegrænsning ved akkord m.v.
Hvis den skattepligtige ophører med at være fuldt skattepligtig her i  

 landet efter kildeskattelovens § 1, skal henlæggelserne medregnes til den  

 personlige indkomst for det indkomstår, hvor skattepligten ophører.
Dette  

 gælder dog ikke i det omfang, den skattepligtige fortsat er begrænset  

 skattepligtig her i landet efter kildeskattelovens § 2 med hensyn til  

 virksomhed med fast driftssted her i landet.
Hvis den skattepligtige ophører  

 med at være begrænset skattepligtig efter kildeskattelovens § 2 med hensyn  

 til virksomhedsdriften, skal henlæggelserne medregnes til den personlige  

 indkomst i det år, hvor skattepligten ophører.
Hvis den skattepligtige i tilfælde af dobbeltdomicil bliver hjemmehørende  

 i en fremmed stat, Færøerne eller Grønland efter bestemmelserne i en  

 dobbeltbeskatningaftale, skal henlæggelserne medregnes til den personlige  

 indkomst for det indkomstår, hvor det skattemæssige hjemsted flyttes.
Dette  

 gælder dog ikke i det omfang, den skattepligtige fortsat er skattepligtig  

 efter kildeskattelovens § 1 med hensyn til virksomhed med fast driftssted her  

 i landet.
Hvis den skattepligtige ophører med at være skattepligtig efter  

 kildeskattelovens § 1 med hensyn til virksomhedsdriften, skal henlæggelserne  

 medregnes til den personlige indkomst for det indkomstår, hvor skattepligten  

 ophører, medmindre den skattepligtige, jf. ovenfor, fortsat er begrænset  

 skattepligtig her i landet efter kildeskattelovens § 2 med hensyn til  

 virksomhed med fast driftssted her i landet.
 21.8. Ingen råden over indskud på konjunkturudligningskonto - § 22 b,  

 stk. 8.
 Kontohaveren kan ikke råde over beløb, der er indskudt på en  

 konjunkturudligningskonto i et pengeinstitut.
 Det vil sige, at overdragelse, pantsætning eller andre retshandler med  

 hensyn til indskud på en konto for konjunkturudligning ikke kan finde sted,  

 ligesom indskuddene heller ikke kan gøres til genstand for  

 kreditorforfølgning.
 21.9. Rentetilskrivning - § 22 b, stk. 9.
Renter, der tilskrives konjunkturudligningskontoen, skal hæves fra  

 kontoen, før indskud kan hæves.
Renterne kan hæves efter de regler, som det  

 pågældende pengeinstitut har fastsat herom.
 Renterne er skattepligtige efter skattelovgivningens almindelige regler.
 21.10. Regnskabskrav og bemyndigelsesbestemmelser - § 22 b, stk.  

 10.
De skattepligtiges regnskaber skal indrettes således, at de indeholder de  

 posteringer, der er nødvendige af hensyn til skattemyndighedernes mulighed  

 for at kontrollere henlæggelser og hævede indskud.
Skatteministeren kan  

 fastsætte de nærmere regler herom.
Skatteministeren kan ligeledes fastsætte  

 nærmere regler om bl.a. pengeinstitutternes medvirken ved ordningen og om  

 gennemførelsen af konjunkturudligningsordningen.
 I medfør af bemyndigelsen er der udstedt bekendtgørelse nr. 34 af 18.  

 januar 1994 om konjunkturudligningsordningen i kapitalafkastordningen.
 Efter bekendtgørelsen er der bl.a. fastsat følgende regler:
En konto for konjunkturudligning må kun omfatte indskud, der er foretaget  

 efter virksomhedsskattelovens § 22 b.
Samme konto kan omfatte indskud  

 vedrørende forskellige henlæggelsesår, når det klart fremgår, hvilke  

 henlæggelsesår indskuddene vedrører.
 Det kontoførende pengeinstitut skal senest den 15. oktober til Told- og  

 Skattestyrelsen indberette de beløb, som er indskudt henholdsvis hævet på  

 konjunkturudligningskonti før den 1. oktober, og som ikke tidligere er  

 indberettet.
 Indberetningerne om indskud og hævninger skal ske samtidig, og de skal for  

 hver konto omfatte oplysninger om:
Indberetningerne indgives på edb-medium.
Vilkårene herfor fastsættes af  

 Told- og Skattestyrelsen.
Oplysningerne kan dog i stedet indgives på skemaer,  

 der udarbejdes af Told- og Skattestyrelsen.
 Indberetningerne må ikke indeholde oplysninger om rentetilskrivninger og  

 renter, der er hævet efter virksomhedsskattelovens § 22 b, stk. 9, som er  

 omtalt i cirkulærets punkt 21.9.
 Reglerne om konjunkturudligningskontoen er i øvrigt fastsat i  

 virksomhedsskattelovens § 22 b, stk. 3, som er beskrevet nærmere i  

 cirkulærets punkt 21.3.
K.
KAPITEL 8, ANDRE BESTEMMELSER 22. Bemyndigelsesbestemmelse, herunder bekendtgørelser  

 i medfør af virksomhedsskatteloven - § 23.
 Efter denne bestemmelse kan skatteministeren fastsætte nærmere regler om  

 virksomhedsskattelovens gennemførelse og administration, d.v.s. om  

 gennemførelsen og administrationen af både virksomhedsordningen og  

 kapitalafkastordningen.
 I medfør af andre bemyndigelsesbestemmelser i virksomhedsskatteloven er  

 udstedt følgende bekendtgørelser:
 Bekendtgørelse nr. 141 af 26. februar 1992 om skattemæssige krav til  

 regnskabsgrundlaget og årsregnskabet, som er fastsat i medfør af bl.a.  

 virksomhedsskattelovens § 2, stk. 6 (tidligere stk. 5). Denne bekendtgørelse  

 er omtalt i cirkulærets punkt 3.1.
 Bekendtgørelse nr. 34 af 18. januar 1994 om konjunkturudligningsordningen  

 i kapitalafkastordningen, som er fastsat i medfør af  

 bemyndigelsesbestemmelsen i virksomhedsskattelovens § 22 b, stk. 10  

 (tidligere stk. 11), jf. cirkulærets punkt 21.10, hvor indholdet af  

 bekendtgørelsen er beskrevet nærmere.
 23. Mulighed for at medregne en del af kapitalafkastet  

 til personlig indkomst under både virksomhedsordningen og  

 kapitalafkastordningen med henblik på opsparing til kapitalpension - § 23 a.
Efter virksomhedsskattelovens § 23 a kan den skattepligtige vælge at  

 medregne et grundbeløb på højst 25.000 kr. af kapitalafkast, som overføres  

 efter § 5, stk. 1, nr. 3, litra a, eller som beregnes efter § 22 a, til den  

 personlige indkomst.
Beløbet reguleres efter personskattelovens § 20.
Bestemmelsen er udtryk for en tilpasning af virksomhedsskattelovens regler  

 om kapitalafkast til pensionsbeskatningslovens regler om fradragsret for  

 indskud til kapitalpensionsopsparing, hvorefter de årlige indskud til  

 kapitalpension ikke må overstige den personlige indkomst.
Bestemmelsen i  

 virksomhedsskattelovens § 23 a gælder både i forhold til virksomhedsordningen  

 og i forhold til kapitalafkastordningen.
 Uden bestemmelsen i § 23 a ville kapitalafkast under  

virksomhedsordningen altid blive medregnet til kapitalindkomsten, når  

 det ikke spares op i virksomheden, jf. cirkulærets punkt 12.1.
 Kapitalafkast, der spares op under virksomhedsordningen, medregnes altid  

 til den personlige indkomst, når det hæves i et senere år, jf. cirkulærets  

 punkt 12.3.
 Et kapitalafkast fragår i virksomhedens skattepligtige overskud ved  

 opgørelsen af det resterende overskud, der altid er personlig indkomst, når  

 det hæves, jf. cirkulærets punkt 12.3. Kapitalafkast, der ikke spares op i  

 virksomhedsordningen, nedbringer således den skattepligtiges personlige  

 indkomst.
 Tilsvarende nedbringer kapitalafkast efter kapitalafkastordningen  

 den personlige indkomst, da kapitalafkastet efter reglerne i  

 virksomhedsskattelovens § 22 a, stk. 1, fragår i den personlige indkomst og  

 lægges til kapitalindkomsten, jf. cirkulærets punkt 20.2.
Efter pensionsbeskatningslovens regler må de årlige indskud til  

 kapitalpension imidlertid ikke overstige årets personlige indkomst.
Dette kan  

 medføre både for erhvervsdrivende under virksomhedsordningen og for  

 erhvervsdrivende under kapitalafkastordningen, at de kommer i den situation,  

 at de personlige indkomster ikke er tilstrækkeligt store til at dække de  

 indskud til kapitalpensionsopsparing, der kan gives fradragsret for.
Efter  

 pensionsbeskatningslovens regler gives der fradragsret for årlige indskud med  

 et grundbeløb på højst 25.000 kr.
Efter bestemmelsen i virksomhedsskattelovens § 23 a kan skattepligtige  

 under virksomhedsordningen imidlertid vælge at medregne som personlig  

 indkomst et grundbeløb på højst 25.000 kr. ud af et kapitalafkast, som hæves  

 for det indkomstår, hvori det fremkommer.
Tilsvarende kan skattepligtige  

 under kapitalafkastordningen vælge at medregne som personlig indkomst et  

 grundbeløb på højst 25.000 kr. ud af det kapitalafkast, som beregnes efter  

 reglerne i virksomhedsskattelovens § 22 a, jf. cirkulærets punkt 20.
Grundbeløbet på 25.000 kr. efter virksomhedsskattelovens § 23 a svarer til  

 ovennævnte beløbsgrænse i pensionsbeskatningsloven.
Begge beløb reguleres  

 efter personskattelovens § 20 og udgør 32.200 kr. i 1997-niveau.
 Bestemmelsen i virksomhedsskattelovens § 23 a tilsigter, at selvstændigt  

 erhvervsdrivende med lave personlige indkomster under henholdsvis  

 virksomhedsordningen og kapitalafkastordningen ikke kommer i den situation,  

 at de kan disponere over et kapitalafkast uden at kunne indskyde det i en  

 kapitalpensionsordning på grund af reglen i pensionsbeskatningsloven,  

 hvorefter indskuddet ikke må overstige den personlige indkomst.
 De selvstændigt erhvervsdrivende skal på selvangivelsen medtage  

 kapitalafkast som kapitalindkomst, efter at der er foretaget fradrag for den  

 del af kapitalafkastet, der skal medregnes ved opgørelsen af den personlige  

 indkomst.
1. OPHÆVELSE AF CIRKULÆRER Følgende cirkulærer ophæves:
 Cirkulære nr. 21 af 9. december 1986 om virksomhedsskatteloven.
 Cirkulære nr. 37 af 12. marts 1991 om ændring af cirkulære om  

 virksomhedsskatteloven.
 Punkt 1.5 og kapitel 6 i cirkulære nr. 198 af 4. december 1991 om  

 ændringer i afskrivningsloven, fusionsskatteloven, personskatteloven,  

 selskabsskatteloven og virksomhedsskatteloven.
 Punkt 7 i cirkulære nr. 181 af 1. december 1995 om ophævelse af lov om  

 særlig indkomstskat m.v. og ændring af forskellige skattelove og  

 konkursloven.
 Cirkulære nr. 27 af 13. marts 1997 om lov nr. 1217 af 27. december 1996 om  

 ændring af forskellige skattelove (Forenkling af virksomhedsordningen,  

 afskaffelse af 25 pct.s tillægget m.v.).
