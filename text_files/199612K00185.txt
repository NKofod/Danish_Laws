Nr LSF 185 Forslag til Lov om pligtaflevering af udgivne værker Fremsat af kulturministeren (Ebbe Lundgaard) den 12. marts 1997 Vedtaget ved tredjebehandling den 27. maj 1997 Lov nr. 423 af 10/06/1997 § 1. Af værker, der udgives her i landet, skal der afleveres to eksemplarer til en pligtafleveringsinstitution, jf. § 9, stk. 1.
Pligten gælder, uanset hvilket medium der er anvendt ved eksemplarfremstillingen.
 Stk. 2. Ved et værk forstås en afgrænset mængde af information,  

 som må betragtes som en afsluttet og selvstændig enhed.
 Stk. 3. Et værk anses for udgivet, når eksemplarer af værket med  

 ophavsmandens samtykke er bragt i handelen eller på anden måde spredt blandt  

 almenheden.
 Stk. 4. Som udgivelse anses også det forhold, at der med  

 ophavsmandens samtykke tilgår almenheden meddelelse om, at eksemplarer af  

 værket fremstilles og distribueres på bestilling, eller at værket er  

 tilgængeligt i en database, hvorfra brugeren kan hjemtage et eksemplar.
 Stk. 5. Som udgivelse anses endvidere eksemplarspredning blandt  

 almenheden i medfør af bestemmelserne i kapitel 2 i lov om ophavsret.
 Stk. 6. Udgivelse her i landet omfatter tilfælde, hvor  

 eksemplarerne er fremstillet her i landet, og tilfælde, hvor eksemplarerne er  

 fremstillet i udlandet med særligt henblik på spredning her i landet.
 Stk. 7. Værker i form af edb-programmer skal ikke afleveres,  

 medmindre et eksemplar af et edb-program udgør en del af et værk af en anden  

 art og udgives sammen med dette.
 § 2. Værkerne skal afleveres i den form, hvori de udgives,  

 medmindre andet er bestemt i medfør af § 9, stk. 1.
Stk. 2. Kan et værk kun gøres tilgængeligt ved brug af teknisk  

 udstyr, skal den nødvendige vejledning hertil ledsage de afleverede  

 eksemplarer.
Ved udgivelser i digital form og ved udgivelser, der anvender  

 udstyr, som ikke følger normale standarder, skal den afleveringspligtige  

 efter påkrav fra pligtafleveringsinstitutionen aflevere den tekniske  

 dokumentation, som er nødvendig, for at værket kan gøres tilgængeligt på et  

 tidspunkt, hvor det anvendte tekniske udstyr ikke længere er i almindelig  

 handel.
Den afleveringspligtige kan kræve, at den tekniske dokumentation ikke  

 gøres tilgængelig for udenforstående.
 Stk. 3. Ved udgivelse af værker i databaser, jf. § 1, stk. 4, skal  

 den afleveringspligtige give pligtafleveringsinstitutionen meddelelse om  

 udgivelsen og samtidig medsende de adgangskoder og andre oplysninger, der  

 måtte være nødvendige, for at institutionen kan få adgang til værkerne.  

 Afleveringspligten opfyldes derved, at pligtafleveringsinstitutionen har  

 adgang til at rekvirere eller fremstille eksemplarer af værkerne.
 Stk. 4. Nye udgaver af et værk er tillige afleveringspligtige.
 § 3. Afleveringspligten påhviler den, der fremstiller færdige  

 eksemplarer til udgivelse.
 Stk. 2. Kan fremstilleren ikke entydigt identificeres, påhviler  

 afleveringspligten efter påkrav fra pligtafleveringsinstitutionen udgiveren.  

 Ved udgiveren forstås den, der foranstalter spredningen, jf. § 1, stk. 3.
Stk. 3. Ved udgivelser, hvor eksemplarfremstillingen er sket i  

 udlandet, påhviler afleveringspligten udgiveren eller, hvis denne ikke er  

 bosiddende her i landet, den importør, som repræsenterer udgiveren her i  

 landet.
Såfremt udgiveren er bosiddende i udlandet og der ikke findes en  

 importør her i landet, påhviler afleveringspligten udgiveren.
 § 4. I ethvert her i landet udgivet værk, jf. § 1, skal udgiveren  

 anføre sit navn eller firma samt hjemsted.
 § 5. Udgiveren er forpligtet til efter påkrav fra  

 pligtafleveringsinstitutionen at give sådanne oplysninger, som er nødvendige  

 for den korrekte registrering af værket i nationalbibliografien.
§ 6. Udgifterne til fremstilling af de pligtafleverede eksemplarer  

 afholdes af udgiveren.
Ved eksemplarer, der er fremstillet i udlandet,  

 afholdes de tilsvarende udgifter af den afleveringspligtige efter § 3, stk.  

 3.
 Stk. 2. Udgifter til porto, fragt og lignende afholdes af  

 pligtafleveringsinstitutionen efter kulturministerens nærmere bestemmelse.
 Stk. 3. Kulturministeren fastsætter endvidere nærmere bestemmelser  

 om tilfælde, hvor pligtafleveringsinstitutionen kan give hel eller delvis  

 godtgørelse for produktionsomkostningerne.
 § 7. Afgår den afleveringspligtige ved døden, eller kommer den  

 pågældende under konkurs, påhviler afleveringspligten boet.
 § 8. De afleverede eksemplarer opbevares på to forskellige  

 geografiske lokaliteter efter kulturministerens nærmere bestemmelse.
Stk. 2. Eksemplarerne indgår i de modtagende institutioners  

 samlinger og gøres tilgængelige for brugerne inden for rammerne af  

 ophavsretsloven.
Eksemplarer af værker i digital form må dog alene stilles  

 til rådighed for enkeltpersoner til personligt gennemsyn eller studium på  

 stedet ved hjælp af teknisk udstyr.
Eksemplarfremstilling i digital form er  

 ikke tilladt.
 § 9. Kulturministeren fastsætter nærmere bestemmelser om  

 afleveringsformen, herunder hvilke oplysninger der skal ledsage det  

 afleverede, terminer for afleveringen, og til hvilken institution aflevering  

 skal ske.
 Stk. 2. Kulturministeren fastsætter endvidere nærmere bestemmelser  

 om bevaring og tilgængeliggørelse af det afleverede.
Stk. 3. Kulturministeren kan fastsætte bestemmelser om undtagelser  

 fra afleveringspligten, herunder at visse typer af værker eller værker, der  

 fremstilles i begrænset antal eksemplarer, ikke skal afleveres.
Ministeren  

 kan endvidere fastsætte bestemmelser om kassation af afleverede eksemplarer,  

 som ikke skønnes bevaringsværdige af kulturelle eller forskningsmæssige  

 grunde.
 § 10. Overtrædelser af § 1, stk. 1, § 2 og § 4 straffes med bøde.
 Stk. 2. Med bøde straffes endvidere den, der undlader at  

 efterkomme et påkrav efter § 2, stk. 2, § 3, stk. 2, eller § 5.
 Stk. 3. I forskrifter, der fastsættes i medfør af § 9, kan der  

 fastsættes straf i form af bøde for overtrædelse af bestemmelserne i  

 forskrifterne.
 Stk. 4. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 11. Loven træder i kraft den 1. januar 1998.
 Stk. 2. Lov nr. 160 af 1. juli 1927 om pligtig Aflevering af  

 Tryksager til offentlige Biblioteker ophæves.
 Stk. 3. I lov nr. 186 af 12. marts 1997 om film ophæves §  

 13.
 § 12. Loven gælder ikke for Færøerne og Grønland.
Oprindeligt fremsat forslag § 1. Af værker, der udgives her i landet, skal der afleveres to eksemplarer til en pligtafleveringsinstitution, jf. § 9, stk. 1.
Pligten gælder uanset det medium, som er anvendt ved eksemplarfremstillingen.
 Stk. 2. Ved et værk forstås en afgrænset mængde af information,  

 som må betragtes som en afsluttet og selvstændig enhed.
 Stk. 3. Et værk anses for udgivet, når eksemplarer af værket med  

 ophavsmandens samtykke er bragt i handelen eller på anden måde spredt blandt  

 almenheden.
 Stk. 4. Som udgivelse anses også det forhold, at der med  

 ophavsmandens samtykke tilgår almenheden meddelelse om, at eksemplarer af  

 værket fremstilles og distribueres på bestilling, eller at værket er  

 tilgængeligt i en database, hvorfra brugeren kan hjemtage et eksemplar.
 Stk. 5. Som udgivelse anses endvidere eksemplarspredning blandt  

 almenheden i medfør af bestemmelserne i kapitel 2 i lov nr. 395 af 14. juni  

 1995 om ophavsret.
 Stk. 6. Udgivelse her i landet omfatter tilfælde, hvor  

 eksemplarerne er fremstillet her i landet, og tilfælde, hvor eksemplarerne er  

 fremstillet i udlandet med særligt henblik på spredning her i landet.
 § 2. Værkerne skal afleveres i den form, hvori de udgives, med  

 mindre andet er bestemt i medfør af § 9, stk. 1.
Stk. 2. Kan et værk kun gøres tilgængeligt ved brug af teknisk  

 udstyr, skal den nødvendige vejledning hertil ledsage de afleverede  

 eksemplarer.
Ved udgivelser i digital form og ved udgivelser, der anvender  

 udstyr, som ikke følger normale standarder, skal den afleveringspligtige  

 efter påkrav fra pligtafleveringsinstitutionen aflevere den tekniske  

 dokumentation, som er nødvendig, for at værket kan gøres tilgængeligt på et  

 tidspunkt, hvor det anvendte tekniske udstyr ikke længere er i almindelig  

 handel.
Den afleveringspligtige kan kræve, at den tekniske dokumentation ikke  

 gøres tilgængelig for udenforstående.
 Stk. 3. Ved udgivelse af værker i databaser, jf. § 1, stk. 4, skal  

 den afleveringspligtige give pligtafleveringsinstitutionen meddelelse om  

 udgivelsen og samtidig medsende de adgangskoder og andre oplysninger, der  

 måtte være nødvendige, for at institutionen kan få adgang til værkerne.  

 Afleveringspligten opfyldes derved, at pligtafleveringsinstitutionen har  

 adgang til at rekvirere eller fremstille eksemplarer af værkerne.
 Stk. 4. Nye udgaver af et værk er tillige afleveringspligtige.
 § 3. Afleveringspligten påhviler den, der fremstiller færdige  

 eksemplarer til udgivelse.
 Stk. 2. Kan fremstilleren ikke entydigt identificeres, påhviler  

 afleveringspligten efter påkrav fra pligtafleveringsinstitutionen udgiveren.  

 Ved udgiveren forstås den, der foranstalter spredningen, jf. § 1, stk. 3.
Stk. 3. Ved udgivelser, hvor eksemplarfremstillingen er sket i  

 udlandet, påhviler afleveringspligten udgiveren eller, hvis denne ikke er  

 bosiddende her i landet, den importør, som repræsenterer udgiveren her i  

 landet.
Såfremt udgiveren er bosiddende i udlandet, og der ikke findes en  

 importør her i landet, påhviler afleveringspligten udgiveren.
 § 4. I ethvert her i landet udgivet værk, jf. § 1, skal udgiveren  

 anføre sit navn eller firma samt hjemsted.
 § 5. Udgiveren er forpligtet til efter påkrav fra  

 pligtafleveringsinstitutionen at give sådanne oplysninger, som er nødvendige  

 for den korrekte registrering af værket i nationalbibliografien.
§ 6. Udgifterne til fremstilling af de pligtafleverede eksemplarer  

 afholdes af udgiveren.
Ved eksemplarer, der er fremstillet i udlandet,  

 afholdes de tilsvarende udgifter af den afleveringspligtige efter § 3, stk.  

 3.
 Stk. 2. Udgifter til porto, fragt og lignende afholdes af  

 pligtafleveringsinstitutionen efter kulturministerens nærmere bestemmelse.
 Stk. 3. Kulturministeren fastsætter endvidere nærmere bestemmelser  

 om tilfælde, hvor pligtafleveringsinstitutionen kan give hel eller delvis  

 godtgørelse for produktionsomkostningerne.
 § 7. Afgår den afleveringspligtige ved døden, eller kommer den  

 pågældende under konkurs, påhviler afleveringspligten boet.
 § 8. De afleverede eksemplarer opbevares på to forskellige  

 geografiske lokaliteter efter kulturministerens nærmere bestemmelse.
 § 9. Kulturministeren fastsætter nærmere bestemmelser om  

 afleveringsformen, herunder hvilke oplysninger der skal ledsage det  

 afleverede, terminer for afleveringen og til hvilken institution aflevering  

 skal ske.
 Stk. 2. Kulturministeren fastsætter endvidere nærmere bestemmelser  

 om bevaring og tilgængeliggørelse af det afleverede.
Stk. 3. Kulturministeren kan fastsætte bestemmelser om undtagelser  

 fra afleveringspligten, herunder at visse typer af værker eller værker, der  

 fremstilles i begrænset antal eksemplarer, ikke skal afleveres.
Ministeren  

 kan endvidere fastsætte bestemmelser om kassation af afleverede eksemplarer,  

 som ikke skønnes egnede til bevaring.
 § 10. Overtrædelser af § 1, stk. 1, § 2 og § 4 straffes med bøde.
 Stk. 2. Med bøde straffes endvidere den, der undlader at  

 efterkomme et påkrav efter § 2, stk. 2, § 3, stk. 2 eller § 5.
 Stk. 3. I forskrifter, der fastsættes i medfør af § 9, kan der  

 fastsættes straf i form af bøde for overtrædelse af bestemmelserne i  

 forskrifterne.
 Stk. 4. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 11. Loven træder i kraft den 1. januar 1998.
 Stk. 2. Lov nr. 160 af 1. juli 1927 om pligtig Aflevering af  

 Tryksager til offentlige Biblioteker ophæves.
 § 12. Loven gælder ikke for Færøerne og Grønland.
Bemærkninger til lovforslaget Almindelige bemærkninger til lovforslaget Den tekniske udvikling har medført, at information i stigende grad  

 fremstilles uden for bogtrykkerier og udgives i andre former end  

 traditionelle papirudgaver.
Der er derfor behov for at forny den gældende  

 pligtafleveringslov, der er fra 1927, og som alene omfatter bogtrykt  

 materiale.
Baggrund Pligtaflevering, forstået som en pligt for personer, der fremstiller  

 publikationer mv., til at aflevere eksemplarer til et offentligt bibliotek,  

 har en lang tradition i Danmark.
Siden 1697 har det været pålagt først danske  

 forlæggere, fra 1703 bogtrykkere, at aflevere eksemplarer af trykte  

 materialer til Det Kongelige Bibliotek.
Den mest omfattende pligtafleveringslov kom i 1902, hvorved praktisk taget  

 alt trykt materiale blev afleveringspligtigt.
Som pligtafleveringsbiblioteker  

 fungerede udover Det Kongelige Bibliotek, Statsbiblioteket og  

 Universitetsbiblioteket.
 Den seneste lov på området er Lov nr. 160 af 1. juli 1927 om pligtig  

 aflevering af tryksager til offentlige biblioteker.
I forhold til 1902-loven havde 1927-loven flere indskrænkninger.
Det  

 Kongelige Bibliotek og Statsbiblioteket fortsatte som  

 pligtafleveringsbiblioteker, medens Universitetsbiblioteket fik en  

 rekvisitionsret.
Der var endvidere indskrænkninger med hensyn til arten af  

 afleveringspligtigt materiale og med hensyn til antallet af  

 pligtafleveringseksemplarer.
 Der henvises til den mere detaljerede beskrivelse af den gældende ordning  

 i bilag 1.
 Om behandlingen af 1927-loven henvises til Rigsdagstidende 1926-27:  

 Landstingstidende 731, 771, 1294, 1318; Folketingstidende 5771, 5800 og 5930;  

 A 4865 og B 1275.
 I forbindelse med vedtagelsen af medieansvarsloven i 1991 blev  

 bestemmelserne i den tidligere presselovs § 1 om navngivning af trykkere  

 overført til pligtafleveringslovens § 4, stk. 4-6.
 Om behandlingen af medieansvarsloven henvises til Folketingstidende  

 1990-91, 2. samling: 1544, 2112, 6184, 6536; A 3047 og B 625.
Lovforslaget Det foreliggende lovforslag tilsigter en modernisering af grundlaget for  

 pligtafleveringsordningen, og der kan i den forbindelse henvises til, at en  

 sådan modernisering i de senere år er blevet gennemført i andre nordiske  

 lande.
 Den informationsteknologiske udvikling har understreget nødvendigheden af  

 en sådan modernisering, og en reform på pligtafleveringsområdet indgik derfor  

 i kommissoriet for det udvalg om bibliotekerne i informationssamfundet, som  

 Kulturministeriet nedsatte i juni 1995.
 Udvalget har i juni 1996 afgivet en delbetænkning om pligtaflevering, og  

 denne betænkning danner grundlag for lovforslaget.
Betænkningen har været udsendt til høring hos berørte myndigheder,  

 institutioner og organisationer, jf. oversigt nedenfor.
Høringssvarene er  

 indgået i den videre bearbejdning af betænkningens forslag.
Det afgørende element i den foreslåede nyordning er, at pligtafleveringen  

 baserer sig på et udgivelseskriterium og ikke som den gældende ordning  

 på fremstillingsmåden.
Pligtaflevering vil således komme til at omfatte alle  

 udgivne værker uden hensyn til det medium, der er anvendt ved fremstilling og  

 spredning af værkerne.
Pligtaflevering udstrækkes hermed til at omfatte en række værker, som ikke  

 i dag er afleveringpligtige, men som har stor betydning for kulturarven.
Som  

 eksempler kan nævnes værker i fotografisk reproduktion, fonogrammer (plader,  

 kassetter, cd), videogrammer, udgivelser i digital form, mikrofiche og  

 mikrofilm.
 Nyordningen indebærer således en udvidelse af pligtafleveringens område,  

 som må anses for nødvendig for at tilgodese formålet med en sådan ordning.
Der er imidlertid også lagt vægt på at tilrettelægge ordningen på en sådan  

 måde, at den bliver så lidt byrdefuld for de berørte kredse som muligt.
Man  

 har således fundet det rigtigt, at borgeren foretager aflevering et sted,  

 hvorefter der vil ske fordeling til de relevante  

 pligtafleveringsinstitutioner, primært Det Kongelige Bibliotek og  

 Statsbiblioteket.
Endvidere er det fundet rimeligt, at den gældende  

 rekvisitionsret for Universitetsbiblioteket (nu Danmarks Natur- og  

 Lægevidenskabelige Bibliotek og Det Kongelige Biblioteks  

 Universitetsbiblioteksafdeling, jf. bilag 1) ikke videreføres.
 Endelig skal bemærkes, at den informationsteknologiske udvikling må  

 antages at medføre behov for en revision af bestemmelserne om pligtaflevering  

 inden for en kortere årrække.
Pligtafleveringens formål Formålet med pligtaflevering af udgivne værker kan sammenfattes således:
- at sikre indsamling af de udgivne værker af hensyn til bevaring og  

 videreførelse af den nationale kultur - at sikre, at de udgivne værker også i fremtiden er tilgængelige for  

 forskningen og for almenheden - at sikre grundlaget for en dækkende registrering af de udgivne værker i  

 nationalbibliografien.
 Det er derimod ikke et formål med pligtafleveringen at skaffe gratis  

 eksemplarer til bibliotekernes almindelige virksomhed.
 Kulturarven, for så vidt som den består af rørlige ting, kan groft opdeles  

 i tre kategorier:
- arkivalier - genstande - offentliggjorte værker.
Arkivalier Arkivalier opbevares og registreres primært af de offentlige arkiver.  

 Aflevering af offentlige arkivalier til Statens Arkiver er fastlagt i  

 Arkivloven.
En række private arkivalier indsamles ikke blot af Statens  

 Arkiver og kommunale arkivinstitutioner, men også af Det Kongelige Bibliotek,  

 Statsbiblioteket og af lokalarkiver mv.
Genstande Genstande opbevares og registreres primært af de kulturhistoriske,  

 tekniske og naturvidenskabelige museer.
Der er afleveringspligt for visse  

 genstande efter museumsloven (»Danefæ«).
Offentliggjorte værker Et værk kan være offentliggjort ved, at det offentligt spredes  

 (herunder udgives), fremvises eller fremføres.
 Det foreliggende lovforslag drejer sig alene om udgivne værker . Et  

 værk er udgivet, når eksemplarer af værket med ophavsmandens samtykke er  

 bragt i handelen eller på anden måde spredt blandt almenheden.
 Udgivne værker opbevares og registreres primært af biblioteker.
Også materiale, som kun har begrænset kulturel værdi i sig selv, kan have  

 stor kulturhistorisk værdi og værdi for anden humanistisk og  

 samfundsvidenskabelig forskning, når det indgår i en større sammenhæng.
Det  

 er derfor vigtigt, at pligtafleveringen omfatter alle typer af udgivet  

 materiale, suppleret med bestemmelser, som gør det muligt at udskille  

 materiale, hvis forskningsmæssige værdi viser sig at være begrænset.
Det indsamlede materiale registreres, dels med henblik på hensigtsmæssig  

 opbevaring og genfinding af materialet, dels med henblik på at fastholde  

 informationer om materialet og dets oprindelse, som ikke umiddelbart fremgår  

 af materialet selv.
Endvidere bidrager registreringen til at skabe overblik  

 over de danske udgivelser.
Pligtafleveringen har således væsentlig betydning  

 for den registrering af udgivne værker, der finder sted i  

 nationalbibliografien.
Det pligtafleverede materiale indgår i pligtafleveringsinstitutionernes  

 samlinger og er tilgængeligt for brugerne på lige fod med materiale anskaffet  

 på anden måde.
Af hensyn til bevaringen kan der dog være fastsat særlige  

 begrænsninger i tilgængeligheden, ligesom bibliotekerne har mulighed for at  

 erstatte originalmaterialet med en kopi.
Særligt om radio, fjernsyn og film Værker, der er offentliggjort på anden måde end ved udgivelse, dvs. ved  

 offentlig fremvisning eller offentlig fremførelse , opbevares  

 og registreres af dertil indrettede institutioner, f.eks. kunstværker på  

 museerne, film i Det Danske Filmmuseum og radio- og fjernsynsudsendelser i  

 Statens Mediesamling ved Statsbiblioteket.
 For så vidt angår film, er området reguleret i filmlovgivningen.
 Aflevering af radio- og fjernsynsudsendelser beror på en frivillig  

 ordning.
 Det har været overvejet, om der skal gennemføres en samlet  

 pligtafleveringslov, der også omfatter værker, der offentliggøres ved  

 offentlig fremførelse .
 Det er ministeriets opfattelse, at det ikke er hensigtsmæssigt at søge en  

 sådan ordning gennemført i sammenhæng med nærværende lovforslag.
Lovforslagets økonomiske konsekvenser Lovforslaget medfører merudgifter for pligtafleveringsinstitutionerne til  

 at håndtere de nye materialer, som loven kommer til at omfatte.
 Med lovforslaget bortfalder endvidere som nævnt rekvisitionsretten efter  

 den gældende lovs § 1, stk. 1, hvilket gør det nødvendigt at kompensere  

 institutionerne for udgifter til indkøb af danske bøger og tidsskrifter.
 Det øgede antal registreringer, der skal finde sted i  

 nationalbibliografien som følge af lovforslaget, vil medføre en yderligere  

 udgift til denne opgave.
 Merudgifterne udgør skønsmæssigt 4,5 mio. kr. årligt fordelt på følgende  

 udgiftsområder:
 Kulturministeriet afholder udgifterne inden for sin ramme.
 Den nærmere fordeling af opgaver og bevillinger mellem  

 pligtafleveringsbibliotekerne vil blive aftalt i forbindelse med flerårige  

 resultatkontrakter med de berørte institutioner.
Lovforslagets administrative konsekvenser Bortset fra de ovennævnte institutioners opgaver, forventes forslaget ikke  

 at få administrative konsekvenser.
Lovforslagets øvrige konsekvenser Lovforslaget forventes ikke at medføre finansielle eller administrative  

 konsekvenser for kommunerne.
 Lovforslaget forventes ikke at få erhvervsøkonomiske eller miljømæssige  

 konsekvenser, og det indeholder ikke EU-retlige aspekter.
Hørte myndigheder, institutioner og organisationer Betænkningen, som danner baggrund for lovforslaget, har været sendt til  

 høring hos: Bibliotekarforbundet, Bibliotekslederforeningen, COPY-DAN,  

 Danmarks Biblioteksforening, Danmarks Blindebibliotek, Danmarks  

 Forskningsbiblioteksforening, Danmarks Natur-og Lægevidenskabelige Bibliotek,  

 Danmarks Skolebibliotekarforening, Danmarks Skolebiblioteksforening, Dansk BiblioteksCenter a/s, Danske  

 Billedautorer, Danske Dagblades Forening, Danske Dramatikeres Forbund, Danske  

 Jazz-, Beat- og Folkemusikautorer, Danske Populærautorer, Danske  

 Reklamebureauers Brancheforening, Danske Skønlitterære Forfattere, Dansk  

 Fagpresse, Dansk Filmfotograf Forbund, Dansk Forfatterforening, Dansk  

 Journalistforbund Dansk Komponist Forening, Dansk Kunstnerråd, Dansk  

 Musikbiblioteksforening, Dansk Musiker Forbund, Dansk Musikforlæggerforening,  

 Dansk Solist-Forbund, Dansk Skuespillerforbund, Den Danske  

 Boghandlerforening, Den Danske Forlæggerforening, Det Danske Filmmuseum, Det  

 Kongelige Bibliotek, Forskningsministeriet, Frederiksberg Kommune,  

 Fællesrådet for Udøvende Kunstnere, Grafisk Arbejdsgiverforening, Grafisk  

 Forbund/Mediefag-gruppen, Gramex, HK/STATs Biblioteksudvalg, IFPI  

 International Federation of the Phonographic Industry (Herunder Foreningen af  

 Filmudlejere i Danmark, Foreningen af Videogramdistributører og  

 Multimedieforeningen), Industrielle Designere Danmark, Kommunernes  

 Landsforening, Københavns Kommune, Nationalbibliografisk Råd, Nordisk  

 Copyright Bureau, Rigsarkivet, Sammenslutningen af Danske Filminstruktører,  

 Sammenslutningen af Sceneografer, Instruktører og Filmarbejdere, Samrådet for  

 Ophavsret, Skuespillerforeningen af 1879, Solistforeningen af 1921, Speaker-  

 og Indlæserforeningen, Statens Bibliotekstjeneste, Statens Filmcentral,  

 Statsbiblioteket, UBVA (Akademikernes Centralorganisations Udvalg til  

 Beskyttelse af Videnskabeligt Arbejde) og Undervisningsministeriet.
Bemærkninger til lovforslagets enkelte bestemmelser Til § 1 Bestemmelsen er ny.
Med den foreslåede udformning ændres kriteriet for pligtafleveringen.
I  

 den gældende lov er kriteriet dels mangfoldiggørelsesmetoden, trykning på  

 papir og tilsvarende, dels de virksomheder eller institutioner, der udfører  

 mangfoldiggørelsen, »bog- og kunsttrykkere«.
Det foreslås, at der i stedet anlægges et udgivelseskriterium, og at  

 pligtaflevering omfatter alle udgivne værker, uden hensyn til det medium  

 eller den mangfoldiggørelsesteknik, som er anvendt.
Udgivelse og spredning af  

 eksemplarer forstås som udgangspunkt på samme måde som i lov af 14. juni 1995  

 om ophavsret.
Der henvises specielt til ophavsretslovens § 8, stk. 2.
 Lovforslagets værksbegreb er defineret i § 1, stk. 2.
 Pligtafleveringen kommer efter den foreslåede ordning til at omfatte en  

 lang række udgivelser, som ikke i dag er afleveringspligtige, men har lige så  

 stor betydning for kulturarven og for forskningen som trykte udgivelser.
En række tryksager, som skal afleveres efter den gældende lov, men som  

 ikke er beregnet på udgivelse, vil derimod ikke længere være  

 afleveringspligtige.
Det drejer sig først og fremmest om materiale, som alene  

 er beregnet til privat brug eller intern brug i virksomheder,  

 organisationer eller institutioner, hvor offentligheden ikke har fri adgang  

 til materialet, jf. nærmere bemærkningerne til § 1, stk. 3. En del af  

 materialet vil være omfattet af Lov om offentlige arkiver m.v . I det  

 omfang det øvrige materiale ønskes indsamlet og bevaret, kan denne opgave i  

 givet fald varetages af arkiverne og andre forskningsinstitutioner med særlig  

 interesse for materialet.
Der er en række grunde, der taler til fordel for udgivelseskriteriet.
Nye  

 produktionsformer og publikationsmåder har gjort det hidtidige kriterium  

 forældet.
Det virker i dag forholdsvis tilfældigt, hvad der skal afleveres  

 efter den gældende lov.
I og med at publikationsformerne og dermed også  

 mangfoldiggørelsesteknikkerne bliver stadigt mere differentierede, bliver det  

 vanskeligt at anlægge et nyt - fælles - kriterium, som er baseret på den  

 anvendte teknik.
Kriteriet skal kunne anvendes på alle de forskellige  

 publikationstyper, som kendes i dag, og det skal ikke være nødvendigt at  

 ændre det, hver gang der opstår nye teknologiske muligheder.
Udgivne værker offentliggøres i en endelig form og spredes i form af  

 eksemplarer på samme måde som tryksager.
Der kan være tale om, at  

 eksemplarerne fremstilles ved udgiverens foranstaltning.
Men den  

 informationsteknologiske udvikling giver også mulighed for, at udgiveren  

 giver brugeren adgang til selv at hjemtage eksemplarer af værket i digital  

 form gennem online netværk.
 Ved hjemtagelse forstås, at brugeren kan bestille en transmission og  

 fremstille et eksemplar, jf. § 1 stk. 4 og § 2 stk. 3.
 I de tilfælde, hvor værket er udgivet i en online database, og hvor  

 eksemplarfremstillingen ikke foranstaltes af udgiveren, men hos den enkelte  

 bruger, bliver afleveringspligten til en pligt til at give meddelelse om  

 udgivelsen samt en ret for pligtafleveringsinstitutionen til selv at hjemtage  

 et digitalt eksemplar af værket.
Udgivelseskriteriet forudsætter i overensstemmelse med de basale  

 ophavsretlige principper, at eksemplarspredningen er sket med ophavsmandens  

 samtykke (ophavsretslovens § 8 stk. 2). Heri ligger, at der ikke kan stilles  

 krav om aflevering af eksemplarer, der er fremstillet og/eller spredt uden  

 det fornødne samtykke.
Har ophavsmanden imidlertid givet sit samtykke til  

 udgivelsen, kan dette ikke senere tilbagekaldes med den virkning, at de  

 allerede udgivne eksemplarer skal kaldes tilbage.
En række bestemmelser i ophavsretslovens kapitel 2 giver mulighed for en  

 eksemplarspredning, som bør være omfattet af en pligtaflevering, selv om der  

 ikke er tale om udgivelse i ophavsretlig forstand, f.eks. fordi ophavsmanden  

 ikke har givet samtykke til eksemplarspredningen.
Det foreslås derfor i § 1,  

 stk. 5 at udvide udgivelsesbegrebet i pligtafleveringslovens forstand til  

 også at omfatte en sådan eksemplarspredning.
 Herefter vil følgende udgivelsestyper være omfattet af lovforslaget:
Trykte udgivelser Udgivelser i form af eksempelvis bøger, seriepublikationer, herunder  

 aviser, blade, tidsskrifter, årbøger, beretninger, regnskaber, kataloger,  

 pjecer, teaterprogrammer, foldere, noder, kort og billeder inkl. plakater,  

 vil alle være omfattet af afleveringspligten.
 Vedrørende bestillingsudgivelser, også kaldet »publish on  

 demand«, se nærmere nedenfor om § 1, stk. 4.
 Vedrørende billeder og plakater bemærkes, at bekendtgørelsen fra 1927  

 indskrænker litografernes og kunsttrykkernes afleveringspligt til kun at  

 omfatte løse billeder, som hører til afleveringspligtige tryksager eller er  

 portrætter, historiske billeder eller topografiske billeder.
 Dette har haft den uheldige virkning, at visse dele af den danske  

 plakatproduktion, som er en vigtig del af kulturarven, ikke er blevet  

 bevaret.
Med det foreliggende lovforslag vil alle trykte billeder, herunder  

 plakater, være afleveringspligtige, såfremt der er tale om udgivelser.
Dette  

 gælder også trykte reproduktioner af kunstværker og fotografier.
 Det er hensigten fortsat at undtage litografier og andre etbladskunsttryk  

 fra pligtaflevering i medfør af § 9, stk. 3.
Udgivelser i mikroform Værker, der er udgivet i mikroform, typisk på mikrofiche eller mikrofilm,  

 har hidtil ikke været afleveringspligtige, men vil efter lovforslaget være  

 det.
Fotografiske udgivelser Fotografier, som mangfoldiggøres med henblik på udgivelse, har hidtil ikke  

 være omfattet af pligtafleveringen, med mindre mangfoldiggørelsen skete ved  

 trykning.
Efter lovforslaget vil også fotografiske udgivelser fremstillet ved  

 fotografisk reproduktion, f.eks. som diasbilleder eller papirbilleder, være  

 omfattet.
 Det er hensigten i medfør af § 9, stk. 3 at undtage udgivelser, hvor det  

 samlede antal eksemplarer ikke overstiger 100.
Udgaver i punktskrift Udgaver af et værk i punktskrift vil være afleveringspligtige, uanset om  

 der er sket pligtaflevering af den normale udgave af værket, og uanset om  

 eksemplarspredningen er sket med ophavsmandens samtykke, jf. § 1, stk. 1 og 5  

 samt § 2, stk. 4.
Afleveringspligten bør dog kun gælde, såfremt værket er specielt  

 bearbejdet med henblik på udgivelsen i punktskrift.
Værker, der foreligger i  

 anden form, og hvor der kun er sket en rent mekanisk, ubearbejdet, overførsel  

 til punktskrift, bør derimod undtages.
 De nærmere bestemmelser herom fastsættes ved bekendtgørelse, jf. § 9, stk.  

 3.
 Hvor der kun er fremstillet enkelte eksemplarer af et værk til privat  

 eller personlig brug for en synshandicappet, vil der ikke være tale om en  

 udgivelse, og der foreligger derfor ikke afleveringspligt.
Udgivelser af fonogrammer Ved fonogrammer forstås lydoptagelser, herunder optagelser af musik og  

 tale.
Ved udgivelser af fonogrammer anvendes en række forskellige medier,  

 typisk grammofonplader, lydkassetter og cd'er.
Denne type materiale har ikke  

 hidtil været afleveringspligtig, men er blevet indsamlet (ved køb eller gave)  

 af Nationaldiskoteket, der indgår i Statens Mediesamling ved  

 Statsbiblioteket.
Efter lovforslaget vil fonogrammer, som udgives i Danmark,  

 være afleveringspligtige.
Fonogrammer i form af lydbøger (dvs. tekster indtalt på lydbånd el. lign.)  

 vil ligeledes være afleveringspligtige.
Indtaling af enkelte eksemplarer af  

 et værk til privat eller personlig brug for en synshandicappet udløser ikke  

 afleveringspligt, da der ikke vil være tale om en udgivelse.
Udgivelser af videogrammer Ved videogrammer forstås optagelser af levende billeder, med og uden lyd.  

 Videogrammer i form af spolefilm, videokassetter eller videodiske har hidtil  

 ikke været afleveringspligtige, bortset fra visse udgivelser af danske film,  

 som skal afleveres til Filmmuseet efter filmlovens § 13: »Af enhver  

 dansk film, der distribueres og sælges i Danmark i videokassetteform i over  

 50 eksemplarer, skal distributøren af egen drift vederlagsfrit aflevere en  

 ubrugt kopi til Det Danske Filminstitut.« Efter lovforslaget vil alle videogram udgivelser være omfattet,  

 herunder udgivelser af udenlandske filmværker, som er forsynet med dansk tale  

 eller danske undertekster (jf. bemærkningerne til § 1, stk. 6).
 Derimod vil film, der alene distribueres med henblik på offentlige  

 fremførelser, f.eks. biograffilm og kortfilm fra Statens Filmcentral, som  

 tidligere nævnt ikke være omfattet af lovforslaget.
 Kunstneriske eksperimentalfilm, undervisnings- og salgsmateriale og  

 lignende, som produceres i et eller nogle få eksemplarer på videokassette  

 eller videodisk med henblik på offentlig fremførelse på udstillinger,  

 konferencer mv., vil heller ikke være omfattet.
 For så vidt angår videokassetteudgivelser af danske film skal forholdet  

 til filmlovens ordning afklares.
Kombinerede udgivelser Udgivelser, der er kombinationer af forskellige fysiske medier (trykt  

 materiale, lysbilleder, film eller video, lydbånd, 3-dimensionale genstande  

 mv.), har hidtil ikke været afleveringspligtige i deres helhed.
Kombinerede  

 værker betegnedes tidligere i bibliotekerne som AV-materialer.
 Efter lovforslaget vil disse værker være afleveringspligtige, hvis der er  

 tale om en udgivelse, mens produktion og distribution af enkelte eksemplarer  

 alene til brug for fremførelse i forbindelse med undervisning, ved  

 udstillinger eller konferencer og lignende ikke medfører afleveringspligt.
Udgivelser i elektronisk form Værker, der udgives i elektronisk (digital) form, kan omfatte mange  

 forskellige værkformer: Skrevet tekst, tale, musik, anden lyd, edb-grafik,  

 gengivelser af billedkunst og fotografier, edb-animeringer, gengivelser af  

 film/video-sekvenser m.m., samt kombinationer af disse i de såkaldte  

 »multimedieværker«.
Nogle af disse værker foreligger også på andre  

 medier, uafhængigt af den elektroniske form, mens andre kun kan eksistere i  

 og med den digitale form, typisk interaktive værker som computerspil og  

 hypertekstværker.
Værkerne kan udgives som »fastformsprodukter« på  

 diskette eller cd-rom og lignende, men kan også spredes ved f.eks.  

 fil-overførsel via et elektronisk netværk.
 Denne type udgivelser har ikke tidligere være afleveringspligtig, men vil  

 være omfattet af det foreliggende lovforslag.
 Edb-programmer af typen operativsystemer, programmeringsværktøj,  

 tekstbehandlings-programmer, databasesystemer, regneark mv. er ligeledes  

 omfattet af afleveringspligten.
 Edb-programmer kan i øvrigt være en forudsætning for adgang til de  

 afleveringspligtige elektroniske udgivelser, jf. bemærkningerne til § 2, stk.  

 2.
 Det afgørende for afleveringspligten er, om der er tale om værker ,  

 samt om der er sket udgivelse .
 Lovforslagets definitioner af disse begreber betyder, at en del  

 elektronisk materiale, der er tilgængeligt for offentligheden i online  

 netværk, ikke er afleveringspligtigt, jf. nærmere bemærkningerne nedenfor.
 Til stk. 1.
 Bestemmelsen viderefører kravet om aflevering af 2 eksemplarer fra den  

 gældende lovs § 1, stk. 1.
 Derimod bortfalder rekvisitionsretten til fordel for  

 Universitetsbiblioteket (nu Danmarks Natur- og Lægevidenskabelige Bibliotek  

 og Det Kongelige Biblioteks Universitetsbiblioteksafdeling) som nævnt i de  

 almindelige bemærkninger.
Ændringen fra »frieksemplarer« til »eksemplarer« er  

 alene redaktionel.
Eksemplarerne skal fortsat afleveres uden godtgørelse, jf.  

 dog nærmere bemærkningerne til § 6.
 Til stk. 2.
Værksbegrebet er ikke udtrykkeligt defineret i ophavsretsloven.  

 Ophavsretlig praksis opererer med begrebet »værkshøjde«.
Dette  

 begreb anvendes ikke i det foreliggende lovforslag.
Lovforslagets definition medfører, at en afgrænset  

 informationsmængde skal anses som et værk, såfremt den udgør en  

afsluttet og selvstændig enhed.
Værket kan være udtrykt gennem  

 ord, billeder, lyd, symboler eller andre udtryksformer eller kombinationer af  

 disse.
Det er uden betydning, hvilket formål værkskaberen har med sit værk.
 Værksbegrebet er hermed meget omfattende.
 Afgrænsningen vil i de fleste tilfælde ikke volde vanskeligheder, navnlig  

 ikke hvor der er tale om fastformsprodukter som f.eks. trykte bøger, cd-rom,  

 videokassetter osv.
 I forhold til elektronisk materiale, der ikke foreligger som  

 fastformsprodukter, har afgrænsningen imidlertid krævet nærmere overvejelser.
 Eksempler på afleveringspligtige værker i denne form, er elektroniske  

 bøger eller edb-programmer, som kan hjemtages fra online netværk, f.eks.  

 internettet.
 På grundlag af drøftelser i Udvalget om Bibliotekerne i  

 Informationssamfundet er værksdefinitionen i lovforslaget udformet således,  

 at en del materiale, der tilbydes offentligheden i elektronisk form, ikke vil  

 opfylde værksbetingelserne.
Materiale i online databaser vil ofte - i medfør af mediets store egnethed  

 hertil - være under løbende opdatering.
Sådant dynamisk materiale vil  

 ikke opfylde kravet om, at der skal være tale om afsluttede enheder af  

 information.
 Det afgørende for afgrænsningen mellem det dynamiske og det afsluttede  

 materiale, er hvorvidt materialet af ophavsmanden forudsættes ændret  

løbende i modsætning til tilfælde, hvor ændring alene foretages med  

 mellemrum (eller evt. slet ikke), jf. bemærkningerne til § 2, stk. 4.
 Eksempler på databaser, der herefter typisk indeholder dynamiske data er  

 forskellige elektroniske registre, vejvisere eller fortegnelser, som f.eks.  

 E-post Danmark Adressekataloget, Kraks Virksomheds Information og lignende.  

 Her forudsættes ændringer i basens data indføjet, når de foreligger for  

 redaktionen, altså løbende, og der foreligger ingen afleveringspligt.
I visse tilfælde vil data i online-tilgængelige databaser være så  

 integrerede i helheden, at de ikke vil opfylde betingelsen om at være  

selvstændige enheder.
Eksempler herpå kan være data i en bibliografisk  

 database (som Danbib-basen) eller i en historisk fortegnelse (f.eks.
Dansk  

 Demografisk Database).
 Der er en klar tendens til, at mere og mere information tilgængeliggøres i  

 online databaser.
 Mange af databaserne har hidtil dannet grundlag for periodiske udgivelser,  

 f.eks. årlige eller halvårlige, i trykt form eller evt. på cd-rom.  

 Sådanne fastformsprodukter vil som nævnt efter lovforslaget være  

 afleveringspligtige.
 Man må imidlertid forudse, at udviklingen af de netbaserede tjenester vil  

 medføre, at mange sådanne databaser i fremtiden ikke mere vil blive udgivet,  

 men kun vil foreligge i online-tilgængelig form.
Denne type materiale er af stor dokumentarisk værdi, og de ældre årgange  

 af de udgivne versioner efterspørges hyppigt på  

 pligtafleveringsbibliotekerne.
Efterhånden som de overgår til kun at udkomme  

 som online-tilgængelige databaser, er et betydningsfuldt historisk  

 kildemateriale i fare for at forsvinde.
Det er derfor vigtigt at finde en  

 form, hvorunder også sådanne databaser kan blive omfattet af pligtaflevering.  

 Tiden er imidlertid ikke inde til at fastlægge bestemmelser om en  

 pligtaflevering af denne type materiale.
Dertil er der for mange uafklarede  

 tekniske og juridiske problemer knyttet til indsamlingen, bevaringen og  

 tilgængeliggørelsen.
 Til stk. 3.
Udgivelse defineres som udgangspunkt i overensstemmelse med  

 ophavsretslovens § 8, stk. 2: »Et værk anses for udgivet, når  

 eksemplarer af værket med ophavsmandens samtykke er bragt i handelen eller på  

 anden måde spredt blandt almenheden.« Spredningen kan således ske ved salg, udlejning eller udlån eller på anden  

 måde.
Det er herunder uden betydning, om der sker endelig overdragelse, og om  

 der ydes vederlag.
Pligtafleveringen kommer med udgivelsesbegrebet ikke til at omfatte alle  

 offentliggjorte værker.
Et eksempel på en værktype, der som tidligere nævnt  

 ikke er omfattet, er værker beregnet på offentlig fremførelse, f.eks.  

 biograffilm og radio- og TV-udsendelser.
Her spredes eksemplarer af  

 værket nemlig ikke blandt almenheden.
 Begrebet »spredt blandt almenheden« er ikke veldefineret i  

 ophavsretten, men der stilles ikke omfattende krav til eksemplarantal eller  

 spredningskreds.
Der foreligger ingen afklaret ophavsretlig praksis for så vidt angår  

 afgrænsningen af det private område over for almenheden i  

 udgivelsessituationen.
Da reglerne om pligtaflevering af udgivne værker  

 vedrører sikring og bevaring af kulturarven, bør grænsen for det private  

 område trækkes snævert.
 Spredning til almenheden omfatter således også spredning via foreninger og  

 lignende, hvortil adgangen står åben for alle med de relevante forudsætninger  

 eller interesser, samt spredning af materialer, som primært er henvendt til  

 en afgrænset gruppe, men som normalt kan rekvireres af enhver interesseret.
 Eksempler herpå er foreningsblade, der henvender sig til medlemmerne af en  

 forening, virksomhedsberetninger og personaleblade, der henvender sig til  

 aktionærerne eller medarbejdere i en virksomhed, men som kan rekvireres af  

 offentligheden.
 Bogklubudgaver og tilsvarende vil også være omfattet af kriteriet.
Det er ikke afgørende for afleveringspligten, hvor stor kredsen af primære  

 modtagere er, men om værkerne i princippet tilbydes almenheden.
Kan der  

 imidlertid være tvivl herom, bør sådanne publikationer afleveres, såfremt  

 oplagets størrelse overstiger 50 eksemplarer.
Efter den gældende lov omfatter afleveringspligten også mangfoldiggjort  

 materiale beregnet til en lukket kreds og af fortrolig karakter, i hvilket  

 tilfælde det kan kræves klausuleret i maksimalt 100 år.
Med overgangen til et  

 udgivelseskriterium kan der ikke kræves aflevering af værker, som  

 ophavsmanden ikke har ønsket spredt til almenheden.
Der er derfor ikke behov  

 for særlige klausuleringsbestemmelser.
Visse værker er først alment tilgængelige efter en bestemt dato, typisk 14  

 dage, en måned eller længere.
Det gælder f.eks. kongresberetninger og  

 pressemeddelelser, som pressen først må offentliggøre efter en  

 generalforsamling eller anden begivenhed.
Ved aflevering af sådanne værker  

 bør bibliotekerne respektere, at de først vil være tilgængelige for  

 offentligheden, når frigørelsestidspunktet er passeret.
 Til stk. 4.
Bestemmelsen, der udvider det traditionelle udgivelsesbegreb, er affattet  

 i overensstemmelse med de synspunkter, der fremgår af Ophavsretsudvalgets  

 betænkning nr. 1064 om Edb og ophavsret , Kbh. 1986, side 26f og 33f.  

 Bestemmelsen skal hindre, at der kan opstå tvivl om, at visse nye  

 udgivelsesformer er omfattet af lovforslaget.
Det er således ikke afgørende,  

 om der på forhånd fremstilles et antal eksemplarer, som udbydes, eller om  

 eksemplarfremstillingen først sker, når der foreligger en konkret bestilling,  

 den såkaldte »publish-on-demand« (bestillingsudgivelse).
Ligeledes vil værker, hvor brugeren selv kan hjemtage et eksemplar af  

 værket være omfattet af lovforslaget.
Ved hjemtagelse forstås, at brugeren  

 kan bestille en transmission og fremstille et eksemplar af værket.
Efter  

 Betænkning nr. 1064 vil der under alle omstændigheder være tale om en  

 udgivelse, når et værk er indlagt i en database, fra hvilken brugerne har  

 tilladelse til at fremstille udskrifter.
Det samme gælder, hvis værkerne på  

 anden måde stilles til rådighed via et elektronisk netværk, hvor brugerne  

 frit eller efter aftale kan hjemhente et eksemplar af værkerne.
 I de tilfælde, hvor brugeren selv foretager eksemplarfremstillingen, er  

 der ikke behov for nogen aflevering, idet pligtafleveringsinstitutionen selv  

 kan fremstille de nødvendige eksemplarer, og afleveringspligten konverteres  

 derfor til en pligt til at give meddelelse om udgivelsen og fornøden adgang  

 til databasen, jf. § 2 stk. 3.
 Et værk omfattet af § 1, stk. 4, må anses for at være udgivet og dermed  

 afleveringspligtigt, når rekvisitionsadressen er offentliggjort.
Ændringer i eller opdatering af en database, der ligger til grund for en  

 bestillingsudgivelse, skal behandles i overensstemmelse med § 2, stk. 4 om  

 nye udgaver.
Såfremt der er tale om løbende opdatering, foreligger der  

 imidlertid som nævnt ingen afleveringspligt.
 Til stk. 5.
En række bestemmelser i ophavsretslovens kapitel 2 giver mulighed for en  

 eksemplarspredning, som bør være omfattet af pligtaflevering, selv om der  

 ikke foreligger udgivelse i ophavsretslovens forstand.
Dette gælder f.eks. §  

 17, stk. 1 (som ændret ved lov nr. 1207 af 27. december 1996), hvorefter  

 gengivelse og spredning af eksemplarer af et værk, der allerede er udgivet,  

 kan ske uden ophavsmandens samtykke, når eksemplarerne er særligt bestemt til  

 brug for personer, der på grund af handicap er ude af stand til at læse trykt  

 tekst.
 Det foreslås derfor, at en sådan eksemplarspredning også skal være  

 omfattet af udgivelsesbegrebet i pligtafleveringslovens forstand.
 Til stk. 6.
 Bestemmelsen definerer, hvorledes begrebet her i landet i § 1, stk.  

 1 skal forstås.
 Begrebet omfatter for det første værker, der er fremstillet og spredt i  

 Danmark.
Bestemmelsen fastslår dernæst, at værker, der er fremstillet i udlandet,  

 men som efter deres form eller indhold klart er beregnet på spredning her  

 landet, også skal opfattes som udgivet her i landet.
Ved bedømmelsen af dette  

 vil man først og fremmest lægge vægt på sproget, således at værker, der er  

 formuleret på eller oversat til dansk, samt værker forsynet med dansk tale  

 eller danske tekster, er omfattet.
Men også andre forhold kan indgå i  

 vurderingen af, om værket er beregnet for et dansk publikum, f.eks. om  

 producent eller udøvende kunstner(e) er danske.
 Udenlandsk fremstillede værker produceret for et internationalt publikum,  

 eller for publikum i et andet land og importeret til Danmark, vil derimod  

 ikke være omfattet.
 Til § 2 Til stk. 1.
 Bestemmelsen er ny.
 Den gældende lovs § 2 kræver, at det er færdige arbejder, der afleveres,  

 mens foreløbige udkast, korrekturtryk, prøvetryk, fortryk mv. ikke skal  

 afleveres.
Da afleveringspligten påhviler trykkerierne, medfører kravet om færdige,  

 men ikke nødvendigvis udgivelsesklare arbejder, i mange tilfælde, at værkerne  

 afleveres i enkelte dele, som ikke er samlet, hæftet eller indbundet og i det  

 udstyr, hvori de distribueres til slutbrugerne.
Er trykningen af delene  

 fordelt på forskellige trykkerier, kan der desuden opstå problemer med at  

 sammenføre delene til en helhed efter afleveringen.
Med det nye kriterium for afleveringspligten følger, at værkerne som  

 hovedregel skal afleveres i den form og stand, hvori de udgives.
Fravigelser  

 fra dette udgangspunkt kan fastsættes i medfør af § 9, stk. 1.
Såfremt et værk udgives samtidigt i flere forskellige udgaver, dvs. på  

 forskellige medier eller i forskellig form, skal to eksemplarer af hver  

 udgave afleveres.
Efterfølgende nye udgaver er omfattet af § 2, stk. 4.
 Foreløbige udkast, prøveudgaver, eksemplarer fremstillet med henblik på  

 kvalitetskontrol mv. vil fortsat ikke udløse afleveringspligt.
 Til stk. 2.
 Bestemmelsen er ny.
Lovforslaget indebærer, at afleveringspligten for fremtiden også omfatter  

 værker, som kun kan gøres tilgængelige ved hjælp af særligt apparatur.
Den  

 fremtidige anvendelse af materialet er derfor afhængig af, at der fortsat  

 eksisterer funktionsdygtigt udstyr til fremførelsen, eller at materialet kan  

 overføres til nye former, der kan gengives på det udstyr, som er til rådighed  

 på det pågældende tidspunkt.
Når det udstyr, som forudsættes anvendt, overholder velbeskrevne  

 standarder, vil det ofte være tilstrækkeligt med information om, hvilken type  

 udstyr materialet er produceret til.
Eksemplarer af afspilningsudstyret vil  

 da kunne anskaffes og vedligeholdes, eller udstyret kan i givet fald  

 rekonstrueres efter de originale specifikationer.
 Denne type problemer kendes allerede fra Statens Mediesamling med  

 gengivelse af ældre lydoptagelser på pianorulle, forskellige typer af  

 lydbånd, grammofonplader mv. og fra Filmmuseet med gengivelse af forskellige  

 typer af film.
Den fremtidige tilgængelighed vil i en række tilfælde også kunne sikres  

 ved, at materialet i tide overføres til et nyt medium eller til nyere  

 standarder inden for samme medium, f.eks. ved overspilning fra pianoruller,  

 ukurante typer af lydbånd og grammofonplader til moderne lydbånd eller til  

 digitale lydmedier.
Hjemmel til dette findes i ophavsretslovens § 16.
 Datamaskiner er præget af en meget hurtig forældelse, således at det  

 tekniske udstyr og de tilhørende programmer hurtigt går ud af handelen,  

 samtidig med at udstyret er vanskeligt at vedligeholde over længere tid,  

 fordi de nødvendige komponenter ikke kan genskabes af udenforstående, og  

 fordi de programmeringsteknikker og repræsentationsformer, der er udnyttet i  

 det specifikke produkt, ikke er tilgængelige for andre under normale forhold.
Pligtaflevering af udgivelser, der bygger på ikkestandardiseret udstyr  

 eller på gengivelse via datamaskiner, vil derfor på længere sigt være  

 meningsløs, hvis det ikke er muligt for de bevarende institutioner at få  

 adgang til den nødvendige tekniske dokumentation i tide.
Lovforslaget  

 indeholder derfor hjemmel til at afkræve den afleveringspligtige en sådan  

 dokumentation, hvor det skønnes nødvendigt.
 Indeholder dokumentationen udelukkende informationer, som er alment  

 tilgængelige, f.eks. i form af nationale eller internationale standarder, kan  

 den afleverede dokumentation alene bestå i en henvisning til de relevante  

 dokumenter, eventuelt med angivelse af, hvorledes de er anvendt i det  

 konkrete tilfælde.
Teknisk dokumentation af den her omhandlede type vil i mange tilfælde  

 indeholde information, der er eller opfattes som forretningshemmeligheder og  

 lignende.
Den afleveringspligtige kan derfor i forbindelse med afleveringen  

 af den nævnte tekniske dokumentation betinge sig, at indholdet ikke gøres  

 tilgængeligt for udenforstående inden for en nærmere fastsat frist.
 Til stk. 3.
 Bestemmelsen er ny.
Bestemmelsen pålægger udgiveren af et værk, der er udgivet i en database,  

 jf. § 1, stk. 4, en pligt til at give meddelelse om udgivelsen og fornøden  

 adgang til databasen.
Meddelelsen til pligtafleveringsinstitutionen skal  

 gives samtidig med udgivelsen, dvs. når rekvisitionsadressen offentliggøres,  

 med mindre andet er bestemt i medfør af § 9.
 Formålet hermed er at sikre, at aflevering af værker, der udgives i  

 databaser, kan ske derved, at pligtafleveringsinstitutionen selv rekvirerer  

 eller foranstalter den nødvendige eksemplarfremstilling.
 Til stk. 4.
 Bestemmelsen er ny, men viderefører den gældende retsstilling (for så vidt  

 angår trykte værker).
Efter den gældende lov er alt trykt materiale som tidligere nævnt  

 afleveringspligtigt.
Undtaget er dog »nye uforandrede Optryk efter  

 staaende Sats«, jf. bekg. nr. 206 af 15. juli 1927 § 2, stk. 2, nr. 1.
 Med overgangen til udgivelseskriteriet bliver det nødvendigt at fastsætte  

 særlige regler for nye udgaver af et værk, idet sådanne efter ophavsretlig  

 praksis ikke betragtes som selvstændige udgivelser i medfør af  

 ophavsretslovens § 8, stk. 2.
 Det foreslås derfor, at nye udgaver af et værk tillige skal være  

 afleveringspligtige.
 Det er en forudsætning for afleveringspligten, at den nye udgave spredes  

 blandt almenheden på samme måde som ved en udgivelse, jf. bemærkningerne til  

 § 1, stk. 3.
 Der foreligger en ny udgave af et værk, såfremt der er foretaget ændringer  

 i form eller indhold.
 Såfremt der er tale om et uforandret genoptryk mv. af et værk, foreligger  

 der alene et nyt oplag, som ikke udløser fornyet afleveringspligt (i lighed  

 med den ovenfor nævnte undtagelse til den gældende lov).
I tilfælde, hvor værker udgivet i elektronisk form opdateres med jævne  

 mellemrum, bør der fastsættes særlige regler herfor med angivelse af rimelige  

 frister for aflevering.
Hvor intet andet er bestemt, bør det ske to gange  

 årligt.
 De nærmere regler herom fastsættes ved bekendtgørelse, jf. § 9, stk. 1.
 Hvor der ikke - for så vidt angår materiale i online netværk - er tale om  

periodiske ændringer, men en løbende opdatering (dynamisk  

 materiale), foreligger der som nævnt i bemærkningerne til § 1, stk. 2 intet  

 afleveringspligtigt værk.
 Til § 3 Bestemmelsen er ny.
Efter den gældende lovs § 4, stk. 1 påhviler afleveringspligten bog- og  

 kunsttrykkere, dvs. de virksomheder, som står for den tekniske fremstilling  

 af de afleveringspligtige værker.
For tryksager fremstillet i udlandet  

 påhviler pligten dog efter § 4, stk. 2 forlæggeren, som forstås som den, for  

 hvis regning trykningen er sket.
 Til stk. 1.
 Bestemmelsen er ny, men viderefører og udvider principperne i den gældende  

 lov.
Med indførelsen af et generelt udgivelseskriterium foreslås det, at  

 afleveringspligten som udgangspunkt påhviler den, der står for den tekniske  

 fremstilling af eksemplarer, i analogi med den gældende regel om trykkeren  

 som afleveringspligtig.
Da der i mange tilfælde, ikke mindst ved de nye  

 medier, som inddrages under ordningen efter lovforslaget, vil være tale om en  

 teknisk fremstilling, som fordeles over flere, og da afleveringen efter  

 lovforslagets § 2, stk. 1 kun skal omfatte udgivelsesklare eksemplarer,  

 fastslås det, at afleveringspligten påhviler den, der fremstiller det færdige  

 eksemplar.
Dette kan eventuelt ske ved at enkeltdele, fremstillet af andre,  

 samles til et hele.
Præciseringen af, at afleveringspligten påhviler den, som færdiggør  

 eksemplarerne til udgivelse, medfører for de trykte værkers vedkommende, at  

 pligten i en række tilfælde flytter fra trykkerierne til bogbinderne.
I andre  

 tilfælde vil der opstå sammenfald mellem fremstiller og udgiver i  

 lovforslagets forstand, nemlig når den tekniske færdiggørelse sker hos  

 udgiveren.
 Ved en bestillingsudgivelse efter § 1, stk. 4 på basis af en elektronisk  

 master vil den afleveringspligtige fremstiller være den, der står for  

 fremstilling og distribution af eksemplarer.
 Ved udgivelser i online-tilgængelige databaser, hvor brugeren selv  

 foretager fremstillingen af det enkelte eksemplar, jf. bemærkningerne til §  

 1, stk. 4, vil den afleveringspligtige fremstiller være den, der indlægger  

 den elektroniske master i databasen til hjemtagelse.
Bestemmelsen indebærer, at fremstilleren skal have information fra  

 udgiveren (den der bestiller produktionen) om, hvad materialet er beregnet  

 til.
Ligeledes bør det foreligge klart for fremstilleren, om der er tale om  

 en delproduktion eller om en endelig produktion.
 Til stk. 2.
 Bestemmelsen er ny.
 Bestemmelsen medfører, at afleveringspligten efter påkrav fra  

 pligtafleveringsinstitutionen overgår til udgiveren, hvis den principalt  

 afleveringspligtige, fremstilleren, ikke kan identificeres.
Den gældende lov indeholder en bestemmelse i § 5, stk. 1, 2. pkt. om, at  

 afleveringspligten overgår til forlæggeren, hvis trykkeren har afleveret hele  

 oplaget til den pågældende uden at tilbageholde de nødvendige eksemplarer til  

 pligtafleveringen.
Denne bestemmelse videreføres ikke, da den indebærer, at  

 fremstilleren kan fraskrive sig sin afleveringspligt og dermed sit  

 strafansvar ved at aflevere hele oplaget til udgiveren.
 Til stk. 3.
 Bestemmelsen er ny, men viderefører principperne i den tilsvarende  

 bestemmelse i den gældende lov, dog udvidet med en afleveringspligt for  

 importører, når både fremstiller og udgiver befinder sig i udlandet.
Såfremt der hverken findes fremstiller, udgiver eller importør her i  

 landet, medfører bestemmelsen, at afleveringspligten falder tilbage på  

 udgiveren.
Ved udgiveren forstås den, der foranstalter spredningen, jf. § 3,  

 stk. 2.
 Det vil efter sagens natur være vanskeligt at gennemtvinge aflevering i  

 tilfælde, hvor den ansvarlige befinder sig i udlandet.
 Kun værker, der klart er beregnet for et dansk publikum, er  

 afleveringspligtige, jf. bemærkningerne til § 1, stk. 6.
Til § 4. Bestemmelsen er ny, men viderefører principperne i den  

 gældende lovs § 4, stk. 4-6 om navngivning af trykkere.
Bestemmelsen er som  

 konsekvens af overgangen til udgivelseskriteriet ændret til at omfatte  

 angivelse af udgivere frem for trykkere.
 Den gældende lovs bestemmelser om navngivning af trykkere er overført til  

 loven i 1991 fra den tidligere presselovs § 1. Det skete i forbindelse med  

 vedtagelsen af medieansvarsloven (lov nr. 348 af 6. juni 1991).
 Bestemmelsen har først og fremmest betydning for efterforskningen af  

 sager, hvori der gøres ansvar gældende for indholdet i udgivne skrifter.
 Til § 5. Bestemmelsen er ny.
 Bestemmelsen har til formål at sikre grundlaget for den registrering, der  

 finder sted i nationalbibliografien, jf. lov nr. 1100 af 22. december 1993 om  

 folkebiblioteker m.v § 15. Registreringen varetages af Dansk BiblioteksCenter  

 A/S efter kontrakt med Kulturministeriet samt af Det Kongelige Bibliotek.
Når det drejer sig om udgivelser i bogform, er der en lang tradition for  

 at de udgivne eksemplarer forsynes med oplysninger om forlag, udgivelsessted,  

 udgivelsesår, forfattere og andre ophavsmænd.
Området er også dækket af  

 internationale og nationale standarder.
 Behovet for korrekt registrering af de udgivne værker imødekommes bedst  

 ved en øget indsats for standardisering af de informationer, der bør følge  

 med enhver udgivelse, uanset det anvendte medium, og ved en indsats for at få  

 standarderne anvendt i praksis.
Derimod kan der være behov for at kunne fremskaffe supplerende oplysninger  

 om værket med henblik på f.eks. den korrekte tilskrivning af værket til  

 bestemte ophavsmænd.
På grund af navnesammenfald og anvendelse af skiftende  

 navneformer er det i mange tilfælde umuligt for den registrerende at  

 identificere ophavsmanden eller -mændene korrekt på grundlag af værkets egne  

 oplysninger, også selv om standardens forskrifter er overholdt.
Disse  

 oplysninger må så indhentes fra udgiveren.
Det foreslås derfor, at loven  

 giver hjemmel til at kræve sådanne oplysninger, når det er nødvendigt.
Det er ikke hensigten med bestemmelsen, at udgiveren skal være forpligtet  

 til at opgive identiteten på ophavsmænd, som optræder anonymt eller under  

 pseudonym, i de tilfælde hvor ophavsmanden udtrykkeligt har ønsket ikke at  

 være kendt af offentligheden.
Bestemmelsen skal alene bidrage til den  

 entydige identifikation af de ophavsmænd, der ikke har stillet sådanne krav  

 til udgiveren.
 Til § 6. Bestemmelsen er ny.
Til stk. 1 Bestemmelsen viderefører princippet i den gældende lovs § 4, stk. 3.  

 Ændringerne er alene redaktionelt bestemt, idet det er blevet vurderet, at  

 den nærmere beskrivelse af, hvorledes det økonomiske mellemværende mellem  

 fremstilleren og udgiveren gøres op, ikke hører hjemme i lovteksten.
 Til stk. 2.
 Bestemmelsen viderefører den gældende retstilstand efter bekg. nr. 206 af  

 15. juli 1927 § 13, dog således, at retten til at få godtgørelse for porto,  

 fragt og lignende fastsættes i lovteksten med nærmere udfyldning ved  

 bekendtgørelse.
 Til stk. 3.
 Bestemmelsen indebærer, at kulturministeren ved bekendtgørelse fastsætter  

 bestemmelser om godtgørelse i tilfælde, hvor de pligtafleverede eksemplarer  

 repræsenterer en uforholdsmæssig stor udgift for den afleveringspligtige.  

 Herefter kan den modtagende institution, f.eks. hvor fremstillingen af det  

 enkelte eksemplar er særligt krævende og hvor oplaget er meget lille, efter  

 ansøgning give hel eller delvis godtgørelse for produktionsomkostningerne.
 Til § 7. Bestemmelsen er en videreførelse af den tilsvarende  

 bestemmelse i den gældende lovs § 5.
 Til § 8. Bestemmelsen er ny.
I den gældende lov nævnes de modtagende institutioner udtrykkeligt i  

 lovteksten.
Det findes mere hensigtsmæssigt, at det alene fastslås, at de 2  

 pligtafleverede eksemplarer skal opbevares på to forskellige lokaliteter af  

 bevaringshensyn.
Det er bl.a. dette hensyn, der ligger bag den nuværende ordning, hvor  

 eksemplarerne indgår i samlingerne i henholdsvis Det Kongelige Bibliotek og  

 Statsbiblioteket.
Der tilsigtes ikke nogen ændring i dette forhold som  

 hovedregel, men det må anses for ønskeligt, at kulturministeren kan træffe  

 nærmere beslutning herom, og således vælge i nogle tilfælde at placere et  

 eller begge eksemplarer ved andre relevante institutioner.
Dette kunne være  

 tilfældet, hvis materialet primært anvendes af en gruppe brugere, som i  

 øvrigt betjenes af en særlig institution, som. f.eks. punktskriftudgaver til  

 blinde og lydbøger, hvor det ene eksemplar kunne placeres ved Danmarks  

 Blindebibliotek.
Ligeledes hvis materialet stiller tekniske krav, der gør det  

 naturligt at opbevare det sammen med andet materiale af samme type, f.eks.  

 videogrammer som i forvejen opbevares af Det Danske Filmmuseum.
Det forudsættes, at materialerne indgår i de pågældende institutioners  

 samlinger og gøres tilgængelige for brugerne indenfor rammerne af  

 ophavsretslovgivningen.
Dette kan ske på samme vilkår som de øvrige  

 materialer i de pågældende samlinger, men der bør dog tages særlige hensyn  

 til bevaringsforpligtelsen.
Det har hidtil været sådan, at det pligtafleveringseksemplar, som  

 opbevares af Det Kongelige Bibliotek, indgår som musealt eksemplar i  

 nationalbiblioteket, og normalt ikke må hjemlånes.
Disse eksemplarer kan kun  

 bruges på stedet eller på andre bibliotekers og statsinstitutioners læsesale.
Eksemplaret på Statsbiblioteket indgår i funktionen som overcentral for  

 folkebibliotekerne (jf. bibliotekslovens § 13, stk. 1) og i fjernlånet til de  

 øvrige forskningsbiblioteker.
For så vidt angår materialerne i Mediesamlingen  

 har Statsbiblioteket dog samme museale forpligtelser som Det Kongelige  

 Bibliotek.
Der tilsigtes ikke nogen ændringer i disse ordninger.
Det understreges i  

 denne forbindelse, at der ikke i kraft af dette lovforslag vil blive tillagt  

 bibliotekerne rettigheder ud over hvad der følger af ophavsretsloven eller af  

 eventuelle aftaler med rettighedshaverne.
 Til § 9. Bestemmelsen er ny.
 Forslaget er begrundet i, at en række forhold, som hidtil har været  

 behandlet i selve loven, mere hensigtsmæssigt kan henlægges til regulering  

 ved bekendtgørelse.
 Til stk. 1.
 Bestemmelsen er ny, men viderefører princippet i gældende lovs § 6, stk.  

 1, litra b.
 Den teknologiske eller øvrige samfundsmæssige udvikling kan medføre, at  

 administrationen af loven bør undergå forandring.
 Kulturministeren bemyndiges derfor til at træffe bestemmelse om  

 afleveringens form, herunder hvilke oplysninger der skal ledsage det  

 afleverede, terminer for afleveringen og på hvilket sted afleveringen skal  

 ske.
 For at modtageren af de afleverede værker skal kunne identificere dem og  

 sikre den fornødne kontrol, bør de ledsages af fortegnelser over, hvad der  

 afleveres, hvem der afleverer og, for værker på apparaturafhængige medier,  

 den fornødne tekniske dokumentation, (jf. § 2 stk. 2).
 Afleveringstiden bør fortsat være 2 gange om året, med mindre andet  

 fastsættes.
De afleveringspligtige bør kunne nøjes med at aflevere til en institution.  

 Til grund for dette synspunkt ligger ikke rationaliseringsovervejelser, men  

 alene det hensyn, at den afleveringspligtige bør belastes mindst muligt.  

 Fordelingen af de afleverede værker til registrering og til endelig  

 opbevaring ved f.eks.
Det Kongelige Bibliotek og Statsbiblioteket bør være  

 den afleveringspligtige uvedkommende.
 Til stk. 2.
 Bestemmelsen er ny.
 Det er hensigten at fastsætte bestemmelser om, hvor opbevaring af de  

 afleverede eksemplarer skal ske, samt om vilkår for tilgængeliggørelsen af  

 det afleverede.
 Det understreges, at denne bestemmelse alene giver adgang til at regulere  

 tilgængeliggørelsen indenfor rammerne af ophavsretsloven.
 Til stk. 3.
 Bestemmelsen er ny, men viderefører princippet i gældende lovs § 6, stk.  

 1, litra c.
 I den nugældende bekendtgørelse er følgende undtaget fra  

 afleveringspligten:
1. Nye, uforandrede optryk efter stående sats 2. Lokale eller andre særudgaver af tidsskrifter eller blade, som helt  

 eller delvist har stof fælles med et hovedblad 3. Særtryk (dog afleveres særtryk af afhandlinger i dagblade) 4. Skematiske og andre tryksager bestemte til udfyldning 5. Køre- og fartplaner 6. Sange ved familiebegivenheder (konfirmation, bryllup etc.) 7. Begravelsessange, der er optryk efter salmebogen 8. Kalendere af enhver art uden tekst Litografier og kunsttryk er kun afleveringspligtige, for så vidt angår  

 løse billeder, hvis de hører til afleveringspligtige tryksager eller er  

 portrætter, historiske billeder eller topografiske billeder.
 Reklametryk og emballager er ligeledes undtaget.
 Ved overgang til et udgivelseskriterium skal bekendtgørelsen revideres, og  

 der kan også være andre grunde til at ændre bestemmelserne.
Såvel reklametryk som køre- og fartplaner har vist sig at være værdifulde  

 kilder for forskningen.
Det bør derfor overvejes at lade afleveringspligten  

 omfatte materiale af denne type, som er beregnet på udgivelse, f.eks.  

 husstandsomdelte reklamer.
Til gengæld bør bibliotekerne kunne kassere dele  

 af dette materiale, så det kun bevares som stikprøver, jf. nedenfor.
Der kan være grund til at give afkald på pligtaflevering, når det samlede  

 antal eksemplarer ikke overskrider en vis minimumsgrænse.
I forbindelse med  

 bemærkningerne til § 1 er sådanne overvejelser nævnt i forbindelse med  

 fotografier.
Der bør ikke fastlægges en generel minimumsgrænse, men alene  

 sådanne grænser for nærmere afgrænsede kategorier af værker.
Som noget nyt foreslås det, at kulturministeren kan fastsætte nærmere  

 regler for kassation af afleveret materiale, som ikke skønnes egnet til  

 bevaring.
Hermed tænkes på materiale, som ikke skønnes bevaringsværdigt,  

 hverken af kulturelle eller forskningsmæssige grunde.
Indholdet af elektroniske publikationer kan ikke som indholdet af bøger  

 bevares ved, at man blot gemmer eksemplarer af dem.
Bevaring af elektroniske  

 publikationers indhold kræver efter alt at dømme en helt anden strategi:  

 nemlig at man opgiver at bevare de originale eksemplarer af publikationerne  

 og i stedet for koncentrerer sig om at bevare den information, de indeholder.  

 Dette kan eksempelvis ske ved, at man systematisk overfører information fra  

 originalen til stabile og understøttede medier, formater og omgivelser, der  

 tillader bevaring og udnyttelse på eksisterende udstyr - og at man gentager  

 denne procedure, når det aktuelle standardmedium får en afløser.
Værker i elektronisk form kan formentlig bevares på en teknisk og  

 økonomisk forsvarlig måde ved, at de ved modtagelsen overføres til et  

 standardmedium med ledsagende beskrivelser af originalens udformning, idet  

 man herefter kan tage vare på deres opbevaring og videre migration på en  

 rationel måde.
Det må dog understreges, at teknikken hertil først er i sin  

 vorden, og at de relevante procedurer endnu ikke er udviklet.
Der er derfor  

 behov for forskning og udvikling.
Det Kongelige Bibliotek og Statsbiblioteket  

 deltager i dette forsknings- og udviklingsarbejde såvel i nordisk sammenhæng  

 som i EU.
Der vil imidlertid være behov for at styrke indsatsen i de kommende  

 år.
 Til § 10. Bestemmelsen viderefører bestemmelsen i den gældende  

 lovs § 8. Ændringerne er bestemt af ændringer i den lovtekniske praksis.
 Til § 11. Bestemmelsen indeholder lovforslagets  

 ikrafttrædelsesbestemmelser.
 Til stk. 1.
 Det foreslås, at loven træder i kraft den 1. januar 1998.
 Til stk. 2.
 Lovforslaget erstatter den gældende pligtafleveringslov fra 1927, som  

 ændret ved medieansvarsloven (lov nr. 348 af 6. juni 1991).
 Til § 12. Bestemmelsen fastslår, at lovforslaget ikke omfatter  

 Færøerne og Grønland.
 Pligtaflevering på Færøerne er reguleret ved Lagtingslov nr. 31 om  

 Landsbibliotek m.v. af 2. maj 1952 med tilhørende bekendtgørelse af 16. juni  

 1952. I Grønland er pligtaflevering reguleret ved Landstingsforordning nr. 4  

 af 15. oktober 1979.
 Kulturministeriet vil orientere de berørte myndigheder på Færøerne og i  

 Grønland om det foreliggende lovforslag med henblik på en eventuel reform af  

 de ovennævnte regler efter forslagets retningslinier.
Skriftlig fremsættelse Kulturministeren (Ebbe Lundgaard):
 Jeg skal hermed tillade mig for det høje Ting at fremsætte:
 Forslag til lov om pligtaflevering af udgivne værker.
(Lovforslag nr.
L 185).
 Pligtaflevering af publikationer m.v. til offentlige biblioteker har til  

 formål at sikre bevaring af kulturarven og sikre, at værkerne er til rådighed  

 for forskningen og offentligheden.
Der har længe været behov for at forny den gældende pligtafleveringslov,  

 der er fra 1927, og som alene omfatter bogtrykt materiale.
Den tekniske  

 udvikling har medført, at information i stigende grad fremstilles uden for  

 bogtrykkerier og udgives i andre former end traditionelle papirudgaver.
 De seneste års informationsteknologiske udvikling har understreget disse  

 forhold, og en reform af pligtafleveringsområdet indgik derfor i kommissoriet  

 for det Udvalg om bibliotekerne i informationssamfundet, som  

 Kulturministeriet nedsatte i juni 1995.
 Udvalget har i juni 1996 afgivet en delbetænkning om pligtaflevering, og  

 denne betænkning danner grundlag for lovforslaget.
 Det afgørende element i den foreslåede nyordning er, at pligtafleveringen  

 kommer til at omfatte alle udgivne værker uden hensyn til det medium, der er  

 anvendt ved fremstilling og spredning af værkerne.
 Pligtaflevering udstrækkes hermed til at omfatte en lang række værker, som  

 ikke i dag er afleveringpligtige, men som har lige så stor betydning for  

 kulturarven og for forskningen som trykte udgivelser:
 Pligtafleveringen udvides primært til at omfatte udgivelser af  

 fonogrammer, dvs. optagelser af lyd og tale, der udgives på cd'er,  

 lydkasetter m.v., udgivelser af videogrammer, dvs. udgivelser af film,  

 videokasetter eller videodiske, udgivelser i mikroform og i punktskrift.
Pligtafleveringen udvides endvidere til at omfatte værker udgivet i  

 elektronisk form.
Ved forberedelse af lovforslaget har omfanget af  

 pligtaflevering af elektroniske værker været overvejet nøje.
Elektroniske  

 værker kan udgives i fast form på cd-rom, diskette eller lignende, men kan  

 også spredes på elektroniske netværk.
Det er fundet hensigtsmæssigt, at lovforslaget ikke omfatter dynamisk  

 elektronisk materiale, der udgives i databaser og som ændres løbende.
Det er  

 i dag ikke muligt entydigt at definere vilkår for pligtaflevering af sådant  

 materiale.
 Det må imidlertid forudses, at det kan blive nødvendigt med en revision af  

 pligtafleveringsloven, når de tekniske og andre vilkår for pligtaflevering af  

 denne type materiale er nærmere afklaret.
 Lovforslaget indebærer en udvidelse af pligtafleveringens område, som er  

 nødvendig for at opfylde samfundets formål med pligtaflevering på en  

 tidssvarende måde.
Lovforslaget lægger samtidig vægt på at tilrettelægge pligtafleveringen på  

 en sådan måde, at den bliver så lidt byrdefuld som muligt.
Lovforslaget  

 indebærer således bl.a., at borgeren nu kun skal foretage aflevering et sted  

 mod i dag to steder.
Med den ny ordning vil den modtagende pligtafleveringsinstitution fordele  

 eksemplarerne til andre relevante pligtafleveringsinstitutioner.
De primære  

 pligtafleveringsinstitutioner er Det Kongelige Bibliotek og Statsbiblioteket.
Lovforslaget medfører merudgifter for pligtafleveringsinstitutionerne til  

 at håndtere de nye materialer, som loven kommer til at omfatte.
Disse  

 merudgifter afholder Kulturministeriet inden for sin ramme.
 Det er ønskeligt, at loven kan træde i kraft pr. 1. januar 1998.  

 Kulturministeriet agter at gennemføre en informationskampagne for at sikre en  

 hurtig udbredelse af kendskab til lovens krav.
 Med disse bemærkninger skal jeg anbefale lovforslaget til Folketingets  

 velvillige behandling.
BILAG 1 Gældende ret på pligtafleveringsområdet Den gældende pligtafleveringslov er Lov nr. 160 af 1. juli 1927  

om pligtig Aflevering af Tryksager til offentlige Biblioteker med  

 enkelte ændringer af 6. juni 1991 (medieansvarsloven).
 Med hjemmel i loven er udstedt bekendtgørelser i 1927 (nr. 206 af 15. juli  

 1927), 1939 (nr. 461 af 18. december 1939) og 1943 (nr. 406 af 28. august  

 1943).
 Lovens hovedtræk er:
- Alt, hvad der trykkes i landet af bog- eller kunsttrykkere, er  

 afleveringspligtigt - Alt, hvad en i landet boende forlægger lader trykke i udlandet, er  

 afleveringspligtigt - Der skal afleveres 1 eksemplar til Det Kongelige Bibliotek, 1 til  

 Statsbiblioteket i Århus og 1 til Universitetsbiblioteket -sidstnævnte dog  

 kun efter påkrav for de enkelte tryksager.
Denne rekvisitionsret er siden  

 overgået til Danmarks Natur- og Lægevidenskabelige Bibliotek og til Det  

 Kongelige Biblioteks universitetsbiblioteksafdeling - Afleveringen gælder færdige arbejder, ikke foreløbige udkast, prøvetryk,  

 korrekturtryk, fortryk og lign.
- Nye udgaver eller oplag med ændringer er også afleveringspligtige - Det Kongelige Biblioteks frieksemplar skal høre til de bedst udstyrede,  

 med mindre disses tal ikke når 50 - Et eksemplar af alle aviser skal afleveres til Det Kongelige Bibliotek  

 og et til Statsbiblioteket i Århus, desuden skal et tredje eksemplar af  

 københavnske aviser afleveres til Universitetsbiblioteket.
Ved  

 sammenlængingen af Universitetsbiblioteket og Det Kongelige Bibliotek den 14.  

 april 1989 blev afleveringen til Universitetsbiblioteket overtaget af Det  

 Kongelige Biblioteks universitetsbiblioteksafdeling.
Biblioteket valgte at  

 standse afleveringen den 1.1.1996.
 Med Bekendtgørelsen af 5. juli 1927 fastsattes følgende:
- Afleveringsfristen er to gange årlig (januar og juli) - To fortegnelser over det afleverede skal medfølge - Bogtrykkerne skal meddele, hvis der intet er trykt i perioden - Modtagerne betaler porto eller fragt - Politimestrene skal være bibliotekerne behjælpelige med at fremskaffe  

 manglende afleveringer samt erklæringer.
 Bekendtgørelsen af 18. december 1939 havde ændringer vedr.:
- Aviser trykt i udlandet er også afleveringspligtige - Ingen afleveringspligt for lokale udgaver eller særudgaver af  

 tidsskrifter eller blade, som helt eller delvis har stof fælles med et  

 hovedblad.
 Bekendtgørelsen af 28. august 1943 indførte forholdsregler i tilfælde af  

 afbrydelse af forbindelsen over Storebælt på grund af krigshandlinger.  

 Ændringerne forudsattes midlertidige, men blev ikke siden ophævet.
Trods flere oplæg og mange diskussioner, især i de senere år, er der ikke  

 kommet nogen ny lov eller bekendtgørelse vedrørende pligtaflevering i Danmark  

 siden 1927, henholdsvis 1943. Den eneste ændring er gennemført i 1991 i  

 forbindelse med vedtagelsen af en ny lov om medieansvar.
Ved denne lejlighed  

 blev bestemmelserne om navngivning af trykkere overført fra den tidligere  

 presselovs § 1, med tilhørende strafferegler, til den nugældende  

 pligtafleveringslovs § 4, stk. 4 - 6.
Efter 2. behandling den 21. maj 1997 § 1. Af værker, der udgives her i landet, skal der afleveres to eksemplarer til en pligtafleveringsinstitution, jf. § 9, stk. 1.
Pligten gælder, uanset hvilket medium der er anvendt ved eksemplarfremstillingen.
 Stk. 2. Ved et værk forstås en afgrænset mængde af information,  

 som må betragtes som en afsluttet og selvstændig enhed.
 Stk. 3. Et værk anses for udgivet, når eksemplarer af værket med  

 ophavsmandens samtykke er bragt i handelen eller på anden måde spredt blandt  

 almenheden.
 Stk. 4. Som udgivelse anses også det forhold, at der med  

 ophavsmandens samtykke tilgår almenheden meddelelse om, at eksemplarer af  

 værket fremstilles og distribueres på bestilling, eller at værket er  

 tilgængeligt i en database, hvorfra brugeren kan hjemtage et eksemplar.
 Stk. 5. Som udgivelse anses endvidere eksemplarspredning blandt  

 almenheden i medfør af bestemmelserne i kapitel 2 i lov om ophavsret.
 Stk. 6. Udgivelse her i landet omfatter tilfælde, hvor  

 eksemplarerne er fremstillet her i landet, og tilfælde, hvor eksemplarerne er  

 fremstillet i udlandet med særligt henblik på spredning her i landet.
 Stk. 7. Værker i form af edb-programmer skal ikke afleveres,  

 medmindre et eksemplar af et edb-program udgør en del af et værk af en anden  

 art og udgives sammen med dette.
 § 2. Værkerne skal afleveres i den form, hvori de udgives,  

 medmindre andet er bestemt i medfør af § 9, stk. 1.
Stk. 2. Kan et værk kun gøres tilgængeligt ved brug af teknisk  

 udstyr, skal den nødvendige vejledning hertil ledsage de afleverede  

 eksemplarer.
Ved udgivelser i digital form og ved udgivelser, der anvender  

 udstyr, som ikke følger normale standarder, skal den afleveringspligtige  

 efter påkrav fra pligtafleveringsinstitutionen aflevere den tekniske  

 dokumentation, som er nødvendig, for at værket kan gøres tilgængeligt på et  

 tidspunkt, hvor det anvendte tekniske udstyr ikke længere er i almindelig  

 handel.
Den afleveringspligtige kan kræve, at den tekniske dokumentation ikke  

 gøres tilgængelig for udenforstående.
 Stk. 3. Ved udgivelse af værker i databaser, jf. § 1, stk. 4, skal  

 den afleveringspligtige give pligtafleveringsinstitutionen meddelelse om  

 udgivelsen og samtidig medsende de adgangskoder og andre oplysninger, der  

 måtte være nødvendige, for at institutionen kan få adgang til værkerne.  

 Afleveringspligten opfyldes derved, at pligtafleveringsinstitutionen har  

 adgang til at rekvirere eller fremstille eksemplarer af værkerne.
 Stk. 4. Nye udgaver af et værk er tillige afleveringspligtige.
 § 3. Afleveringspligten påhviler den, der fremstiller færdige  

 eksemplarer til udgivelse.
 Stk. 2. Kan fremstilleren ikke entydigt identificeres, påhviler  

 afleveringspligten efter påkrav fra pligtafleveringsinstitutionen udgiveren.  

 Ved udgiveren forstås den, der foranstalter spredningen, jf. § 1, stk. 3.
Stk. 3. Ved udgivelser, hvor eksemplarfremstillingen er sket i  

 udlandet, påhviler afleveringspligten udgiveren eller, hvis denne ikke er  

 bosiddende her i landet, den importør, som repræsenterer udgiveren her i  

 landet.
Såfremt udgiveren er bosiddende i udlandet og der ikke findes en  

 importør her i landet, påhviler afleveringspligten udgiveren.
 § 4. I ethvert her i landet udgivet værk, jf. § 1, skal udgiveren  

 anføre sit navn eller firma samt hjemsted.
 § 5. Udgiveren er forpligtet til efter påkrav fra  

 pligtafleveringsinstitutionen at give sådanne oplysninger, som er nødvendige  

 for den korrekte registrering af værket i nationalbibliografien.
§ 6. Udgifterne til fremstilling af de pligtafleverede eksemplarer  

 afholdes af udgiveren.
Ved eksemplarer, der er fremstillet i udlandet,  

 afholdes de tilsvarende udgifter af den afleveringspligtige efter § 3, stk.  

 3.
 Stk. 2. Udgifter til porto, fragt og lignende afholdes af  

 pligtafleveringsinstitutionen efter kulturministerens nærmere bestemmelse.
 Stk. 3. Kulturministeren fastsætter endvidere nærmere bestemmelser  

 om tilfælde, hvor pligtafleveringsinstitutionen kan give hel eller delvis  

 godtgørelse for produktionsomkostningerne.
 § 7. Afgår den afleveringspligtige ved døden, eller kommer den  

 pågældende under konkurs, påhviler afleveringspligten boet.
 § 8. De afleverede eksemplarer opbevares på to forskellige  

 geografiske lokaliteter efter kulturministerens nærmere bestemmelse.
Stk. 2. Eksemplarerne indgår i de modtagende institutioners  

 samlinger og gøres tilgængelige for brugerne inden for rammerne af  

 ophavsretsloven.
Eksemplarer af værker i digital form må dog alene stilles  

 til rådighed for enkeltpersoner til personligt gennemsyn eller studium på  

 stedet ved hjælp af teknisk udstyr.
Eksemplarfremstilling i digital form er  

 ikke tilladt.
 § 9. Kulturministeren fastsætter nærmere bestemmelser om  

 afleveringsformen, herunder hvilke oplysninger der skal ledsage det  

 afleverede, terminer for afleveringen, og til hvilken institution aflevering  

 skal ske.
 Stk. 2. Kulturministeren fastsætter endvidere nærmere bestemmelser  

 om bevaring og tilgængeliggørelse af det afleverede.
Stk. 3. Kulturministeren kan fastsætte bestemmelser om undtagelser  

 fra afleveringspligten, herunder at visse typer af værker eller værker, der  

 fremstilles i begrænset antal eksemplarer, ikke skal afleveres.
Ministeren  

 kan endvidere fastsætte bestemmelser om kassation af afleverede eksemplarer,  

 som ikke skønnes bevaringsværdige af kulturelle eller forskningsmæssige  

 grunde.
 § 10. Overtrædelser af § 1, stk. 1, § 2 og § 4 straffes med bøde.
 Stk. 2. Med bøde straffes endvidere den, der undlader at  

 efterkomme et påkrav efter § 2, stk. 2, § 3, stk. 2, eller § 5.
 Stk. 3. I forskrifter, der fastsættes i medfør af § 9, kan der  

 fastsættes straf i form af bøde for overtrædelse af bestemmelserne i  

 forskrifterne.
 Stk. 4. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
 § 11. Loven træder i kraft den 1. januar 1998.
 Stk. 2. Lov nr. 160 af 1. juli 1927 om pligtig Aflevering af  

 Tryksager til offentlige Biblioteker ophæves.
 Stk. 3. I lov nr. 186 af 12. marts 1997 om film ophæves § 13.
 § 12. Loven gælder ikke for Færøerne og Grønland.
