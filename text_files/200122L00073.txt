Fremsat den 30. januar 2002 af  

 justitsministeren (Lene Espersen) Forslag til Lov om ændring af retsplejeloven (Udeblivelsesdomme i straffesager, pressens adgang til  

 domsudskrifter mv. og politiklagenævnsmedlemmers sagsbehandling) § 1 I lov om rettens pleje, jf. lovbekendtgørelse nr. 809 af 14.  

 september 2001, foretages følgende ændringer:
 1. I § 15, stk. 1, ændres »42« til:  

 »49«.
 2. I § 41 a, stk. 2, ændres »§ 925«  

 til: »§ 922«.
 3. I § 41 a, stk. 4, 1. pkt., udgår: »og  

 sagen er endt«.
 4. I § 60, stk. 3, 2. pkt., ændres  

 »§ 925 eller § 925 a« til: »§ 922 eller § 923«.
 5. § 163, stk. 2, ophæves.
 Stk. 3 bliver herefter stk. 2.
 6. I § 219 a, stk. 5, indsættes som 3.  

 pkt.:
 »Er sagen fremmet i tiltaltes fravær i medfør af § 847,  

 stk. 3, nr. 4, skal forkyndelse af udskriften ske for tiltalte  

 personlig, medmindre tilsigelsen har været forkyndt for denne  

 personlig.«.
 7. I § 780, stk. 1, nr. 6, ændres »nr. 4«  

 til: »nr. 5«.
 8. I § 791 a, stk. 1, nr. 2, ændres  

 »frihedsstraf« til: »fængselsstraf«.
 9. § 847, stk. 3, nr. 4, affattes  

 således:
 »4)	når tiltalte ikke idømmes højere straf end  

 ubetinget fængsel i 3 måneder eller andre retsfølger end  

 konfiskation, førerretsfrakendelse eller erstatning, eller«.
 10. § 847, stk. 4, affattes således:
 »Stk. 4. Medmindre tiltalte har samtykket heri, kan  

 domsforhandlingen alene fremmes i medfør af stk. 3, nr. 4,  

 såfremt tiltalte har været lovligt tilsagt, og det fremgår  

 af tilsigelsen, at udeblivelse uden oplyst lovligt forfald kan bevirke, at  

 tiltalte dømmes i overensstemmelse med den rejste tiltale.«.
 11. I § 877, stk. 2, indsættes efter nr.  

 5 som nyt nummer:
 »6)	tilførsler til politiets rapporter om de af tiltalte under  

 politiets afhøring om sigtelsen afgivne forklaringer, når  

 forsvareren begærer det, i sager, der fremmes i tiltaltes fravær  

 i medfør af § 847, stk. 3, nr. 4.«.
 12. I § 962, stk. 2, indsættes efter 2.  

 pkt.:
 »Hvis sagen er fremmet i medfør af § 847, stk. 3, nr. 4,  

 kan tiltalte dog anke, selv om den pågældende ikke har givet  

 møde i sagen, hvis anken ikke omfatter bedømmelsen af beviserne  

 for tiltaltes skyld, og betingelserne i 2. pkt. i øvrigt er  

 opfyldt.«.
 13. I § 987 indsættes efter stk. 1  

 som nyt stykke:
»Stk. 2. Hvis sagen i medfør af § 847,  

 stk. 3, nr. 4, er fremmet i tiltaltes fravær, kan domfældte,  

 uanset betingelserne i stk. 1, 1. pkt., begære sagen genoptaget  

 til ny forhandling.
Begæringen må fremsættes over for den  

 ret, som har afsagt dom i sagen, inden 4 uger fra dommens forkyndelse efter  

 § 219 a, stk. 5. Retten kan undtagelsesvis genoptage sagen, hvis  

 begæring indgives senere, men inden 1 år efter dommens  

 forkyndelse.
Reglerne i stk. 1, 3. og 4. pkt., finder tilsvarende  

 anvendelse.«.
 Stk. 2 og 3 bliver herefter stk. 3 og 4.
 14. Efter § 987 indsættes:
 »§ 988. Hvis en straffesag genoptages i medfør af  

 § 987, stk. 2, kan tilførsler til retsbogen om forklaringer  

 afgivet af vidner og syns- og skønsmænd under den  

 forudgående behandling foruden i de i § 877 nævnte  

 tilfælde anvendes som bevismiddel, hvis ingen af parterne inden  

 domsforhandlingen har anmodet om fornyet afhøring.«.
 15. I § 991, stk. 1, 1. pkt., udgår: »80  

 og«.
 16. I § 999, stk. 4, 3. pkt., ændres  

 »stk. 2« til: »stk. 3«.
 17. I § 1021, indsættes efter stk. 1  

 som nyt stykke:
»Stk. 2. Medlemmer af politiklagenævn kan  

 fortsætte behandlingen af en verserende sag efter udløbet af det  

 tidsrum, for hvilket de pågældende medlemmer er udpeget, hvis  

 hensynet til en hensigtsmæssig ressourceudnyttelse i nævnet taler  

 for det, og sagen forventes afgjort inden for kortere tid.« Stk. 2-8 bliver herefter stk. 3-9.
§ 2 Stk. 1. Loven træder i kraft den 1. juli 2002 Stk. 2. Lovens § 1, nr. 5-6 og 9-14, finder anvendelse  

 på sager, hvor der rejses tiltale i 1. instans efter lovens  

 ikrafttræden.
§ 3 Loven gælder ikke for Færøerne og Grønland.
Bemærkninger til lovforslaget Almindelige bemærkninger Indholdsfortegnelse 1.
Indledning 3 2.
Forslagets baggrund og  

 indhold 4 3.
Udeblivelsesdomme i  

 straffesager 5 3.1.
Forslaget fra Advokatrådet, Den Danske  

 Dommerforening og Rigsadvokaten 5 3.2.
Gældende ret 6 3.3.
Justitsministeriets  

 overvejelser 9 3.3.1.
Indledning 9 3.3.2.
Strafkravet 10 3.3.3.
Bevisførelse 11 3.3.4.
Bedømmelse af  

 forsvarlighed 12 3.3.5.
Forkyndelse 13 3.3.6.
Medvirken af forsvarer 14 3.3.7.
Anke og genoptagelse 14 3.3.8.
Forholdet til Den Europæiske  

 Menneskerettighedskonvention 15 4.
Adhæsionsproces 17 4.1.
Forslaget fra Advokatrådet, Den Danske  

 Dommerforening og Rigsadvokaten 17 4.2.
Justitsministeriets  

 overvejelser 18 5.
Pressens adgang til aktindsigt i  

 retsbøger, herunder dombøger 19 6.
Politiklagenævn 20 6.1.
Gældende ret 20 6.2.
Sagsgangen i  

 politiklagenævnssager 20 6.3.
Justitsministeriets  

 overvejelser 21 7.
 Lovforslagets økonomiske og  

 administrative konsekvenser mv.
22 8.
 Hørte myndigheder  

 mv.
22 1.  

 Indledning Formålet med lovforslaget er   gennem en øget  

 anvendelse af udeblivelsesdomme i straffesager   at bidrage til en mere  

 hensigtsmæssig ressourceudnyttelse ved domstolene, herunder at  

 nedbringe domstolenes sagsbehandlingstider.
Dette skal navnlig ske ved at  

 forhøje grænsen for, hvor lange fængselsstraffe det skal  

 være muligt at idømme i tilfælde, hvor den tiltalte ikke  

 møder op til domsforhandlingen.
Efter forslaget skal det fremover  

 være muligt at gennemføre en domsforhandling og afsige dom, selv  

 om tiltalte ikke er mødt frem, når tiltalte ikke idømmes  

 højere straf end ubetinget fængsel i 3 måneder.
Efter de  

 gældende regler er grænsen fængselsstraf i 30 dage.
 Lovforslaget indeholder endvidere en ændring af  

 retsplejelovens bestemmelse om pressens adgang til aktindsigt i  

 domsudskrifter mv.
 Derudover indeholder lovforslaget en ændring af  

 retsplejeloven, der i begrænset omfang skal gøre det muligt for  

 medlemmer af politiklagenævn at færdigbehandle verserende  

 klagesager mv. over politipersonale efter udløbet af det tidsrum  

 på 4 år, for hvilket de pågældende medlemmer  

 (formanden eller lægmændene) er udpeget.
 Endelig indeholder lovforslaget nogle mindre  

 konsekvensrettelser i retsplejeloven.
Den del af lovforslaget, der vedrører  

 udeblivelsesdomme i straffesager og pressens adgang til domsudskrifter mv.,  

 er   med tilføjelse af en enkelt konsekvensrettelse   en  

 genfremsættelse af det lovforslag om ændring af retsplejeloven,  

 som blev fremsat for Folketinget den 24. oktober 2001 (L 56). Den del af  

 lovforslaget, der vedrører politiklagenævnsmedlemmers mulighed  

 for i begrænset omfang at færdigbehandle verserende klagesager  

 mv. efter udløbet af udpegningsperioden, har ikke tidligere  

 været fremsat.
Der henvises om denne del af lovforslaget til pkt. 6 i  

 lovforslagets almindelige bemærkninger.
2. Forslagets baggrund og indhold 2.1. I marts 1999 afholdt Dommerforeningen,  

 Rigsadvokaten og Advokatrådet en temadag om strafferet og  

 straffeproces.
Som opfølgning på temadagen blev der nedsat en  

 arbejdsgruppe med repræsentanter fra Dommerforeningen, Rigsadvokaten og  

 Advokatrådet.
Arbejdsgruppen fik til opgave at arbejde videre med nogle  

 af de emner, som blev drøftet på temadagen.
Arbejdsgruppen har  

 navnlig koncentreret sig om muligheden for at udvide adgangen til at afsige  

 udeblivelsesdomme i straffesager og om muligheden for en forbedring af  

 reglerne om afgørelse af civilretlige erstatningskrav i forbindelse  

 med straffesager (såkaldt adhæsionsproces).
På baggrund af arbejdsgruppens overvejelser  

 afleverede Dommerforeningen, Rigsadvokaten og Advokatrådet den 25.  

 januar 2001 et forslag til øget anvendelse af udeblivelsesdomme i  

 straffesager og et forslag til revision af adhæsionsprocessen til  

 Justitsministeriet.
Forslaget fra Dommerforeningen, Rigsadvokaten og  

 Advokatrådet er medtaget som bilag 2 til lovforslaget.
 Den del af lovforslaget, der vedrører  

 udeblivelsesdomme i straffesager, bygger på forslaget fra  

 Dommerforeningen, Rigsadvokaten og Advokatrådet, og indeholder  

 følgende elementer:
Det skal fremover være muligt at fremme en  

 domsforhandling til dom i tiltaltes fravær, når tiltalte ikke  

 idømmes højere straf end ubetinget fængsel i 3  

 måneder.
Efter den gældende regel kan domsforhandlingen alene  

 gennemføres i en sådan situation, når der under sagen  

 alene er spørgsmål om ubetinget fængselsstraf i 30 dage  

 eller derunder.
Det skal ikke længere være en betingelse for  

 at fremme en domsforhandling til dom i tiltaltes fravær, at der er sket  

 forkyndelse for tiltalte personligt.
Fremover vil det derfor være  

 muligt at afsige udeblivelsesdom, selv om forkyndelse f.eks. er sket over for  

 personer, der hører til tiltaltes husstand.
 Forsvareren (men ikke anklagemyndigheden) skal i  

 tilfælde af tiltaltes fravær have mulighed for at dokumentere den  

 tiltaltes forklaringer til politirapport under domsforhandlingen (det vil  

 sige oplæse og anvende dem som bevis).
 En udskrift af dommen skal forkyndes for tiltalte  

 personligt, hvis der afsiges udeblivelsesdom, medmindre indkaldelsen har  

 været forkyndt for denne personligt.
En person, der dømmes som udebleven, skal altid  

 kunne kræve genoptagelse, og anmodning herom skal fremsættes  

 inden 4 uger efter dommens forkyndelse.
Herudover foreslås det, at en  

 person, der dømmes som udebleven, skal kunne anke dommen til  

 formildelse.
Efter de gældende regler kan den domfældte alene  

 anmode om genoptagelse eller anmode Procesbevillingsnævnet om  

 tilladelse til at anke.
Genoptagelse er efter de gældende regler  

 betinget af, at den domfældte godtgør at have haft lovligt  

 forfald og ved denne utilregnelige omstændigheder har været  

 forhindret fra i tide at anmelde dette, eller at stævningen ikke  

 rettidigt er kommet til domfældtes kundskab.
Tilladelse til at anke  

 forudsætter efter de gældende regler, at sagen er af principiel  

 karakter eller særlige grunde i øvrigt taler derfor.
 Hvis en straffesag genoptages, skal det være  

 muligt under den nye domsforhandling at dokumentere forklaringer afgivet af  

 vidner m.m. under den tidligere domsforhandling.
 Der henvises i øvrigt til pkt. 3 nedenfor.
2.2. Advokatrådet, Rigsadvokaten og  

 Dommerforeningen vurderer, at der er behov for at ændre de  

 gældende regler om behandlingen af erstatningskrav i forbindelse med  

 straffesager (adhæsionsprocessen). Det anføres, at der er behov  

 for at give de erstatningssøgende en mere fleksibel adgang til at  

 forfølge deres krav.
Advokatrådet, Rigsadvokaten og  

 Dommerforeningen har drøftet nogle spørgsmål, der  

 vurderes at give anledning til særlige problemer.
Det anføres  

 imidlertid, at opgaven med at reformere adhæsionsprocessen er af  

 så kompleks karakter, at Advokatrådet, Rigsadvokaten og  

 Dommerforeningen anbefaler et egentligt udvalgsarbejde herom.
 På baggrund heraf vil Justitsministeriet anmode  

 Retsplejerådet om at gennemgå de gældende regler om  

 behandling af borgerlige krav under straffesager (retsplejelovens kapitel  

 89), vurdere bl.a. de spørgsmål, der rejses af  

 Advokatrådet, Rigsadvokaten og Dommerforeningen, og komme med  

 eventuelle forslag til ændringer.
 Der henvises herom til pkt. 4 nedenfor.
2.3. Formålet med lovforslaget er desuden at  

 udvide pressens adgang til aktindsigt i domsudskrifter mv. Ændringen  

 indebærer, at pressen i alle tilfælde får krav på  

 udlevering af domsudskrifter mv., når de er renskrevet   også  

 hvor retssagen ikke er endelig afsluttet.
Den gældende  

 begrænsning, hvorefter pressen først har krav på en  

 udskrift, når sagen er endeligt afsluttet, foreslås således  

 ophævet.
Herved afklares det samtidig, at det strafsanktionerede forbud  

 mod at offentliggøre domsudskrifter mv. gælder, uanset på  

 hvilket tidspunkt og under hvilke omstændigheder i øvrigt  

 domsudskriften mv. er udleveret til pressen. Ændringen af  

 aktindsigtsreglerne omfatter både straffesager og civile sager.
 Forslaget er nærmere beskrevet i pkt. 5  

 nedenfor.
2.4. Lovforslaget har herudover til formål i  

 begrænset omfang at gøre det muligt for medlemmer af  

 politiklagenævn at færdigbehandle verserende klagesager mv. over  

 politipersonale efter udløbet af det tidsrum på 4 år, for  

 hvilket de pågældende medlemmer (formanden eller  

 lægmændene) er udpeget.
Fortsættelse af sagsbehandlingen  

 forudsætter, at medlemmerne har påbegyndt behandlingen i  

 udpegningsperioden, og at sagen forventes at kunne afsluttes inden for  

 kortere tid.
Ved en sådan mere fleksibel ordning undgås, at  

 nyudnævnte medlemmer af politiklagenævn skal bruge  

 unødvendig tid og ressourcer på at sætte sig ind i og  

 behandle større og mere komplicerede sager, som de tidligere medlemmer  

 af nævnet har påbegyndt behandlingen af, men som det ikke har  

 været muligt at afslutte inden udløbet af den 4 årige  

 udnævnelsesperiode.
 Der henvises herom til pkt. 6 nedenfor.
 2.5. Lovforslaget har endelig til formål at  

 foretage nogle mindre konsekvensrettelser i retsplejeloven, jf. herved  

 lovforslagets § 1, nr. 1-2, nr. 4, nr. 7-8 og nr. 15-16. Der henvises  

 herom til bemærkningerne vedrørende de enkelte bestemmelser.
3. Udeblivelsesdomme i straffesager 3.1. Forslaget fra Advokatrådet, Den Danske  

 Dommerforening og Rigsadvokaten Advokatrådet, Rigsadvokaten og Dommerforeningen  

 konstaterer, at der er et betydeligt ressourcespild på grund af  

 tiltalte og sigtede personers udeblivelse.
Det anføres, at den  

 nugældende bestemmelse i retsplejelovens § 847 anvendes i meget  

 begrænset omfang i praksis på grund af de betingelser, der er  

 knyttet til den.
Advokatrådet, Rigsadvokaturen og Dommerforeningen  

 vurderer, at det vil være hensigtsmæssigt med en udvidet,  

 effektiv mulighed for at afsige udeblivelsesdomme i straffesager.  

 Advokatrådet, Rigsadvokaturen og Dommerforeningen stiller alene forslag  

 til en udvidelse af adgangen til at afsige udeblivelsesdom i sager, hvor der  

 er rejst tiltale, og hvor der derfor skal ske bevisførelse, også  

 selv om tiltalte udebliver.
 Forslaget fra Advokatrådet, Rigsadvokaten og  

 Dommerforeningen indeholder følgende elementer:
Adgangen til at afsige udeblivelsesdomme i medfør  

 af § 847, stk. 3, nr. 4, udvides fra 30 dages fængsel til 3  

 måneders fængsel, herunder betinget fængsel.
Betinget dom  

 uden straffastsættelse bør også være omfattet.
Det  

 anføres, at en grænse på 3 måneders fængsel  

 vil omfatte det store flertal af sager, og at det derfor ikke er fundet  

 nødvendigt at gå videre.
Bestemmelsen affattes således, at den  

 afgørende betingelse bliver, at der ikke »idømmes« mere end 3  

 måneders fængsel.
Den nugældende formulering, hvorefter der  

 ikke må »opstå spørgsmål« om højere straf end  

 30 dage, er uhensigtsmæssig, fordi den kræver, at man på  

 forhånd har bestemt sig.
Der skal som hidtil ske bevisførelse, for at  

 tiltalte kan dømmes.
Udeblivelsen bør ikke anses for en  

 erkendelse, der gør bevisførelse overflødig.
Forsvareren  

 skal have mulighed for uanset betingelserne i retsplejelovens § 877 om  

 dokumentation af bl.a. politirapporter   at oplæse tiltaltes forklaring  

 til politirapport, således at det sikres, at tiltalte ikke bliver  

 stillet ringere, fordi dennes forklaring ikke kommer frem.
Derimod bør  

 der ikke være en udvidet adgang til at oplæse tiltaltes  

 forklaring mod forsvarerens ønske.
Hvis bevisførelsen ikke er  

 tilstrækkelig, skal tiltalte efter forslaget frifindes.
 Retten skal som hidtil finde fremgangsmåden  

 forsvarlig.
Kravet om personlig forkyndelse for tiltalte  

 ophæves.
Kravet om personlig forkyndelse er en af grundene til, at  

 § 847, stk. 3, nr. 4, ikke anvendes i praksis.
Den foreslåede  

 lempelse skal ses i sammenhæng med, at tiltalte altid vil have en  

 forsvarer.
 Tiltalte skal i overensstemmelse med de gældende  

 regler altid have en forsvarer, som normalt vil være beskikket.
Dommen skal forkyndes for tiltalte, hvis vedkommende er  

 dømt som udebleven.
Hvis tilsigelsen ikke har været forkyndt  

 personligt, skal dommen forkyndes personligt.
Hvis tiltalte dømmes som udebleven, skal tiltalte  

 have et ubetinget krav på at få sagen genoptaget, såfremt  

 anmodningen fremsættes inden 4 uger fra dommens forkyndelse.
Retten  

 bør desuden i op til 1 år kunne give tilladelse til genoptagelse  

 under helt særlige omstændigheder.
Den nye domsforhandling bør kunne  

 gennemføres uden, at alle vidner nødvendigvis skal indkaldes  

 igen, idet man i vidt omfang bør kunne nøjes med at  

 oplæse deres forklaringer til retsbogen.
Hvis der er tale om et  

 centralt vidne, og der er en særlig grund til det, må vidnet  

 imidlertid indkaldes på ny.
Hvis domfældte også udebliver  

 under den genoptagne domsforhandling, bør den første dom  

 stå fast og ikke kunne genoptages på ny.
 For at det ikke skal blive nødvendigt at  

 genoptage sagen i tilfælde, hvor den domfældte accepterer selve  

 domfældelsen, men mener at straffen er for streng, foreslås det,  

 at domfældte, ved siden af adgangen til at kræve sagen  

 genoptaget, også skal kunne anke til formildelse.
 Om den nærmere begrundelse for de enkelte elementer  

 i forslagene fra Advokatrådet, Rigsadvokaten og Dommerforeningen  

 henvises til bilag 2.
3.2. Gældende ret 3.2.1. Det følger af retsplejelovens  

 § 934, stk. 1, at udebliver tiltalte uden oplyst lovligt forfald,  

 eller nægter tiltalte at afgive forklaring, kan retten behandle sagen,  

 som om tiltalte havde tilstået, hvis der ikke under sagen er  

 spørgsmål om højere straf end bøde, og  

 omstændighederne ikke taler imod det.
I sådanne sager kan retten afsige udeblivelsesdom,  

 og tiltaltes udeblivelse anses som en tilståelse.
Baggrunden herfor er,  

 at det på grund af den ringe straf, der oftest udmåles efter  

 faste takster, anses for at være af mindre betydning, om tiltalte er  

 til stede under domsforhandlingen.
Retten kan afvise at afsige udeblivelsesdom, hvis  

 omstændighederne taler herimod, f.eks. hvis det er uklart, hvad  

 tiltalen omfatter, eller det kan give anledning til tvivl, om  

 anklagemyndigheden har henført forholdet under den korrekte  

 lovbestemmelse.
Som andre eksempler kan nævnes, at tiltalte   trods en  

 lovlig forkyndelse   ikke kan antages at have fået underretning om  

 sagen, eller at sagen må antages at have væsentlig betydning for  

 tiltalte, f.eks. på grund af bødens størrelse eller  

 kriminalitetens art.
 Indkaldelsen til retsmødet skal indeholde oplysning  

 om, at udeblivelse uden oplyst lovligt forfald kan bevirke, at tiltalte  

 dømmes efter anklageskriftet, jf. retsplejelovens § 932,  

 stk. 1.
 Hvis den sigtede har erkendt sig skyldig over for  

 politiet, vil straffesagen normalt blive søgt gennemført som en  

 tilståelsessag i medfør af retsplejelovens § 922 (der med  

 virkning fra den 1. juli 2001 har afløst den tidligere § 925).  

 Dette kan også ske i mere alvorlige straffesager, hvor en (evt.  

 langvarig) fængselsstraf kan komme på tale.
En sag kan afgøres som tilståelsessag efter  

 § 922, dvs. uden bevisførelse og uden medvirken af  

 domsmænd, hvis den sigtede i retten afgiver en uforbeholden  

 tilståelse, hvis rigtighed bestyrkes ved de i øvrigt  

 foreliggende oplysninger, og sigtede samtykker i at sagen afgøres  

 på denne måde.
Denne afgørelsesmåde  

 forudsætter, at sigtede er til stede i det retsmøde, hvor sagen  

 behandles.
I domsmandssager efter retsplejelovens kapitel 80, der ved  

 byretten er alternativet til proceduren efter § 922 om  

 tilståelsessager, kan domsforhandlingen som hovedregel ikke  

 gennemføres, hvis tiltalte ikke er til stede.
Dette følger af  

 henvisningen i retsplejelovens § 928, stk. 1, til § 846. Hvis  

 tiltalte udebliver uden oplyst lovligt forfald, kan retten dog med  

 forsvarerens samtykke bestemme, at afhøring af vidner skal ske.  

 Dette følger af henvisningen i § 928, stk. 1, til  

 § 847, stk. 1. Sådan beslutning kan dog kun træffes,  

 hvis det er foreneligt med hensynet til tiltalte, og udsættelse af  

 sagen er til væsentlig ulempe for de mødte.
Bestemmelsen giver  

 ikke adgang til at afgøre sagen i tiltaltes fravær.
Derimod kan domsforhandlingen efter § 847,  

 stk. 3, i visse tilfælde gennemføres i tiltaltes  

 fravær, når retten ikke finder tiltaltes tilstedeværelse  

 nødvendig.
Heri ligger, at sagen   til trods for tiltaltes udeblivelse  

   skal være tilstrækkeligt oplyst.
Herudover stilles der efter  

 den nævnte bestemmelse krav om enten, (1) at tiltalte er undveget,  

 efter at anklageskriftet er forkyndt, (2) at tiltalte efter at være  

 mødt ved sagens begyndelse har forladt retten uden rettens tilladelse,  

 (3) at der under sagen kun er spørgsmål om ubetinget  

 fængselsstraf i 6 måneder eller derunder, konfiskation,  

 rettighedsfrakendelse eller erstatning, og tiltalte har givet samtykke til  

 gennemførelse af domsforhandlingen, (4) at der under sagen kun er  

 spørgsmål om ubetinget fængselsstraf i 30 dage eller  

 derunder, konfiskation, førerretsfrakendelse eller erstatning, eller  

 (5) at retten skønner, at behandlingen af sagen utvivlsomt vil  

 føre til, at tiltalte frifindes.
Bestemmelsen i § 847 kan principielt også  

 anvendes i nævningesager, men må her anses for at være uden  

 praktisk betydning.
Baggrunden herfor er dels, at den tiltalte oftest vil  

 være til stede, idet den pågældende er  

 varetægtsfængslet, og dels fordi det formentlig altid i så  

 alvorlige sager må anses for nødvendigt, at tiltalte er til  

 stede under domsforhandlingen.
Bestemmelsen nævnt under nr. 3 kan ikke  

 benyttes i sådanne sager, allerede fordi en strafpåstand på  

 mindst 4 års fængsel er en forudsætning for  

 nævningebehandling efter § 687, stk. 2, nr. 1.
I ankesager ved landsretterne kan domsforhandlingen  

 gennemføres uden, at tiltalte er til stede, hvis ankesagen alene  

 vedrører strafudmålingen.
Hvis tiltalte har anket til  

 frifindelse, men udebliver fra domsforhandlingen i landsretten, kan retten  

 afvise tiltaltes anke, hvis den finder, at sagen ikke med nytte kan  

 behandles, uden at tiltalte er til stede, jf. retsplejelovens § 965 c,  

 stk. 3. Tiltaltes udeblivelse medfører således normalt kun  

 udsættelse af sagen, hvis anklagemyndigheden har anket med  

 påstand om domfældelse i videre omfang end ved byrettens dom.  

 Sagen kan dog også i disse tilfælde gennemføres, hvis  

 betingelserne i § 847, stk. 3, er opfyldt.
Dette følger af  

 henvisningen i § 965 a til § 847.
 For alle sagstyper gælder, at retten kan  

 træffe beslutning om anholdelse, hvis en tiltalt, der er indkaldt,  

 udebliver fra retsmødet uden oplyst lovligt forfald, jf.  

 retsplejelovens § 757. Det er dog kun i få tilfælde praktisk  

 muligt, at anholdelsen kan ske straks, således at den tiltalte bringes  

 til stede i det retsmøde, hvorfra den pågældende er  

 udeblevet.
Sammenfattende er det således retsplejelovens  

 hovedregel, at retten kun kan træffe realitetsafgørelse i en  

 straffesag, hvis tiltalte er til stede under domsforhandlingen.
Den i praksis  

 væsentligste undtagelse er de ovenfor nævnte sager, hvor der ikke  

 er spørgsmål om højere straf end bøde, jf.  

 retsplejelovens § 934.
3.2.2. Retsplejelovens § 847 fik sin  

 nuværende formulering ved lov nr. 369 af 18. maj 1994, jf. herom  

 nærmere Folketingstidende 1993-94, tillæg A, sp. 8021 ff.  

 Formålet med lovændringen var bl.a. at udvide adgangen til at  

 idømme frihedsstraf ved udeblivelsesdom.
I de almindelige  

 bemærkninger til lovforslaget anføres bl.a. (sp. 8051), at det i  

 vidt omfang forekom, at den tiltalte i mindre straffesager, hvor den  

 pågældende stod til frihedsstraf, udeblev fra retsmødet.  

 Dette medførte i reglen, at sagen blev udsat, for at tiltalte kunne  

 komme til stede, med tidsspilde for retten, advokater, vidner m.m. til  

 følge.
 Det følger af retsplejelovens § 847,  

 stk. 3, nr. 4, at en domsforhandling kan gennemføres, og der kan  

 afsiges dom, i tiltaltes fravær, hvis retten ikke finder tiltaltes  

 tilstedeværelse nødvendig, når der under sagen alene er  

 spørgsmål om ubetinget fængselsstraf i 30 dage eller  

 derunder, konfiskation, førerretsfrakendelse eller erstatning.
Efter den gældende bestemmelse vil der således  

 ikke kunne idømmes en ubetinget fængselsstraf i mere end 30  

 dage.
Efter den gældende bestemmelse vil det endvidere være en  

 betingelse, at retten, på det tidspunkt hvor den beslutter at behandle  

 sagen på trods af tiltaltes udeblivelse, vurderer, at der alene er  

 spørgsmål om ubetinget fængselsstraf i 30 dage eller  

 derunder.
 Det fremgår af forarbejderne til § 847,  

 stk. 3, nr. 4 (sp. 8059 og 8076-8077), at bestemmelsen hovedsagelig er  

 tænkt anvendt af domstolene ved mindre, ukomplicerede og mere  

 takstmæssige lovovertrædelser   navnlig inden for  

 færdselslovgivningen.
I tilfælde, hvor domsforhandlingen fremmes til dom i  

 tiltaltes fravær i medfør af retsplejelovens § 847,  

 stk. 3, skal retten foretage en fuldstændig bevisvurdering  

 efter sædvanlig sagsbehandling, herunder efter omstændighederne  

 ved afhøring af vidner og   langt sjældnere   syns- og  

 skønsmænd eller andre sagkyndige, og en sædvanlig  

 procedure fra anklageren og forsvareren.
Viser det sig herunder at give  

 anledning til betænkeligheder, at sagen fremmes til udeblivelsesdom,  

 kan retten når som helst afbryde domsforhandlingen og udsætte  

 sagen med henblik på, at tiltalte kommer til stede.
Det forhold, at der  

 skal ske en fuldstændig bevisførelse, indebærer bl.a., at  

 vidneførsel for retten foregår på sædvanlig  

 måde under medvirken af forsvarer og anklager.
Der gælder ikke nogen særlig og udvidet adgang  

 til dokumentation af forklaringer afgivet til f.eks. politirapport i  

 sager, der behandles efter retsplejelovens § 847, stk. 3, nr. 4.  

 Det vil sige, at det vil skulle afgøres på grundlag af  

 retsplejelovens § 877, om og i hvilket omfang f.eks. forklaringer  

 afgivet til politirapporter af tiltalte eller vidner kan oplæses og  

 anvendes som bevis under straffesagen.
I modsætning hertil  

 følger det af § 965 c, stk. 4, at tilførsler til  

 retsbogen om forklaringer afgivet af vidner og syns- og  

 skønsmænd under byretsbehandlingen foruden de i § 877  

 nævnte tilfælde kan anvendes som bevismiddel under en ankesag,  

 såfremt ingen af parterne inden domsforhandlingen har anmodet om  

 fornyet afhøring.
Bestemmelsen blev indført ved lov nr. 260 af  

 8. juni 1979, og har til formål at undgå overflødig  

 bevisførelse for landsretten.
Bestemmelsen er i praksis blevet  

 administreret således, at centrale vidner vil skulle føres  

 også i landsretten, idet landsretten ellers vil anse det for  

 betænkeligt at domfælde den tiltalte (se f.eks.
Vestre Landsrets  

 afgørelser gengivet i Ugeskrift for Retsvæsen 1981, s. 1046,  

 1986, s. 52, 1989, s. 765, og 1991, s. 877.
Det følger af § 847, stk. 4, at medmindre  

 tiltalte har samtykket heri, kan domsforhandlingen alene gennemføres i  

 medfør af stk. 3, nr. 4, hvis tiltalte har været lovligt  

 indkaldt, jf. § 163, og ved indkaldelsen er gjort bekendt  

 med, at udeblivelse uden oplyst lovligt forfald kan betyde, at tiltalte  

 dømmes i overensstemmelse med den rejste tiltale.
Efter  

 retsplejelovens § 163, stk. 2, kan tiltalte kun dømmes som  

 udebleven i straffesager, hvor der er spørgsmål om  

 fængselsstraf, jf. § 847, stk. 3, nr. 4, hvis der er sket  

forkyndelse for tiltalte personlig. § 163, stk. 2, blev  

 også indført ved lov nr. 369 af 18. maj 1994. Det fremgår  

 af forarbejderne til bestemmelsen (sp. 8054 og 8067), at bestemmelsen skal  

 sikre, at den tiltalte er bekendt med domsforhandlingen, og at kravet  

 betrygger den tiltaltes retsstilling yderligere i forhold til retsplejelovens  

 almindelige regel.
 For så vidt angår sager, der ønskes  

 behandlet efter retsplejelovens § 847, stk. 3, nr. 4, stiller  

 retsplejeloven således nogle krav både med hensyn til  

 indkaldelsens indhold (skal indeholde de i § 847, stk. 4,  

 nævnte oplysninger), og med hensyn den måde, hvorpå  

 tilsigelsen forkyndes (krav om personlig forkyndelse, jf. § 163,  

 stk. 2).
På det tidspunkt, hvor indkaldelsen skal forkyndes,  

 vil det ofte ikke være muligt på forhånd at vide, om der er  

 tale om en sag, hvor der kan opstå spørgsmål om at fremme  

 sagen i medfør af retsplejelovens § 847, stk. 3, nr. 4,  

 så forkyndelsen af hensyn hertil bør ske for den tiltalte  

 personlig.
Af ressourcemæssige grunde sker der ikke personlig  

 forkyndelse i alle sager, der principielt kan gennemføres, selv om den  

 tiltalte udebliver.
I praksis vil der derfor ikke altid være sket  

 forkyndelse for den tiltalte personlig.
Der kan f.eks. være sket  

 forkyndelse for en person, der hører til tiltaltes husstand, jf.  

 retsplejelovens § 157, stk. 1, nr. 2, litra a.
Det betyder i  

 praksis, at sagen ikke vil kunne fremmes i medfør af § 847,  

 stk. 3, nr. 4, hvis det senere viser sig, at den tiltalte udebliver,  

 idet kravet i § 163, stk. 2, ikke vil være opfyldt.
Det følger af retsplejeloven § 731,  

 stk. 1, litra i, at der skal beskikkes en offentlig forsvarer i sager,  

 der afgøres i medfør af retsplejelovens § 847,  

 stk. 3, nr. 4, når der er spørgsmål om  

 fængselsstraf.
Det gælder dog ikke, hvis sigtede selv har valgt  

 en forsvarer, medmindre den valgte forsvarer udebliver.
Retsplejelovens  

 § 731, stk. 1, litra i, blev også indført ved lov nr.  

 369 af 18. maj 1994, jf. om bestemmelsen navnlig sp. 8055-57 og 8076-77 . I  

 de sager, hvor domsforhandlingen fremmes i tiltaltes fravær i  

 medfør af § 847, stk. 3, nr. 4, foreskriver retsplejeloven  

 således  obligatorisk forsvarerbeskikkelse.
 Det følger af retsplejelovens § 219 a,  

 stk. 5, at hvis sagen i medfør af § 847, stk. 3, nr. 1  

 til 5, er fremmet i tiltaltes fravær, skal en udskrift af dommen  

 forkyndes.
 Ønsker den domfældte at anfægte  

 afgørelsen, opstår spørgsmålet om anke eller  

 genoptagelse.
Efter retsplejelovens § 962, stk. 2, er det  

 bl.a. en betingelse for tiltaltes anke af en byretsdom, at den tiltalte har  

 givet møde i sagen.
Det betyder, at bl.a. sager, der behandles efter  

 retsplejelovens § 847, stk. 3, nr. 4, som udgangspunkt ikke kan  

 ankes af den tiltalte.
Efter retsplejelovens § 962, stk. 3, jf.  

 stk. 2, kan Procesbevillingsnævnet imidlertid tillade anke af  

 udeblivelsesdomme jf.
Justitsministeriets svar af 27. april 1994 på  

 spørgsmål nr. 2 fra Folketingets Retsudvalg (L 231   bilag 5).  

 Hvis en tiltalt, der er dømt som udeblevet, søger om tilladelse  

 til anke, henviser Procesbevillingsnævnet i almindelighed vedkommende  

 til først at søge sagen genoptaget i medfør af  

 retsplejelovens § 987, stk. 1, der omtales nedenfor, jf.
Dybdahl og  

 Kardel: Procesbevillinger (1998), s. 139.
 Udeblivelsesdomme kan begæres genoptaget efter  

 retsplejelovens § 987. Efter denne bestemmelse kan genoptagelse ske,  

 når den tiltalte godtgør, at have haft lovligt forfald og ved  

 omstændigheder, der ikke kan tilregnes tiltalte, har været  

 forhindret fra i tide at anmelde dette, eller at stævningen ikke  

 rettidigt er kommet til den pågældendes kundskab.
 3.2.3. Til brug for Justitsministeriets besvarelse  

 af 11. januar 1996 af spørgsmål nr. 24 (Alm. del   bilag 45) fra  

 Folketingets Retsudvalg om anvendelsen af retsplejelovens § 847,  

 stk. 3, nr. 4, siden vedtagelsen af lov nr. 369 af 18. maj 1994 afgav  

 Rigsadvokaten en udtalelse den 21. december 1995.
 På baggrund af oplysninger fra visse politikredse  

 oplyste Rigsadvokaten, at retsplejelovens § 847, stk. 3, nr. 4, kun  

 var blevet anvendt i begrænset omfang siden ikrafttrædelsen den  

 1. oktober 1994.
Om baggrunden for den begrænsede anvendelse blev der  

 bl.a. henvist til praktiske vanskeligheder med hensyn til  

 forsvarerbeskikkelse og forkyndelse for tiltalte.
Endvidere blev der henvist  

 til det forhold, at det ikke var muligt at anse tiltaltes udeblivelse for en  

 erkendelse af tiltalen eller at oplæse tiltaltes eventuelle  

 tilståelse til politirapport som bevis under domsforhandlingen.
 Rigsadvokaten udtalte, at det måtte antages, at  

 yderligere ressourcebesparelser kunne opnås, hvis der blev  

 gennemført en udvidelse af anvendelsesområdet for  

 retsplejelovens § 847, stk. 3, nr. 4. Rigsadvokaten fandt det  

 imidlertid tvivlsomt, om sådanne besparelser ville være  

 mærkbare, hvis betingelserne for anvendelsen af bestemmelsen ikke i  

 øvrigt ændredes.
 Til brug for Justitsministeriets besvarelse af 13. maj  

 1997 af spørgsmål S 1257 fra medlem af Folketinget Kirsten  

 Jacobsen (FP) afgav Rigsadvokaten den 5. marts 1997 på ny en udtalelse  

 om anvendelsen af retsplejelovens § 847, stk. 3, nr. 4.
 På baggrund af oplysninger fra de regionale  

 statsadvokater oplyste Rigsadvokaten, at retsplejelovens § 847,  

 stk. 3, nr. 4, sjældent var blevet anvendt i 1996, og at  

 bestemmelsen i nogle politikredse slet ikke var blevet anvendt.
Om baggrunden for den begrænsede anvendelse henviste  

 Rigsadvokaten bl.a. til, at det forhold, at tiltaltes udeblivelse ikke kunne  

 tages som udtryk for, at han erkendte forholdet, fandtes at  

 vanskeliggøre anvendelsen af reglen, at kravet om personlig  

 forkyndelse gjorde, at det kunne være meget ressourcekrævende at  

 anvende reglen, samt at nogle retter over for politimesteren havde givet  

 udtryk for, at reglen ikke burde anvendes i voldssager.
Endvidere oplyste  

 Rigsadvokaten, at de tiltalte i mindre kredse stort set altid mødte  

 op, og at der derfor ikke var behov for at iværksætte behandling  

 efter bestemmelsen.
 Rigsadvokaten anførte, at hvis bestemmelsen skulle  

 kunne anvendes i et omfang, der kunne medføre ressourcebesparelser,  

 måtte der efter hans vurdering ske en ændring af retsplejelovens  

 § 847, stk. 3, nr. 4. Rigsadvokaten udtalte, at ændringen  

 skulle bestå i, at tiltaltes udeblivelse blev taget som udtryk for, at  

 forholdet erkendes, at kravet om personlig forkyndelse blev ophævet, at  

 kravet om obligatorisk forsvarerbeskikkelse blev ændret, således  

 at der ikke nødvendigvis skulle ske beskikkelse i visse sager om  

 spirituskørsel, og at strafferammen blev udvidet til f.eks.  

 fængsel i 3 måneder.
I efteråret 1999 foretog Københavns Byret en  

 undersøgelse af, i hvilket omfang sigtede og tiltalte personer udeblev  

 fra domsforhandlingen.
Undersøgelsen dækkede over en periode  

 på 4 uger (uge 42 til 45). Ved undersøgelsen blev der set bort  

 fra sager, der kunne afgøres med udeblivelsesdom (§ 934-sager) og  

 sager, hvor der ikke var sket forkyndelse.
Undersøgelsen viste, at  

 udeblivelsesprocenten i den nævnte periode var på 17,8 pct.
I efteråret 1999 foretog Københavns Politi,  

 Advokatur K, en undersøgelse af, i hvilket omfang sigtede i  

 tilståelsessager efter retsplejelovens § 925 (der med virkning fra  

 den 1. juli 2001 er blevet erstattet af § 922) og tiltalte i  

 domsmandssager udeblev fra domsforhandlingen i sager, som var blevet  

 behandlet af netop denne advokatur.
Det drejer sig alle om sager, som blev  

 behandlet i Københavns Byret.
Undersøgelsen dækkede over  

 en periode på 3 uger (20. september 1999 til 8. oktober 1999). I  

 perioden havde advokaturen 94 § 925-sager berammet.
I 51 af sagerne  

 udeblev den sigtede fra retsmødet.
Det svarer til 54,3 pct.
I samme  

 periode havde advokaturen 138 domsmandssager berammet.
I 46 af sagerne  

 udeblev den tiltalte.
Det svarer til 33,3 pct.
I § 925-sagerne var der  

 sket lovlig forkyndelse i ca. 70 pct. af sagerne.
I domsmandssagerne var der  

 i 70 pct. af de sager, hvor tiltalte udeblev, sket en lovlig forkyndelse for  

 den tiltalte.
I de 46 sager, hvor tiltalte udeblev, var både anklager  

 og forsvarer mødt i byretten, der først herefter aflyste  

 retsmødet.
I efteråret 1999 skrev Dommerforeningen til  

 byretterne for at høre, i hvilket omfang sigtede eller tiltalte  

 udeblev trods lovlig tilsigelse, og om retten anså det for et  

 væsentligt problem.
Ud af 70 byretter var der 18, der svarede, at de  

 havde udeblivelsesproblemer.
Det drejer sig om byretten i Ballerup,  

 Brøndbyerne, Gråsten, Helsingør, Hillerød,  

 Hjørring, Horsens, Hvidovre, København, Køge, Mariager,  

 Roskilde, Rødovre, Tåstrup, Vejle, Viborg, Vordingborg og  

 Århus.
I forslaget af 25. januar 2001 anfører  

 Advokatrådet, Dommerforeningen og Rigsadvokaten, at der særligt i  

 de større byer, men også nogle andre steder, er et betydeligt  

 ressourcespild på grund af tiltaltes og sigtedes udeblivelse.
Det  

 anføres, at tendensen har været voksende og må antages at  

 fortsætte.
3.3. Justitsministeriets overvejelser 3.3.1. Indledning På baggrund af de foreliggende oplysninger (se pkt.  

 3.2.3 ovenfor) må sigtedes udeblivelse i § 922-sager (tidligere  

 § 925-sager) og tiltaltes udeblivelse i domsmandssager (kapitel  

 80-sager) anses for at være et reelt problem, der indebærer et  

 ikke ubetydeligt ressourcespild, herunder med hensyn til domstolenes  

 ressourcer.
 Justitsministeriet er derfor enig med Advokatrådet,  

 Dommerforeningen og Rigsadvokaten i, at der er behov for at ændre  

 reglerne om afsigelse af udeblivelsesdomme i straffesager, for derved at  

 sikre, at flere sager kan fremmes til dom, uanset at den tiltalte  

 udebliver.
 Som det fremgår af det følgende, omfatter  

 Justitsministeriets forslag alene sager, i hvilke der er rejst tiltale.  

 Derimod omfatter forslaget ikke de sager, der i dag behandles som  

 tilståelsessager (§ 922-sager), og hvor den sigtede udebliver fra  

 retsmødet.
En udvidet adgang til at afsige udeblivelsesdomme i  

 straffesager kan i princippet ske på grundlag af to fundamentalt  

 forskellige principper.
Begge principper har fundet udtryk i  

 retsplejeloven.
 I mindre alvorlige straffesager, det vil sige i de sager,  

 hvor der ikke bliver spørgsmål om højere straf end  

 bøde, anses udeblivelse normalt som en tilståelse af det  

 forhold, som der er rejst sigtelse for, og der sker umiddelbar  

 domfældelse, medmindre retten finder, at særlige  

 omstændigheder taler herimod, jf. retsplejelovens § 934,  

 stk. 1.
I de mere alvorlige straffesager finder bestemmelsen i  

 retsplejelovens § 847, stk. 3, derimod anvendelse.
Denne  

 bestemmelse angiver ikke en tilsvarende formodning for tilståelse.
Her  

 er der alene tale om, at domsforhandlingen, når betingelserne i  

 bestemmelsen er opfyldt, kan gennemføres i tiltaltes fravær med  

 sædvanlig bevisførelse mv.
 Efter Justitsministeriets opfattelse ville den  

 største grad af effektivisering kunne opnås, hvis princippet fra  

 § 934, stk. 1, blev overført på de mere alvorlige  

 straffesager, så udeblivelse generelt blev anset som en erkendelse.  

 Dette ville navnlig være tilfældet, hvis udeblivelse ikke alene  

 blev anset for en erkendelse i de straffesager, hvor anklagemyndigheden har  

 rejst tiltalte, men også i de sager, hvor der alene foreligger en  

 sigtelse, og hvor straffesagen forventes fremmet som en tilståelsessag  

 i medfør af retsplejelovens § 922.
 Efter Justitsministeriets opfattelse kan der imidlertid  

 anføres både praktiske og principielle indvendinger mod en  

 ordning, hvor den sigtede/tiltaltes udeblivelse i videre omfang, end hvad der  

 følger af § 934, anses for en erkendelse.
Selv hvis udeblivelse kunne anses som en erkendelse,  

 må det således forventes, at en række forhold vil  

 gøre, at domstolene formentlig ikke særlig hyppigt vil anvende  

 en sådan adgang i sager, der i dag søges fremmet som  

 tilståelsessager efter retsplejelovens § 922. Det vil især  

 være tilfældet for sager, hvor oplysninger om tiltaltes  

 personlige forhold meget ofte spiller en afgørende rolle for  

 strafudmålingen, og hvor der ofte vil være uklarheder i selve  

 sagens faktum, som retten vil være utilbøjelig til at anse for  

 afgjort i kraft af udeblivelse, f.eks. også af hensyn til  

 medgerningsmænd.
Det samme vil gælde en del sager, som ikke er  

 tilståelsessager, og som behandles efter retsplejelovens kapitel 80 om  

 domsforhandling for byret i sager, i hvilke der ikke medvirker  

 domsmænd.
 Efter Justitsministeriets opfattelse er det endvidere  

 forbundet med retssikkerhedsmæssige betænkeligheder at betragte  

 den omstændighed, at en tiltalt ikke møder op til et  

 retsmøde, som ensbetydende med en erkendelse, der skal kunne danne  

 grundlag for idømmelse af fængselsstraf.
 Hertil kommer, at en udvidet ordning, hvorefter en  

 tiltalt, der udebliver fra domsforhandlingen, uden gennemførelse af en  

 domsforhandling med bevisførelse, efter Justitsministeriets opfattelse  

 vil kunne rejse visse betænkeligheder i forhold til Den  

 Europæiske Menneskerettighedskonvention.
 Justitsministeriet kan derfor tilslutte sig  

 Advokatrådet, Dommerforeningen og Rigsadvokatens forslag om, at en  

 udvidelse af adgangen til at afsige udeblivelsesdomme skal begrænses  

 til sager, hvor der er rejst tiltale, og hvor der derfor skal ske  

 bevisførelse, også selv om tiltalte udebliver.
3.3.2. Strafkravet Efter Justitsministeriets opfattelse vil en ændring  

 af § 847, stk. 3, nr. 4, så muligheden for at idømme  

 fængselsstraf forhøjes fra fængsel i 30 dage til  

 fængsel i 3 måneder, medføre, at ordningen vil kunne finde  

 anvendelse på et meget stort antal straffesager.
I 1999 udgjorde  

 antallet af sager, der endte med en ubetinget frihedsstraf på 3  

 måneder eller mindre, således 79 pct. af samtlige betingede og  

 ubetingede straffedomme.
En udvidelse fra 30 dage til 3 måneder vil  

 endvidere indebære en væsentlig udvidelse af muligheden for at  

 afsige dom i udeblivelsessager.
I 1999 udgjorde antallet af sager, der endte  

 med en ubetinget frihedsstraf på 30 dage eller mindre, 53 pct. af  

 samtlige betingede og ubetingede domme.
En udvidelse fra 30 dage til 3  

 måneder vil derfor indebære en udvidelse af muligheden for at  

 afsige dom i udeblivelsessager svarende til ca. 50 pct.
Der henvises i  

 øvrigt til de statistiske oplysninger i bilag 3 til lovforslaget.
Som nævnt har bestemmelsens hidtidige  

 hovedanvendelsesområde været mindre, ukomplicerede og mere  

 takstmæssige lovovertrædelser, herunder navnlig inden for  

 færdselslovgivningen.
Straffesager, hvor den tiltalte idømmes  

 mere end 30 dages fængsel og indtil 3 måneders fængsel vil  

 imidlertid ofte være sager, der ikke kan betegnes som mindre,  

 ukomplicerede og mere takstmæssige lovovertrædelser.
I  

 forbindelse med ændringen af strafkravet forudsættes det derfor,  

 at domstolene i videre omfang end tilfældet er i dag, også  

 anvender bestemmelsen i andre sager, jf. nærmere nedenfor under pkt.  

 3.3.4.
 Efter den nugældende bestemmelse er det som  

 nævnt en betingelse, at retten, på det tidspunkt hvor den  

 beslutter at fremme sagen trods den tiltaltes udeblivelse, vurderer, at der  

 alene er spørgsmål om ubetinget fængselsstraf i 30 dage  

 eller derunder.
Efter Justitsministeriets opfattelse kan det i visse  

 tilfælde være vanskeligt på forhånd at vurdere,  

 hvilken straf den tiltalte, hvis han findes skyldig i den rejste tiltale,  

 skal idømmes.
Med mindre der er tale om forhold, hvor der anvendes  

 mere eller mindre takstmæssige straffe, vil spørgsmålet om  

 straffens art og strenghed ofte bero på en konkret vurdering af  

 oplysninger, der kommer frem i forbindelse med bevisførelsen, herunder  

 oplysninger om de forhold, der er nævnt i straffelovens kapitel 10  

 (f.eks. oplysninger om baggrunden for, omstændighederne ved og  

 følgerne af forbrydelsen).
 Justitsministeriet kan derfor tilslutte sig forslaget fra  

 Advokatrådet, Dommerforeningen og Rigsadvokaten om ikke at lægge  

 vægt på, om der under sagen alene er spørgsmål om en  

 vis straf, men derimod at lægge vægt på, at der alene  

 idømmes en vis straf.
 Det foreslås derfor, at § 847, stk. 3, nr.  

 4, ændres, så en domsforhandling kan gennemføres, og der  

 kan afsiges dom, i tiltaltes fravær, når tiltalte ikke  

 idømmes en højere straf end ubetinget fængsel i 3  

 måneder eller andre retsfølger end konfiskation,  

 førerretsfrakendelse eller erstatning.
 Der henvises til lovforslagets § 1, nr. 9.
3.3.3. Bevisførelse I forbindelse med lovændringen i 1994 overvejede  

 Justitsministeriet, om der kunne være grund til at udvide adgangen til  

 at dokumentere den tiltaltes forklaringer til politirapport under  

 domsforhandlingen (det vil sige oplæse og anvende dem som bevis),  

 så disse oplysninger kunne indgå som grundlag for rettens  

 afgørelse i sagen (jf.
Folketingstidende 1993-94, tillæg A, sp.  

 8055-8056). Det hedder herom i lovforslagets bemærkninger:
»Justitsministeriet har overvejet, om der i forbindelse med  

 nyordningen kan være grund til at udvide adgangen til dokumentation af  

 den tiltaltes tidligere forklaringer til politirapport under sagen for derved  

 at kunne bibringe retten også disse oplysninger som grundlag for  

 afgørelsen i sagen.
Det følger af bestemmelsen i  

 retsplejelovens § 877, jf. § 939 og § 928, at der i de her  

 omhandlede sager normalt ikke kan ske dokumentation af selve tiltaltes  

 forklaring til politirapport.
Som nedenfor beskrevet, vil ordningen  

 imidlertid først og fremmest komme til at omfatte sager om spiritus-  

 og promillekørsel og kørsel i frakendelsestiden samt andre  

 mindre, ukomplicerede straffesager, hvor straffen udmåles  

 takstmæssigt.
I disse sager kan den tiltaltes forklaring næppe  

 antages at være af større betydning for rettens afgørelse  

 af sagen.
Hertil kommer, at det kan give anledning til  

 retssikkerhedsmæssige betænkeligheder generelt at tillade  

 sådan dokumentation af den tiltaltes forklaring til politirapport i  

 udeblivelsestilfælde.
Derimod kan politiets rapporttilførsler  

 vedrørende omstændighederne ved lovovertrædelsen, herunder  

 f.eks. tid og sted for kørslen og omstændighederne i forbindelse  

 med pågribelsen, dokumenteres, således som det også i dag  

 sker i praksis.
Endvidere kan indhentede lægelige oplysninger f.eks. om  

 spirituspromillen dokumenteres i retten.
Justitsministeriet har på denne baggrund ikke fundet det rigtigt  

 at foreslå en særlig regel om adgangen til at dokumentere  

 tiltaltes forklaring til politirapport.
I de fleste tilfælde vil  

 tiltaltes forklaring ikke være fornøden, og skønner  

 retten, at forklaringen er påkrævet for en forsvarlig  

 bedømmelse af sagen, vil det være rigtigst, at retten  

 udsætter sagen med henblik på, at tiltalte kan komme til stede  

 for at afgive forklaringen direkte for retten.« Vestre Landsret har taget stilling til  

 spørgsmålet om dokumentation af politirapporter i  

 udeblivelsessager i en kendelse af 22. februar 1996 (Ugeskrift for  

 Retsvæsen 1996, side 708). Under sagen, hvor der var rejst tiltale for  

 spirituskørsel, anmodede anklagemyndigheden   efter at retten havde  

 tilladt, at sagen blev fremmet på trods af tiltaltes udeblivelse   om  

 tilladelse til at oplæse rapporttilførsler om, at tiltalte havde  

 ført bilen.
Byretten afviste anklagemyndighedens anmodning under  

 henvisning til, at det ved lovændringen i 1994 efter forarbejderne ikke  

 var tilsigtet at udvide den hidtidige adgang til bevisførelse ved  

 oplæsning af politiets rapporter, og at der ikke efter praksis forud  

 for lovændringen blev givet tilladelse til, at bevisførelse om,  

 hvorvidt tiltalte havde været fører af et køretøj,  

 skete ved oplæsning af en rapporttilførsel i stedet for  

 vidneførsel.
Landsretten stadfæstede byrettens kendelse i  

 henhold til grundene.
Med den foreslåede udvidelse af  

 anvendelsesområdet for retsplejelovens § 847, stk. 3, nr. 4,  

 fra 30 dages fængsel til 3 måneders fængsel sker der en  

 udvidelse af de typer af straffesager, som vil kunne domsforhandles i  

 tiltaltes fravær.
Udvidelsen indebærer, at tiltaltes forklaring i  

 videre omfang end tidligere må antages at kunne have en vis betydning  

 for rettens afgørelse af sagen, uden dog at være så  

 væsentlig, at retten af den grund bør udsætte sagen med  

 henblik på, at tiltalte kan komme til stede, jf. pkt. 3.3.4.  

 nedenfor.
 Justitsministeriet kan på den baggrund tilslutte sig  

 Advokatrådet, Dommerforeningen og Rigsadvokatens forslag om at give  

 forsvareren   men ikke anklagemyndigheden - adgang til at dokumentere den  

 tiltaltes forklaring til politirapport i sager, der fremmes efter § 847,  

 stk. 3, nr. 4.
Formålet hermed er at sikre, at alle oplysninger,  

 som kan bevirke et for tiltalte gunstigere resultat, kan indgå i sagen,  

 selv om tiltalte ikke er til stede og kan afgive forklaring.
Den  

 foreslåede bestemmelse i § 877, stk. 2, nr. 6, giver  

 forsvareren mulighed for at inddrage oplysninger til gunst for tiltalte i  

 situationer, hvor sådanne oplysninger fremgår af tiltaltes  

 forklaringer til politiet, uden i øvrigt at være af så  

 afgørende betydning for skyldsspørgsmålet eller  

 strafudmålingen, at retten af den grund bør udsætte sagen  

 på, at tiltalte selv kan komme til stede.
 Justitsministeriet er opmærksom på, at en  

 ensidig adgang for forsvareren til at dokumentere tiltaltes forklaring  

 udgør en fravigelse af princippet om anklagemyndighedens og forsvarets  

 ligestilling under straffesagens behandling (»equality of arms«).  

 Justitsministeriet finder dog ikke, at dette vil være forbundet med  

 væsentlige, principielle betænkeligheder, da fravigelsen sker til  

 fordel for forsvaret, og da hensynet til en bedre oplysning af sagen  

 bør veje tungt.
 Anklagemyndighedens anmodning om dokumentation af  

 tiltaltes forklaring til politirapport vil fortsat skulle bedømmes  

 på grundlag af bestemmelsen i retsplejelovens § 877,  

 stk. 3.
 Hvis anklagemyndigheden eller forsvareren finder, at det  

 er af afgørende betydning for vurderingen af  

 skyldsspørgsmålet eller strafudmålingen, at tiltalte er  

 til stede, og får mulighed for at afgive mundtlig forklaring overfor  

 retten, må dette fremføres overfor retten, der herefter må  

 afgøre, om det er forsvarligt at gennemføre sagen uden  

 tiltaltes tilstedeværelse, jf. pkt. 3.3.4. nedenfor.
Forsvarerens adgang til dokumentation af tiltaltes  

 forklaringer til politirapport forudsættes i øvrigt  

 administreret sådan, at der ikke ved dokumentation af udvalgte dele af  

 den tiltaltes forklaringer til politiet gives et fordrejet eller  

 tendentiøst billede af, hvad der rent faktisk er forklaret.  

 Såfremt forsvareren alene ønsker nogle af den tiltaltes  

 forklaringer til politiet dokumenteret, må anklagemyndigheden  

 protestere, såfremt man finder, at en isoleret dokumentation heraf vil  

 give et forkert indtryk af den tiltaltes samlede forklaring.
Det vil herefter  

 være op til retten af afgøre, om der skal ske dokumentation af  

 den tiltaltes samlede forklaringer eller om sagen eventuelt bør  

 udsættes med henblik på, at den tiltalte selv kommer til stede og  

 kan afgive mundtlig forklaring for retten.
 Der henvises til lovforslagets § 1, nr. 11.
3.3.4. Bedømmelse af forsvarlighed Advokatrådet, Dommerforeningen og Rigsadvokaten  

 foreslår som nævnt, at retten som hidtil skal finde  

 fremgangsmåden forsvarlig.
Det følger af retsplejelovens § 847,  

 stk. 3, at en domsforhandling kan gennemføres, og der kan afsiges  

 dom, i tiltaltes fravær, »hvis retten ikke finder tiltaltes  

 tilstedeværelse nødvendig«.
Afgørelse om at fremme en sag  

 i medfør af bestemmelsen forudsætter således altid, at  

 retten ikke finder tiltaltes tilstedeværelse nødvendig.
Det  

 følger heraf, at rettens afgørelse om at gennemføre  

 domsforhandlingen ikke kan være endelig, og at retten derfor kan  

 beslutte at standse domsforhandlingen, hvis der efterfølgende kommer  

 oplysninger frem, som efter rettens opfattelse gør det  

 påkrævet eller ønskeligt, at tiltalte er til stede.
Som nævnt under pkt. 3.2.2 følger det af  

 forarbejderne til § 847, stk. 3, nr. 4, at bestemmelsen  

 hovedsagelig er tiltænkt anvendt af domstolene i forbindelse med  

 mindre, ukomplicerede og mere takstmæssige lovovertrædelser og  

 navnlig inden for færdselslovsområdet.
Det følger  

 endvidere af forarbejderne, at ordningen ikke er obligatorisk, og at retten  

 derfor kan undlade at fremme en straffesag til udeblivelsesdom, hvis det  

 skønnes, at den tiltaltes forklaring er af betydning for vurderingen  

 af skyldsspørgsmålet eller strafudmålingen.
 Som anført under pkt. 3.3.2 er der grund til at  

 være opmærksom på, at straffesager, hvor den tiltalte  

 idømmes mere end 30 dages fængsel og indtil 3 måneders  

 fængsel ofte ikke vil være mindre, ukomplicerede og mere  

 takstmæssige lovovertrædelser.
 Som eksempel herpå kan nævnes sager om vold,  

 hvor retten f.eks. skal tage stilling til, om et konkret voldsforhold er  

 omfattet af straffelovens § 244 eller § 245, om der skal  

 idømmes en betinget eller ubetinget straf, eller om der skal ske  

 strafnedsættelse m.m.
 Det forudsættes imidlertid, at også  

 sådanne sager som udgangspunkt skal kunne gennemføres efter de  

 foreslåede regler i tilfælde, hvor hensynet til at opnå den  

 tiltaltes forklaring for retten - i lyset af den øvrige  

 bevisførelse - findes at burde vige for hensynet til sagens  

 fremme.
Selv om det ikke kan udelukkes, at en forklaring fra den  

 tiltalte kan være af betydning ved vurderingen af  

 skyldsspørgsmålet og strafudmålingen, vil det i sager,  

 hvor den tiltalte alene risikerer en kortere fængselsstraf (indtil 3  

 måneders fængsel), efter Justitsministeriets opfattelse  

 være ubetænkeligt at lade det være op til den tiltalte at  

 afgøre, om den pågældende ønsker at møde op  

 til domsforhandlingen og gøre eventuelle formildende  

 omstændigheder gældende.
En sådan ordning vil efter  

 Justitsministeriets opfattelse ikke være betænkelig i lyset af,  

 at der i øvrigt foregår en sædvanlig bevisførelse  

 og bevisvurdering, at retten skal finde fremgangsmåden forsvarlig, og  

 endelig at den tiltalte samtidig sikres en ubetinget adgang til at  

 kræve genoptagelse, hvis den tiltalte anser sig for dømt med  

 urette, eller vurderer, at straffen er for hård.
 Justitsministeriet forudsætter derfor, at domstolene  

 efter vedtagelsen af forslaget vil tillade, at en domsforhandling fremmes til  

 dom i tiltaltes fravær i medfør af § 847, stk. 3, nr.  

 4, i videre omfang end forudsat i forarbejderne til lov nr. 369 af 18. maj  

 1994. Dette er efter Justitsministeriets opfattelse en nødvendig  

 forudsætning for, at muligheden for at idømme op til 3  

 måneders ubetinget fængsel også i praksis vil  

 medføre en mere effektiv udnyttelse af bl.a. domstolenes ressourcer.
 Den foreslåede adgang for forsvareren til at  

 dokumentere tiltaltes forklaring til politirapport medvirker i øvrigt  

 også til, at sager, der ellers måtte udsættes på  

 tiltaltes forklaring, i videre omfang end hidtil vil kunne fremmes i  

 medfør af § 847, stk. 3, nr. 4.
3.3.5. Forkyndelse Justitsministeriet kan tilslutte sig Advokatrådets,  

 Dommerforeningens og Rigsadvokatens forslag om at ophæve kravet om  

 personlig forkyndelse som betingelse for at kunne fremme straffesager i  

 medfør af § 847, stk. 3, nr. 4.
En ophævelse af kravet om personlig forkyndelse vil  

 efter Justitsministeriets opfattelse øge muligheden for at anvende  

 bestemmelsen i praksis.
Efter Justitsministeriets opfattelse vil der ikke  

 være retssikkerhedsmæssige betænkeligheder forbundet med  

 ophævelse af kravet om personlig forkyndelse, når det som  

 foreslået kombineres med en ubetinget adgang for tiltalte til at  

 kræve genoptagelse, jf. nedenfor under pkt. 3.3.7.
 Justitsministeriet foreslår ikke nogen ændring  

 i indholdet af de oplysninger, som skal fremgå af indkaldelsen, det vil  

 sige oplysning om, at udeblivelse uden oplyst lovligt forfald kan bevirke, at  

 tiltalte dømmes i overensstemmelse med den rejste tiltalte, jf.  

 § 847, stk. 4.
 I konsekvens af, at kravet om personlig forkyndelse  

 ophæves, foreslås § 847, stk. 4, dog præciseret  

 således, at kravet om at tiltalte ved tilsigelsen skal være  

gjort bekendt med de mulige virkninger af tiltaltes udeblivelse  

 ændres til et krav om, at de mulige virkninger af tiltaltes udeblivelse  

fremgår af tilsigelsen.
De mulige retsvirkninger af en eventuel udeblivelse  

 bør efter Justitsministeriets opfattelse indgå som en af de  

 standardoplysninger, som anføres i en indkaldelse.
I  

 indkaldelser/stævninger bør det derfor angives, at udeblivelse  

 uden oplyst lovligt forfald kan medføre anholdelse, jf.  

 retsplejelovens § 757, eller medføre, at domsforhandlingen  

 gennemføres, og at tiltalte dømmes i overensstemmelse med den  

 rejste tiltale, hvis der er sket lovlig forkyndelse, jf. retsplejelovens  

 § 847, stk. 4.
 Der henvises til lovforslagets § 1, nr. 5 og 10.
Det følger af retsplejelovens § 219 a,  

 stk. 5, at hvis tiltalte ikke er til stede ved afsigelsen af dommen,  

 sørger anklagemyndigheden for, at tiltalte får tilsendt en  

 udskrift af dommen.
Hvis sagen i medfør af § 847, stk. 3,  

 nr. 1 til 5, er afgjort i tiltaltes fravær, skal udskriften  

 forkyndes.
 Som en konsekvens af, at kravet om personlig forkyndelse  

 af indkaldelsen i sager, der fremmes i medfør af § 847,  

 stk. 3, nr. 4, foreslås ophævet, bør § 219 a,  

 stk. 5, ændres således, at en dom i en sag, der er blevet  

 fremmet i medfør af § 847, stk. 3, nr. 4, fremover altid  

 skal forkyndes for den tiltalte personlig, hvis indkaldelsen ikke har  

 været forkyndt for denne personlig.
Det betyder, at i sager, der fremmes i medfør af  

 § 847, stk. 3, nr. 4, vil enten indkaldelsen eller dommen altid  

 skulle forkyndes for den tiltalte personlig.
Dette skal medvirke til at  

 sikre, at den tiltalte også i praksis får kendskab til  

 straffesagen.
 Der henvises til lovforslagets § 1, nr.  

 6.
3.3.6. Medvirken af forsvarer Advokatrådet, Dommerforeningen og Rigsadvokaten  

 foreslår, at den tiltalte fortsat altid skal have en forsvarer.
 Justitsministeriet er enig med Advokatrådet,  

 Dommerforeningen og Rigsadvokaten heri, og foreslår derfor ikke  

 ændring af retsplejelovens § 731, stk. 1, litra i.
 I mange af de sager, hvor det kan komme på tale at  

 fremme domsforhandlingen i tiltaltes fravær i medfør af  

 § 847, stk. 3, nr. 4, vil den tiltalte i forvejen have fået  

 beskikket en forsvarer.
 I de sager, hvor den tiltalte ikke forud for  

 domsforhandlingen har fået beskikket en forsvarer, vil sagen fortsat  

 kun kunne behandles i medfør af § 847, stk. 3, nr. 4, hvis  

 der først beskikkes en forsvarer for den udeblevne tiltalte.
3.3.7. Anke og genoptagelse Som nævnt under pkt. 3.1. foreslår  

 Advokatrådet, Dommerforeningen og Rigsadvokaten, at en tiltalt, der  

 dømmes som udebleven, skal have et ubetinget krav på at få  

 sagen genoptaget, hvis begæringen fremsættes inden 4 uger fra  

 dommens forkyndelse.
Retten bør desuden i op til 1 år kunne give  

 tilladelse til genoptagelse under helt særlige  

 omstændigheder.
Imod at give en person, der er domfældt som  

 udebleven efter § 847, stk. 3, nr. 4, fri adgang til genoptagelse  

 taler, at et større antal sager om genoptagelse i et vist omfang vil  

 kunne opveje fordelene ved indførelse af regler om idømmelse af  

 fængselsstraf ved udeblivelsesdom.
Det gælder ikke mindst i det  

 foreliggende tilfælde, hvor byretterne ved genoptagelse vil blive  

 belastet med gentagelse af hele domsforhandlingen med bevisførelse mv.  

 Hertil kommer, at byretten jo allerede én gang har foretaget en  

 vurdering af de førte beviser.
Det forhold, at det fremover vil være muligt at  

 behandle en sag i medfør af § 847, stk. 3, nr. 4, selv om  

 tilsigelsen ikke er forkyndt for tiltalte personligt (jf. pkt. 3.3.5.) taler  

 imidlertid for at udvide muligheden for genoptagelse.
I nogle af de sager,  

 som fremover vil kunne fremmes i medfør af § 847, stk. 3,  

 nr. 4, kan det således ikke udelukkes, at tilsigelsen ikke er kommet  

 til den tiltaltes kundskab.
Dette kan f.eks. skyldes, at indkaldelsen er  

 forkyndt for personer, der hører til den tiltaltes husstand, jf.  

 retsplejelovens § 157, stk. 1, nr. 2, litra a, uden at disse  

 personer har underrettet den tiltalte om indkaldelsen.
Justitsministeriet er klar over, at en ubetinget adgang  

 til at kræve genoptagelse vil give mulighed for spekulation fra den  

 tiltaltes side.
Den tiltalte kan således vælge at udeblive, og  

 hvis udfaldet af straffesagen ikke blev som forventet, kan den tiltalte  

 kræve genoptagelse.
Dette kan enten skyldes, at den tiltalte blev  

 dømt i videre omfang end forventet eller straffet hårdere end  

 forventet.
Efter Justitsministeriets opfattelse er det vanskeligt at vurdere,  

 om en sådan risiko for spekulation må anses for at være et  

 reelt problem.
 Navnlig som modstykke til, at kravet om personlig  

 forkyndelse af tilsigelsen i disse sager ophæves, kan  

 Justitsministeriet imidlertid tilslutte sig forslaget om, at den tiltalte  

 skal have et ubetinget krav på at få sagen genoptaget, hvis  

 anmodningen fremsættes inden 4 uger fra dommens forkyndelse.
Præsidenterne for Østre og Vestre Landsret  

 samt Politidirektøren i København har i deres  

 høringssvar forholdt sig kritisk til forslaget om, at den tiltalte i  

 alle tilfælde skal have et ubetinget krav på genoptagelse.
Det er  

 i den forbindelse bl.a. anført, at der i tilfælde, hvor  

 tilsigelsen er personlig forkyndt, ikke er særlige hensyn at tage til  

 den tiltalte, som vælger at udeblive fra domsforhandlingen.
Den fri  

 adgang til genoptagelse bør derfor højest omfatte  

 tilfælde, hvor tilsigelsen til domsforhandlingen ikke er forkyndt  

 personligt for tiltalte.
Herudover bør anfægtelse af dommen ske  

 ved anke til landsretten, som det er tilfældet i andre sager, hvor der  

 i 1. instans er sket sædvanlig bevisvurdering og idømt  

 frihedsstraf.
Fri genoptagelse i de omhandlede sager indebærer reelt,  

 at den tiltalte vil kunne opnå en realitetsprøvelse i 3  

 instanser, hvilket findes uhensigtsmæssigt.
 Justitsministeriet er enig i, at der, når tilsigelse  

 er forkyndt for tiltalte personlig, ikke er de samme hensyn at tage i  

 relation til at sikre tiltalte ubetinget adgang til genoptagelse, som  

 når personlig forkyndelse ikke har fundet sted.
Den foreslåede ordning hviler imidlertid på en  

 samlet afvejning af ønsket om at undgå ressourcespild overfor  

 hensynet til den tiltaltes ret til at være til stede under  

 domsforhandlingen i alle instanser.
I denne samlede afvejning indgår  

 den fri mulighed for genoptagelse med betydelig vægt.
Med henblik på at sikre, at der gennem den  

 øgede anvendelse af udeblivelsesdomme i straffesager opnås den  

 tilsigtede ressourcebesparelse, vil Justitsministeriet dog   efter en  

 gennemførelse af lovforslaget   nøje følge udviklingen i  

 antallet af udeblivelsesdomme og genoptagelsessager.
Justitsministeriet vil  

 med henblik herpå anmode Rigsadvokaten om at udarbejde en rapport om  

 udviklingen på området, således at rapporten kan foreligge,  

 når de nye regler har været i kraft i 2 år.
 Hvis de betænkeligheder, som Præsidenterne for  

 Østre og Vestre Landsret samt Politidirektøren i  

 København har givet udtryk for i deres høringssvar, viser sig  

 at være velbegrundede, vil Justitsministeriet overveje, om den  

 ubetingede adgang til genoptagelse fortsat bør omfatte tilfælde,  

 hvor tilsigelsen er forkyndt for tiltalte personlig.
Justitsministeriet kan endvidere tilslutte sig forslaget  

 om, at retten i op til 1 år bør kunne give tilladelse til  

 genoptagelse under helt særlige omstændigheder.
En tilsvarende  

 regel findes i retsplejelovens § 367, stk. 1, 2. pkt., om  

 genoptagelse i civile sager.
 Der henvises til lovforslagets § 1, nr. 13.
 Som nævnt foreslår Advokatrådet,  

 Dommerforeningen og Rigsadvokaten endvidere, at hvis sagen genoptages, skal  

 det i forbindelse med den nye domsforhandling være muligt i vidt omfang  

 at dokumentere forklaringer afgivet til retsbogen.
Genoptagelse indebærer efter de gældende  

 regler, at der skal ske en fornyet domsforhandling med bevisførelse  

 mv., og der gælder ikke nogen særlig eller udvidet adgang til at  

 dokumentere f.eks. forklaringer afgivet af vidner under den tidligere  

 domsforhandling.
Spørgsmålet om og i hvilket omfang, der kan ske  

 oplæsning og anvendelse som bevis af tidligere afgivne forklaringer,  

 vil derfor skulle afgøres på grundlag af retsplejelovens  

 § 877.
 Justitsministeriet kan tilslutte sig forslaget om, at den  

 nye domsforhandling bør kunne gennemføres, uden at alle  

 vidnerne indkaldes på ny med henblik på at afgive forklaring.  

 Under den nye domsforhandling bør det, hvis ingen af parterne inden  

 domsforhandlingen har anmodet om fornyet afhøring, være muligt  

 at dokumentere forklaringer afgivet under den tidligere domsforhandling.
 En sådan mulighed for at dokumentere tidligere  

 afgivne forklaringer findes allerede i dag i retsplejelovens § 965 c,  

 stk. 4, om bevisførelsen under ankebehandlingen af domme afsagt  

 af byretterne.
 Justitsministeriet foreslår indførelsen af en  

 tilsvarende mulighed for at dokumentere tidligere afgivne forklaringer i  

 forbindelse med behandlingen af sager, der genoptages i medfør af den  

 foreslåede bestemmelse (§ 987).
 Det forudsættes, at den foreslåede bestemmelse  

   på samme måde som retsplejelovens § 965 c, stk. 4  

 vil blive administreret således, at centrale vidner vil skulle  

 føres også under den genoptagne straffesag, idet retten ellers  

 vil anse det for betænkeligt at domfælde den tiltalte, jf.  

 ovenfor under pkt. 3.2.2.
 Der henvises til lovforslagets § 1, nr.14.
 Advokatrådet, Dommerforeningen og Rigsadvokaten  

 foreslår endelig, at domfældte, ved siden af adgangen til at  

 kræve sagen genoptaget, skal kunne anke til formildelse.
 Som nævnt under pkt. 3.2.2 kan en tiltalt, der  

 dømmes som udebleven i medfør af § 847, stk. 3, nr.  

 4, kun anke med Procesbevillingsnævnets tilladelse i medfør af  

 § 962, stk. 3, jf. stk. 2. Den tiltalte kan herudover  

 kræve genoptagelse, når betingelserne i § 987 er opfyldt.  

 Efter forslaget til en ændring af § 987 vil den tiltalte altid  

 kunne kræve genoptagelse.
Det må antages, at en person, der dømmes som  

 udebleven i medfør af § 847, stk. 3, nr. 4, i nogle  

 tilfælde ikke vil have indvendinger imod selve domfældelsen.  

 Dette kan f.eks. skyldes, at den tiltalte har kunnet erkende forholdet, men  

 ikke har ønsket at møde i retten.
Hvis den tiltalte alene  

 ønsker at anfægte straffens udmåling, kan det forekomme  

 uhensigtsmæssigt, hvis den tiltalte i sådanne situationer skal  

 være nødsaget til at kræve genoptagelse, for derved at  

 få en fornyet vurdering af straffens fastsættelse.
En vurdering,  

 der herudover vil blive foretaget af den samme ret.
 Justitsministeriet kan derfor tilslutte sig forslaget om,  

 at den tiltalte, foruden at kunne kræve genoptagelse, skal kunne anke  

 til formildelse.
 Justitsministeriet foreslår derfor en ændring  

 af § 962, stk. 2, således, at en tiltalt i en sag, der er  

 fremmet til dom uden den pågældendes tilstedeværelse efter  

 § 847, stk. 3, nr. 4, kan anke dommen, hvis anken ikke omfatter  

 bevisbedømmelsen, og betingelserne i 2. pkt. i øvrigt er  

 opfyldt, det vil sige, at mere end 20 dagbøder eller en bøde  

 på over 3.000 kr. eller konfiskation af genstande af tilsvarende  

 værdi eller andre offentligretlige følger er idømt.
Det bemærkes, at anke til formildelse vil skulle  

 behandles efter de almindelige regler herom.
Det betyder bl.a., at den  

 tiltalte ikke vil have en udvidet adgang til f.eks. at føre vidner om  

 omstændigheder, der kan have betydning for  

 straffastsættelsen.
 Der henvises til lovforslagets § 1, nr. 12.
3.3.8. Forholdet til Den Europæiske  

 Menneskerettighedskonvention Den Europæiske Menneskerettighedskonvention  

 indeholder ikke nogen udtrykkelig bestemmelse om, hvorvidt og under hvilke  

 betingelser en domsforhandling kan gennemføres til dom i tiltaltes  

 fravær.
Derimod har Europarådets ministerkomité  

 vedtaget en resolution om kriterierne for gennemførelse af  

 straffesager i tiltaltes fravær (Resolution (75) 11 »on the criteria  

 governing proceedings held in the absence of the accused«). En resolution fra  

 ministerkomitéen er ikke bindende for medlemsstaterne.
I resolutionen  

 opfordrer ministerkomitéen medlemsstaternes regeringer til at anvende  

 følgende minimumsstandarder i sådanne sager (oversat fra  

 engelsk):
1.	Ingen må retsforfølges uden først og på en  

 effektiv måde at have fået forkyndt en indkaldelse med en  

 sådan frist, at den pågældende har mulighed for at give  

 møde og for at forberede sit forsvar.
Dette gælder dog ikke hvis  

 det godtgøres, at den pågældende forsætligt har  

 forsøgt at unddrage sig strafforfølgning.
 2.	Indkaldelsen skal indeholde oplysning om de mulige konsekvenser af  

 tiltaltes undladelse af at møde op til domsforhandlingen.
 3.	Hvis en tiltalt, der har fået forkyndt en indkaldelse,  

 undlader at møde op til domsforhandlingen, skal retten udsætte  

 sagen, hvis den vurderer, at tiltaltes personlige fremmøde er absolut  

 nødvendig, eller hvis der er grund til at antage, at tiltalte er  

 blevet forhindret i at møde.
 4.	Tiltalte må ikke retsforfølges uden at være til  

 stede, hvis det er muligt og hensigtsmæssigt at overføre  

 strafforfølgningen til en anden stat eller at anmode om  

 udlevering.
 5.	Når en domsforhandling gennemføres, uden at den  

 tiltalte er til stede, skal bevisførelse finde sted på  

 sædvanlig måde, og forsvaret skal have mulighed for at udtale  

 sig.
6.	En dom, der afsiges, uden at den tiltalte har været til stede,  

 skal forkyndes for den pågældende i overensstemmelse med de  

 regler, der gælder for forkyndelse af indkaldelser, og fristen for at  

 appellere må ikke begynde at løbe, før den dømte  

 på en effektiv måde har fået kendskab til den forkyndte  

 dom.
Dette gælder dog ikke, hvis det godtgøres, at den  

 pågældende forsætligt har forsøgt at unddrage sig  

 strafforfølgning.
 7.	Enhver, der dømmes uden at have være til stede, skal  

 have mulighed for at appellere afgørelsen på samme måde,  

 som den dømte ville have haft mulighed for, hvis den dømte  

 havde været til stede.
 8.	Enhver, der dømmes uden at have været til stede, og som  

 ikke har fået forkyndt en indkaldelse rettidigt og på den rette  

 måde, skal have adgang til et retsmiddel med henblik på at  

 opnå en tilsidesættelse af dommen.
 9.	En person, der dømmes uden at være til stede, og som  

 har fået forkyndt en indkaldelse på den rette måde, har  

 krav på en ny domsforhandling, der skal gennemføres på  

 sædvanlig måde, hvis den pågældende godtgør,  

 at udeblivelsen og den manglende underretning om årsagen hertil til  

 retten skyldes forhold, som den pågældende ikke har haft nogen  

 indflydelse på.
Den Europæiske Menneskerettighedsdomstol har  

 endvidere afsagt en række domme af betydning for  

 spørgsmålet om, hvorvidt og under hvilke betingelser en  

 domsforhandling kan gennemføres til dom i tiltaltes fravær.
Der  

 er tale om domme vedrørende artikel 6 om retten til en retfærdig  

 og offentlig rettergang.
Det følger af Domstolens praksis, at tiltalte i  

 straffesager har ret til at være til stede under domsforhandlingen.  

 Dette følger ikke alene af formålet med artikel 6, men er  

 endvidere forudsat i bestemmelser som artikel 6, stk. 3, litra c, d og  

 e.
Det er, som Domstolen udtrykker det, vanskeligt at forestille sig,  

 hvorledes disse rettigheder skulle kunne fungere, hvis tiltalte ikke havde  

 mulighed for at være til stede (se f.eks.
Colozza mod Italien, dom af  

 12.02.85, §§ 27-28, Monnell og Morris mod Storbritannien, dom af  

 02.03.87, § 58, og Zana mod Tyrkiet, dom af 25.11.97, §§ 68-70). En  

 tiltalt kan dog give afkald på retten til at være til stede.
Et  

 sådant afkald kan gives udtrykkeligt eller stiltiende.
Det må  

 godtgøres på en uomtvistelig og klar måde, at tiltalte  

 rent faktisk har givet afkald på retten til at være til  

 stede.
 Det følger endvidere af Domstolens praksis, at  

 tiltaltes ret til at være til stede ikke er nogen absolut rettighed.  

 Artikel 6 er således ikke generelt til hinder for, at en straffesag  

 gennemføres, selv om den tiltalte ikke er til stede (domsforhandling  

 og domfældelse in absentia). Domstolen anerkender således, at  

 hvis det ikke var muligt at gennemføre en straffesag, selv om den  

 tiltalte udeblev, ville dette kunne lamme gennemførelsen af  

 straffesager, idet eventuelle beviser kunne gå tabt, ligesom eventuelle  

 frister kunne blive overskredet (se Colozza mod Italien, dom af 12.02.85,  

 § 29). Domstolen har udtalt, at gennemførelse af en  

 domsforhandling til trods for, at den tiltalte ikke er til stede, ikke i sig  

 selv er i strid med konventionen, forudsat at den pågældende  

 efterfølgende, når vedkommende bliver bekendt med straffesagen,  

 har mulighed for at opnå en fornyet behandling af straffesagen for en  

 domstol, hvor tiltalte er til stede, og hvor den nye domsforhandling  

 både omfatter sagens faktiske og retlige spørgsmål (se  

 Poitrimol mod Frankrig, dom af 23.11.93, § 31, Colozza mod Italien, dom  

 af 12.02.85, § 29). Der er overladt et vist skøn til  

 medlemsstaterne med hensyn til, hvorledes de vil indrette deres retssystem,  

 så det lever op til dette krav (se Colozza mod Italien, dom af  

 12.02.85, § 30). Det vil imidlertid være i strid med konventionen,  

 hvis en fornyet domsforhandling efter national ret er betinget af, at den  

 tiltalte godtgør, at han ikke har forsøgt at unddrage sig  

 retsforfølgning, eller at den manglende tilstedeværelse skyldes  

 force majeure (se Colozza mod Italien, dom af 12.02.85, § 30). Domstolen  

 har udtalt, at der kan rejses spørgsmål om, hvorvidt et krav om  

 en fornyet domsforhandling også gælder i tilfælde, hvor den  

 tiltalte har givet afkald på retten til at være til stede og  

 forsvare sig selv, men har samtidig tilføjet, at et sådant  

 afkald, hvis det skal tillægges betydning i forhold til konventionen,  

 skal godtgøres på tilstrækkelig utvetydig måde og  

 være knyttet til retssikkerhedsgarantier, der står i passende  

 forhold til afkaldets betydning (se Poitrimol mod Frankrig, dom af 23.11.93,  

 § 31, og Pfeiffer og Plankl mod Østrig, dom af 25.02.92,  

 § 37). Domstolen har undladt at tage stilling til, om en tiltalt, der  

 undviger, derved fortaber retten til at være til stede (se Colozza mod  

 Italien, dom af 12.02.85, § 28).
Gennemførelse af en straffesag uden den tiltaltes  

 tilstedeværelse forudsætter, for at være forenelig med  

 konventionen, at myndighederne har gjort sig rimelige anstrengelser for at  

 gøre den tiltalte bekendt med, at der er indledt en straffesag mod  

 tiltalte.
Det vil ikke være tilstrækkeligt, at myndighederne  

 forsøger at forkynde tilsigelser m.m. for den tiltalte på dennes  

 officielle adresse, hvis myndighederne er bekendt med, at den tiltalte ikke  

 længere opholder sig på adressen (se Colozza mod Italien, dom af  

 12.02.85, § 28, T. mod Italien, dom af 12.10.92, F.C.B. mod Italien, dom  

 af 28.08.91, Brozicek mod Italien, dom af 19.12.89, § 45).
Efter praksis tillægges det stor betydning, at en  

 tiltalt er til stede under en domsforhandling, da tiltalte har krav på  

 en mundtlig forhandling, og på grund af behovet for at vurdere  

 pålideligheden af tiltaltes eventuelle forklaring og sammenholde den  

 med vidners og eventuelt forurettedes forklaring (se f.eks.
Van Geyseghem mod  

 Belgien, dom af 21.01.99, § 33). Medlemsstaterne kan derfor i deres  

 retssystemer indføre ordninger, der skal modvirke ubegrundede  

 udeblivelser (se Van Geyseghem mod Belgien, dom af 21.01.99, § 33). En  

 tiltalt, der udebliver fra et retsmøde til trods for, at vedkommende  

 lovligt er blevet tilsagt, har imidlertid ret til at lade sig  

 repræsentere af en forsvarer, og dette gælder, uanset om tiltalte  

 vælger at udeblive uden rimelig grund (se Van Geyseghem mod Belgien,  

 dom af 21.01.99, § 33). Det vil derfor udgøre en  

 uforholdsmæssig sanktion i strid med konventionen, hvis en tiltalt, der  

 udebliver uden rimelig grund, afskæres fra muligheden for at lade sig  

 repræsentere af en forsvarer (se Van Pelt mod Frankrig, dom af  

 23.05.00, §§ 65-70, Van Geyseghem mod Belgien, dom af 21.01.99,  

 § 34, Lala mod Holland, dom af 22.09.94, Pelladoah mod Holland, dom af  

 22.09.94, Poitrimol mod Frankrig, dom af 23.11.93).
 Efter Justitsministeriets opfattelse er den  

 foreslåede ordning forenelig med artikel 6 i Den Europæiske  

 Menneskerettighedskonvention.
Det er således en forudsætning for at  

 gennemføre en domsforhandling og afsige dom i tiltaltes fravær i  

 medfør af den foreslåede bestemmelse i § 847, stk. 3,  

 nr. 4, at der foreligger en lovligt forkyndt indkaldelse, jf. herom ovenfor  

 pkt. 3.3.5. Det vil ikke længere være et krav, at der er sket  

 personlig forkyndelse, men der vil skulle foreligge en lovligt forkyndt  

 indkaldelse.
Den lovligt forkyndte indkaldelse vil endvidere skulle indeholde  

 oplysninger om de mulige retsvirkninger af en udeblivelse.
På dette  

 punkt vurderes den foreslåede ordning at være forenelig med punkt  

 1 og 2 i resolution 75(11) og med den ovenfor omtalte praksis.
Også efter den foreslåede ordning har en  

 tiltalt, der udebliver, mulighed for at være repræsenteret af en  

 forsvarer, og der gælder fortsat krav om obligatorisk  

 forsvarerbeskikkelse, ligesom der vil skulle gennemføres en  

 domsforhandling med sædvanlig bevisførelse.
På dette punkt  

 vurderes den foreslåede ordning at være forenelig med punkt 5 i  

 resolution 75(11) og den ovenfor omtalte praksis.
 Den foreslåede ordning, hvorefter domsforhandling  

 kan fremmes til dom i tiltaltes fravær, medmindre retten anser  

 tiltaltes tilstedeværelse for »nødvendig«, er endvidere i  

 overensstemmelse med punkt 3 i resolution 75(11).
 En ordning, hvorefter en tiltalt, der dømmes som  

 udebleven, har en ubetinget ret til genoptagelse, er efter  

 Justitsministeriets opfattelse næppe påkrævet som  

 følge af konventionen, men vil utvivlsomt opfylde de krav, der  

 følger af punkt 9 i resolution 75(11) og den ovenfor omtalte  

 praksis.
 Sammenfattende er det derfor Justitsministeriets  

 opfattelse, at den foreslåede ordning ikke er i strid med Den  

 Europæiske Menneskerettighedskonvention.
4. Adhæsionsproces 4.1. Forslaget fra Advokatrådet, Den Danske  

 Dommerforening og Rigsadvokaten Advokatrådet, Rigsadvokaten og Dommerforeningen har  

 drøftet de gældende regler om afgørelse af civilretlige  

 erstatningskrav i forbindelse med straffesager (såkaldt  

 adhæsionsproces). De vurderer, at der er behov for at ændre de  

 eksisterende regler med henblik på at give de erstatningssøgende  

 en mere fleksibel adgang til at forfølge deres krav under  

 straffesagen.
Efter de gældende regler i retsplejelovens kapitel  

 89 har domstolene mulighed for under en straffesag at dømme en tiltalt  

 til at betale erstatning til en forurettet.
Dette forudsætter, at der  

 nedlægges påstand herom.
Hvis behandlingen af et civilretligt  

 erstatningskrav ikke kan ske uden væsentlig ulempe for straffesagen,  

 kan retten vælge at udskyde erstatningsspørgsmålet til  

 særskilt behandling.
Det betyder i praksis, at den forurettede må  

 anlægge et civilt søgsmål mod den tiltalte.
Hvis oplysningerne i sagen er utilstrækkelige, vil  

 erstatningskravet ikke blive afgjort i forbindelse med straffesagen.
Det  

 samme gælder, hvis en domfældelse eller frifindelse af tiltalte  

 ikke vil medføre en afgørelse »i samme retning« som  

 erstatningskravet.
Der gælder med andre ord et »ensretningsprincip«.  

 Det følger heraf, at den tiltalte som udgangspunkt ikke kan  

 dømmes til at betale erstatning, hvis der sker frifindelse i  

 straffesagen.
Hvis erstatnings- og straffesagen behandles sammen, kan  

 erstatningssagen kun afgøres samtidig med straffesagen og hverken  

 før eller efter straffesagens afgørelse.
Retsplejelovens kapitel 66 a indeholder regler om  

 beskikkelse af advokat for forurettede i en række sager  

 vedrørende overtrædelse af visse nærmere opregnede  

 bestemmelser i straffeloven, herunder sager om vold og voldtægt.
For  

 så vidt angår lovovertrædelser, som ikke er omfattet af  

 kapitel 66 a, indeholder retsplejelovens § 995 a, stk. 1, en adgang  

 til at beskikke advokat for erstatningssøgende til at bistå  

 denne med opgørelsen af erstatningskravet, hvis den  

 erstatningssøgende opfylder de økonomiske betingelser for at  

 få fri proces.
Derimod giver bestemmelsen ikke mulighed for at beskikke  

 advokat med henblik på at godtgøre og procedere  

 erstatningsgrundlaget.
Retsplejeloven hjemler endvidere ikke mulighed for, at  

 erstatningssøgende kan få dækket sine omkostninger, selv  

 om den pågældende har haft behov for at lade sig  

 repræsentere ved advokat eller i øvrigt har haft omkostninger  

 forbundet med at rejse erstatningskravet.
 Hvis den forurettedes krav på erstatning er afgjort  

 ved dom, f.eks. i forbindelse med straffesagen, yder Erstatningsnævnet  

 erstatning efter reglerne i lov om erstatning til ofre for forbrydelser  

 (offererstatningsloven). Efter § 11 a, stk. 2, i denne lov er  

 Erstatningsnævnet imidlertid ikke bundet af rettens afgørelse om  

 erstatning, for så vidt skadevolderen under sagen må anses for at  

 have anerkendt kravet eller dets størrelse.
Advokatrådet, Rigsadvokaten og Dommerforeningen  

 anfører, at den erstatningssøgende med de nugældende  

 regler ofte henvises til at anlægge civilt søgsmål, fordi  

 erstatningspåstanden ikke kan afgøres på det grundlag, som  

 foreligger under straffesagen, eller fordi udfaldet af straffesagen ikke  

 går »i samme retning« som erstatningssagen.
Det anføres, at  

 resultatet heraf ofte bliver, at den erstatningssøgende opgiver sit  

 erstatningskrav.
Det anføres endvidere, at i det omfang  

 erstatningssøgende fortsætter forfølgelsen af  

 erstatningskravet, vil det ofte føre til et civilt  

 søgsmål med delvis gentagelse af den bevisførelse, som  

 har fundet sted under straffesagen.
Advokatrådet, Rigsadvokaten og Dommerforeningen har  

 drøftet nogle spørgsmål vedrørende de  

 gældende regler, der vurderes at give anledning til særlige  

 problemer.
Det konkluderes imidlertid, at opgaven med at reformere  

 adhæsionsprocessen er af så kompleks karakter, at  

 spørgsmålene bør overvejes nærmere under et  

 egentligt udvalgsarbejde.
Advokatrådet, Rigsadvokaten og  

 Dommerforeningen peger i den forbindelse på følgende  

 spørgsmål, som bør overvejes nærmere under et  

 sådant udvalgsarbejde:
 Hvorvidt »ensretningsprincippet« bør  

 ophæves.
Hvorvidt retten bør have mulighed for at  

 afgøre erstatningsspørgsmålet før eller efter, at  

 spørgsmålet om straf afgøres.
En sådan ordning  

 kendes fra færdselslovens område.
 Hvorvidt anklagemyndigheden bør have en udvidet  

 pligt til at vejlede den erstatningssøgende om fremsættelse af  

 et erstatningskrav, hvis der sker en ophævelse af  

 ensretningsprincippet, og der indføres mulighed for at afgøre  

 erstatningsspørgsmålet før eller efter straffesagens  

 afgørelse.
Hvorvidt en ophævelse af ensretningsprincippet og  

 en indførelse af mulighed for at afgøre  

 erstatningsspørgsmålet før eller efter straffesagens  

 afgørelse bør føre til, at muligheden for at beskikke  

 advokat uden for de sager, som er omfattet af kapitel 66 a, udvides.
Navnlig  

 således, at der kommer til at gælde samme regler for betaling af  

 salær og godtgørelse til den beskikkede advokat, som når  

 der er meddelt fri proces.
 Hvordan der i forbindelse med en ophævelse af  

 ensretningsprincippet og en indførelse af mulighed for at  

 afgøre erstatningsspørgsmålet før eller efter  

 straffesagens afgørelse, kan skabes hjemmel til at pålægge  

 domfældte sagsomkostninger.
 Hvorvidt Erstatningsnævnet bør have  

 mulighed for at afgøre erstatningsspørgsmålet, før  

 straffesagen er afgjort, forudsat at der kun er tvist om erstatningens  

 størrelse, det vil sige i sager, hvor den tiltalte kan erkende  

 erstatningspligten.
 Om den nærmere begrundelse for de enkelte elementer  

 i forslagene fra Advokatrådet, Rigsadvokaten og Dommerforeningen  

 henvises til bilag 2.
4.2. Justitsministeriets overvejelser De gældende regler om behandling af borgerlige krav  

 under straffesager (retsplejelovens kapitel 89) svarer i vidt omfang til de  

 regler, der blev indført ved retsplejeloven af 1916. Det gælder  

 bl.a. det såkaldte ensretningsprincip i retsplejelovens § 992,  

 stk. 1. Justitsministeriet er enig med Advokatrådet, Rigsadvokaten  

 og Dommerforeningen i, at der er behov for at overveje, om reglerne  

 bør gøres mere fleksible med henblik på at lette  

 forurettedes muligheder for at forfølge et civilretligt  

 erstatningskrav mod den tiltalte.
Justitsministeriet er endvidere enig i, at  

 væsentlige ændringer af adhæsionsprocessen ikke bør  

 gennemføres uden et egentligt udvalgsarbejde.
 Justitsministeriet vil anmode Retsplejerådet om at  

 gennemgå de gældende regler om behandling af borgerlige krav  

 under straffesager (navnlig retsplejelovens kapitel 89) og herunder vurdere  

 de spørgsmål, der rejses af Advokatrådet, Rigsadvokaten og  

 Dommerforeningen, samt komme med eventuelle forslag til ændringer.
5. Pressens adgang til aktindsigt i retsbøger,  

 herunder dombøger Ved lov nr. 362 af 2. juni 1999, som trådte i kraft  

 den 1. oktober 1999, blev der foretaget en række ændringer af  

 retsplejeloven, hvis hovedformål var at forbedre massemediernes  

 muligheder for at bringe korrekt og dækkende omtale af retssager.
 Ved lovændringen blev der bl.a. indsat en ny  

 bestemmelse i retsplejeloven om pressens adgang til aktindsigt  

 (retsplejelovens § 41 a). Bestemmelsen giver pressen adgang til  

 aktindsigt i dokumenter og udskrifter i både straffesager og civile  

 sager.
I § 41 a, stk. 4, bestemmes det, at  

 retsbøger, herunder dombøger, skal være  

 tilgængelige for pressen, dog først når sagen er endt,  

 dvs. når fristen for at anke 1. instansens afgørelse er  

 udløbet, uden at der er anket, eller   hvis sagen ankes   når  

 ankeinstansen har truffet afgørelse.
Dette er ikke til hinder for, at  

 domstolene i medfør af almindelige principper om meroffentlighed  

 udleverer dokumenter og domsudskrifter, før sagen er endt, typisk  

 efter domsafsigelsen i 1. instans.
I § 41 a, stk. 6, bestemmes generelt, at de  

 udskrifter og dokumenter, som pressen får aktindsigt i, ikke må  

 være tilgængelige for andre end de journalistiske og  

 redaktionelle medarbejdere ved det pågældende massemedie, og at  

 de kun må anvendes til støtte for journalistisk og redaktionelt  

 arbejde.
Retsbøger og domsudskrifter mv. må med andre ord ikke  

 offentliggøres i deres helhed eller gengives ordret i lange  

 sammenhængende passager.
Overtrædes forbudet, kan der  

 idømmes bødestraf, jf. § 41 a, stk. 8.
Rigsadvokaten har i en konkret sag afvist at rejse tiltale  

 vedrørende to tv-stationers offentliggørelse på  

 Internettet af byrettens dom i en straffesag.
I den pågældende  

 sag var dommen blevet udleveret til pressen umiddelbart efter domsafsigelsen  

 i byretten, og Rigsadvokaten begrundede sin afgørelse med, at  

 straffebestemmelsen i retsplejelovens § 41 a, stk. 8, må  

 antages kun at finde anvendelse, hvis domsudskriften er udleveret i henhold  

 til retsplejelovens regler (§ 41 a) og ikke på grundlag af  

 almindelige principper om meroffentlighed.
 Efter Justitsministeriets opfattelse bør forbudet  

 mod at offentliggøre domsudskrifter mv. gælde, uanset  

 hvornår de udleveres.
Justitsministeriet finder endvidere, at pressens krav  

 på aktindsigt bør udvides, således at pressen kan  

 kræve udskrift af retsbøger, domme mv., selv om sagen endnu ikke  

 er endeligt afsluttet.
Både civile domme og straffedomme har  

 størst journalistisk interesse umiddelbart efter domsafsigelsen og  

 ikke først efter ankefristens udløb, eller efter at ankedommen  

 er afsagt.
Retsbøger, der gengiver det, som er foregået i  

 retsmøderne, har ligeledes størst journalistisk interesse,  

 før sagen er endeligt afsluttet.
Hertil kommer, at journalister har  

 adgang til at overvære retsmøder og referere fra disse,  

 før sagen er endeligt afsluttet.
Det foreslås på den baggrund at ændre  

 retsplejelovens § 41 a, stk. 4, så pressen i medfør af  

 denne bestemmelse får krav på udskrift af retsbøger,  

 herunder dombøger, når de er renskrevet.
Aktindsigt i  

 retsbøger, domme mv., før sagen er endt, vil herefter ikke  

 længere bero på en konkret vurdering på grundlag af  

 almindelige principper om meroffentlighed.
Straffebestemmelsen i § 41 a, stk. 8,  

 foreslås ikke ændret.
Lovforslaget sikrer, at enhver  

 offentliggørelse af de dokumenter og udskrifter, der henvises til i  

 bestemmelsen, fremover vil kunne straffes.
Det er således forudsat, at  

 straffebestemmelsen finder anvendelse på offentliggørelse mv. af  

 de typer af dokumenter og udskrifter, som er nævnt i § 41 a,  

 stk. 1, 2, 3 og 4, uanset på hvilket grundlag og tidspunkt de  

 pågældende dokumenter og udskrifter er udleveret.
 I lyset af bl.a. den offentlige debat, der har været  

 om spørgsmålet, kan der efter Justitsministeriets opfattelse  

 være behov for en mere grundlæggende vurdering af forbudet mod,  

 at pressen offentliggør domsudskrifter, navnlig for så vidt  

 angår endelige domme.
 En eventuel ophævelse af forbudet mod at  

 offentliggøre domsudskrifter mv. må vurderes i lyset af, at  

 navnlig straffedomme traditionelt betragtes som personfølsomme  

 dokumenter, der bl.a. af hensyn til den dømte må undergives en  

 vis beskyttelse.
 Endvidere bør spørgsmålet om eventuelt  

 at tillade pressen at offentliggøre domsudskrifter mv. vurderes i  

 lyset af bl.a. de øgede teknologiske muligheder for at gøre  

 domsudskrifter mv. tilgængelige for offentligheden i længere  

 perioder.
Det gældende forbud må også vurderes i  

 sammenhæng med de generelle begrænsninger, som gælder for  

 aktindsigt i domsudskrifter mv.
For andre, som ikke er parter i retssagen, er  

 det bl.a. en betingelse for at få udleveret domsudskrifter mv., at den  

 pågældende har en »retlig interesse« heri, jf. retsplejelovens  

 § 41. Denne begrænsning for andre, som ikke er parter, vil  

 være vanskelig at håndhæve i praksis, hvis pressen lovligt  

 kan offentliggøre domsudskrifter.
Det må derfor i givet fald  

 overvejes også at ophæve denne begrænsning.
Justitsministeriet har på den anførte  

 baggrund anmodet Retsplejerådet om, at man som led i de  

 igangværende overvejelser om en generel reform af den civile retspleje  

 foretager en samlet vurdering af reglerne om dokumentoffentlighed i  

 både straffesager og civile sager.
Når denne vurdering  

 foreligger, vil Justitsministeriet tage stilling til, om der er behov for  

 yderligere lovændringer på området.
6. Politiklagenævn 6.1. Gældende ret Den nuværende ordning om klager over  

 politipersonalet er gennemført ved lov nr. 393 af 14. juni 1995, der  

 trådte i kraft den 1. januar 1996. Ved loven, der bygger på  

 betænkning nr. 1278/1994 om behandlingen af klager over  

 politipersonalet, er der oprettet et antal kontrolorganer  

 (politiklagenævn), der løbende fører tilsyn med  

 statsadvokaternes behandling af adfærdsklagesager og straffesager mod  

 politipersonale.
Politiklagenævnene samvirker med statsadvokaterne og  

 tilkendegiver, hvordan sagerne efter nævnets opfattelse bør  

 behandles og afgøres.
Politiklagenævnene kan desuden  

 påklage statsadvokatens afgørelser til Rigsadvokaten.
 Reglerne om politiklagenævnenes sammensætning  

 mv. findes i retsplejelovens § 1021, stk. 1-8.
Efter bestemmelsens stk. 1, består  

 politiklagenævnet af en advokat som formand og to lægmænd,  

 der udpeges af justitsministeren for et tidsrum af 4 år regnet fra en  

 1. januar.
Genudpegning kan finde sted én gang.
Det følger dog af § 2, stk. 6, i lov nr.  

 393 af 14. juni 1995, at der, første gang der udpeges medlemmer til  

 politiklagenævnene, alene udpeges formænd og formandssuppleanter  

 for et tidsrum af 2 år.
Lægmændene og  

 lægmandssuppleanterne udpeges   også første gang   for 4  

 år.
Formålet er at forskyde henholdsvis formandens og  

 lægmændenes 4 årige funktionsperioder i forhold til  

 hinanden, så der ikke sker en samtidig udskiftning af alle  

 politiklagenævnets medlemmer.
Herved sikres en bedre kontinuitet i  

 politiklagenævnets arbejde.
 Udpegningsperioden for de nuværende  

 lægmænd udløber ved udgangen af 2003, mens  

 formændenes udpegningsperiode udløber ved udgangen af 2005.
Advokaten udpeges ifølge stk. 2, efter  

 indstilling fra Advokatrådet, der indstiller fire personer, heraf to  

 kvinder og to mænd.
Lægmændene udpeges jf. stk. 3,  

 efter indstilling fra amtsrådene, Københavns  

 Borgerrepræsentation og kommunalbestyrelsen på Frederiksberg, der  

 hver indstiller seks personer, heraf tre kvinder og tre mænd, som har  

 bopæl i vedkommende amt eller kommune.
Lægmændene kan efter stk. 4, ikke  

 samtidig med hvervet som medlem af politiklagenævnet være medlem  

 af en kommunalbestyrelse, et amtsråd eller Folketinget.
Desuden er de  

 personer, der ifølge retsplejelovens § 70 er udelukkede fra at  

 være nævninger og domsmænd, ligeledes udelukkede fra at  

 være medlem af politiklagenævnet.
 Efter stk. 5, skal advokaten have kontor, og  

 lægmændene have bopæl, i det område, der hører  

 under vedkommende politiklagenævn.
 En person, der, hvis vedkommende blev udpeget som medlem  

 af politiklagenævnet, ville fylde 70 år inden for den 4  

 årige udpegningsperiode, kan ifølge stk. 6 ikke udpeges som  

 medlem.
 Efter tilsvarende regler som for vedkommende medlem  

 udpeger justitsministeren efter stk. 7 for hvert medlem en suppleant  

 blandt dem, der er indstillet i medfør af stk. 2 og 3.
 Justitsministeren fastsætter nærmere regler om  

 antallet af politiklagenævn og om sagernes fordeling mellem dem og om  

 indstillingen af medlemmer og disses vederlag, jf. stk. 8. Sådanne  

 regler er fastsat af Justitsministeriet ved bekendtgørelse nr. 1042 af  

 15. december 1995 om politiklagenævn og ved cirkulæreskrivelse af  

 14. juli 2000 om vederlæggelse af formænd for og medlemmer af  

 politiklagenævn.
 Der er i medfør heraf oprettet et  

 politiklagenævn for hver af landets 6 regionale statsadvokater.
6.2. Sagsgangen i politiklagenævnssager Efter retsplejelovens § 1021 a, stk. 1, skal  

 statsadvokaten straks underrette politiklagenævnet om klager og  

 anmeldelser, der skal behandles efter reglerne i retsplejelovens kapitel 93 b  

 (klager over politipersonalets adfærd) og 93 c (straffesager mod  

 politipersonale). Nævnet skal endvidere holdes løbende  

 orienteret om alle væsentlige beslutninger i forbindelse med sagen,  

 f.eks. sigtelse, udvidelse af kredsen af undersøgte personer og  

 lignende, jf. § 1021 b, stk. 2.
Politiklagenævnet kan efter § 1021 a,  

 stk. 2, tilkendegive over for statsadvokaten, at der bør indledes  

 undersøgelse efter reglerne i kapitel 93 b eller efterforskning efter  

 reglerne i kapitel 93 c.
Nævnet kan også tilkendegive, at der  

 bør anvendes en anden undersøgelsesform end den, statsadvokaten  

 har valgt.
Politiklagenævnet kan endvidere anmode statsadvokaten om, at  

 der foretages bestemte yderligere undersøgelses- og  

 efterforskningsskridt, jf. § 1021 c, stk. 1. Hvis statsadvokaten  

 eller sigtede i en sag, der behandles efter reglerne kapitel 93 c,  

 modsætter sig nævnets anmodning om bestemte yderligere  

 efterforskningskridt, forelægges spørgsmålet for retten,  

 jf. § 1021 c, stk. 2.
Statsadvokaten skal endvidere udarbejde en  

 redegørelse til politiklagenævnet om resultatet af  

 undersøgelsen eller efterforskningen, jf. § 1021 d.
Dette  

 gælder dog ikke i åbenbart grundløse sager.
Statsadvokaten  

 kan eventuelt uddybe den skriftlige redegørelse i en mundtlig  

 forelæggelse for nævnet.
Det skal fremgå af  

 redegørelsen, hvordan statsadvokaten finder, at sagen bør  

 afgøres.
I tilfælde, hvor der ikke indledes undersøgelse  

 eller efterforskning, må statsadvokaten nærmere begrunde, hvorfor  

 der ikke findes at være anledning hertil.
Politiklagenævnet meddeler herefter statsadvokaten,  

 hvordan sagen efter nævnets opfattelse bør afgøres, jf.  

 § 1021 e.
Det skal fremgå af statsadvokatens afgørelse, der  

 skal begrundes, om afgørelsen er i overensstemmelse med  

 politiklagenævnets opfattelse.
Hvis nævnet ikke er enig i  

 afgørelsen, kræves en udførlig begrundelse.  

 Politiklagenævnet kan påklage statsadvokatens afgørelser  

 til Rigsadvokaten, jf. § 1021 f.
 Justitsministeriet har fastsat nærmere regler for  

 politiklagenævnets virksomhed ved ovennævnte  

 bekendtgørelse nr. 1042 af 15. december 1995 om politiklagenævn  

 og ved bekendtgørelse nr. 1041 af 15. december 1995 om  

 forretningsorden for politiklagenævnene.
 Hverken formanden for eller lægmændene i et  

 politiklagenævn har mulighed for at fortsætte behandlingen af  

 klagesager mv., der verserer på tidspunktet for udløbet af deres  

 respektive udpegningsperioder (medmindre der sker genudpegning). Verserende  

 sager overgives derfor til den tiltrædende formand/de tiltrædende  

 lægmænd, idet der som beskrevet ovenfor under pkt. 6.1 er  

 sørget for, at formanden og lægmændene ikke udskiftes  

 samtidig.
6.3. Justitsministeriets overvejelser For i højere grad at sikre kontinuiteten i  

 politiklagenævnenes arbejde, er det Justitsministeriets opfattelse, at  

 der bør skabes hjemmel til, at de medlemmer af  

 politiklagenævnet, som har varetaget behandlingen af en verserende  

 klagesag mv., i visse tilfælde kan færdigbehandle sagen, selv om  

 den 4 årige udpegningsperiode er udløbet for et eller flere  

 medlemmer, og der ikke sker genudpegning.
 Adgangen for nævnsmedlemmer (formanden eller  

 lægmændene) til at fortsætte sagsbehandlingen ud over deres  

 udpegningsperiode bør generelt have undtagelsens karakter.  

 Fortsættelse af sagsbehandlingen bør således i  

 almindelighed være betinget af, at der er tale om en større og  

 mere kompliceret sag, at nævnsmedlemmerne har foretaget den overvejende  

 del af sagsbehandlingen i udpegningsperioden, og at sagen kan forventes  

 afsluttet inden for kortere tid   det vil normalt sige inden for 3-4  

 måneder efter udløbet af udpegningsperioden.
 Hensigten med den foreslåede bestemmelse er at  

 undgå, at en fremskreden sagsbehandling af navnlig større og  

 mere komplicerede klagesager mv. reelt må begynde forfra, når den  

 hidtidige formand eller lægmændene (og disses suppleanter)  

 udskiftes ved udløbet af den 4 årige udpegningsperiode, med  

 deraf følgende forlængelse af sagsbehandlingstiden.
Beslutningen om at fortsætte sagsbehandlingen af en  

 verserende sag ud over udpegningsperioden må derfor bero på en  

 konkret vurdering af sagens sværhedsgrad, hvor langt  

 nævnsmedlemmerne er nået i sagsbehandlingen, og hvornår  

 nævnet forventer at kunne afslutte sagen.
Nævnet kan beslutte, at  

 tillade medlemmerne at fortsætte sagsbehandlingen af den  

 pågældende sag, hvis nævnet ud fra en samlet vurdering  

 finder, at der herved kan opnås en væsentlig  

 ressourcemæssig besparelse.
Nævnet kan ikke pålægge  

 medlemmerne at fortsætte sagsbehandlingen ud over deres  

 udpegningsperiode.
Fortsættelse af sagsbehandlingen forudsætter  

 derfor, at det pågældende medlem er indforstået hermed.
Efter den gældende bestemmelse i § 1021,  

 stk. 6, kan en person, som fylder 70 år inden for den 4  

 årige udpegningsperiode, ikke udpeges eller genudpeges som medlem af  

 politiklagenævnet.
Da fortsættelse af sagsbehandlingen ud over  

 udpegningsperioden, jf. lovforslagets § 1, nr. 1, (§ 1021,  

 stk. 2) ikke kræver genudpegning, vil fortsættelse  

 også kunne tillades for et medlem, der fylder 70 år inden sagens  

 afgørelse.
I øvrigt finder reglerne i retsplejelovens kapitel  

 93d tilsvarende anvendelse på (tidligere) nævnsmedlemmer, der  

 fortsætter behandlingen af en eller flere konkrete sager ud over  

 udpegningsperioden.
Det indebærer bl.a., at afgåede  

 lægmænd, der deltager i færdigbehandlingen af en eller  

 flere sager, ikke samtidig kan være medlem af en kommunalbestyrelse, et  

 amtsråd eller Folketinget, jf. § 1021, stk. 4.
7. Forslagets økonomiske og administrative  

 konsekvenser De foreslåede ændringer af reglerne om  

 udeblivelsesdomme i straffesager vil indebære, at flere straffesager  

 vil kunne fremmes, selv om den tiltalte udebliver.
Dermed sikres en bedre  

 udnyttelse af domstolenes ressourcer og den samlede sagsbehandlingstid ved  

 domstolene vil blive nedbragt.
Reglerne vil herudover kunne medføre  

 visse besparelser for det offentlige, idet udgifter til bl.a. forsvarere,  

 tolke og vidner, der fremover som udgangspunkt kun skal møde én  

 gang i retten, vil blive reduceret.
Omfanget af en sådan besparelse  

 afhænger imidlertid af, i hvilket omfang adgangen til at kræve  

 genoptagelse vil blive benyttet i praksis.
Hertil kommer, at prøvelse  

 af sagen i to ombæringer som følge af genoptagelse samlet set  

 vil kunne være lidt dyrere for det offentlige end udsættelse og  

 efterfølgende afgørelse efter de gældende regler.
Samlet set skønnes lovforslaget ikke at ville  

 få økonomiske eller administrative konsekvenser af betydning for  

 det offentlige.
Forslaget har ikke økonomiske eller administrative  

 konsekvenser for erhvervslivet eller borgerne.
 Forslaget har ingen miljømæssige konsekvenser  

 og indeholder ikke EU-retlige aspekter.
Positive konsekvenser/mindre  

 udgifter Negative konsekvenser/merudgifter Økonomiske konsekvenser for stat, kommuner og  

 amtskommuner Visse positive konsekvenser i form af bedre  

 ressourceudnyttelse ved domstolene Ingen af betydning Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Ingen EU-retlige aspekter 8. Hørte myndigheder mv.
 Den del af lovforslaget, der vedrører  

 udeblivelsesdomme i straffesager og pressens adgang til domsudskrifter mv.,  

 har været sendt til høring hos:
 Præsidenten for Østre Landsret,  

 Præsidenten for Vestre Landsret, Præsidenten for  

 Københavns Byret, Præsidenten for Retten i Odense,  

 Præsidenten for Retten i Århus, Præsidenten for Retten i  

 Ålborg, Præsidenten for Retten i Roskilde, Den Danske  

 Dommerforening, Dommerfuldmægtigforeningen, Domstolsstyrelsen,  

 Rigsadvokaten, Rigspolitichefen, Politidirektøren i København,  

 Foreningen af Politimestre i Danmark, Politifuldmægtigforeningen,  

 Politiforbundet i Danmark, Advokatrådet, Landsforeningen af beskikkede  

 advokater, Det Danske Center for Menneskerettigheder, Nævnet for Etnisk  

 Ligestilling, Dansk Journalistforbund, Danske Dagblades Forening, Danmarks  

 Radio, TV 2, Sammenslutningen af lokale radio- og tv-stationer i Danmark,  

 Dansk Magasinpresses Udgiverforening, Dansk Fagpresse og Foreningen af danske  

 lokale ugeaviser.
 Den del af lovforslaget, der vedrører  

 færdigbehandling af verserende politiklagenævnssager efter  

 udløbet af et eller flere nævnsmedlemmers udpegningsperiode, har  

 været sendt til høring hos:
 Præsidenterne for Østre Landsret, Vestre  

 Landsret, Københavns Byret samt retterne i Århus, Odense,  

 Ålborg, Roskilde, Domstolsstyrelsen, Den Danske Dommerforening,  

 Dommerfuldmægtigforeningen, Rigsadvokaten, Rigspolitichefen,  

 Politidirektøren i København, Foreningen af politimestre i  

 Danmark, Politifuldmægtigforeningen, Politiforbundet i Danmark,  

 Advokatrådet, Landsforeningen af beskikkede advokater, Foreningen af  

 beskikkede advokater i København, Det Danske Center for  

 Menneskerettigheder, Amtsrådsforeningen, Kommunernes Landsforening,  

 Foreningen mod Politivold, Dansk Retspolitisk Forening samt Dokumentations-  

 og Rådgivningscenteret om Racediskrimination.
Bemærkninger til lovforslagets enkelte  

 bestemmelser I lovforslagets bilag 1 er de foreslåede  

 bestemmelser sammenholdt med de gældende regler.
Til § 1 Til nr. 1 (retsplejelovens § 15, stk. 1) Ændringen er en konsekvens af, at antallet af  

 dommere i Københavns Byret med hjemmel i tekstanmærkning nr. 102  

 B til konto nr. 11.41.02 til finansloven for 2001 er forøget fra 42  

 til 49.
Til nr. 2 og 4 (retsplejelovens § 41 a, stk. 2, og § 60,  

 stk. 3, 2. pkt.) Ved lov nr. 433 af 31. maj 2000 om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv. (Ændringer som følge af  

 straffuldbyrdelsesloven, afskaffelse af hæftestraffen og  

 prøveløsladelse af livstidsdømte mv.), der trådte  

 i kraft den 1. juli 2001, blev bl.a. retsplejelovens § 925 og § 925  

 a ophævet. § 925 blev afløst af en ny § 922, mens  

 § 925 a blev afløst af en ny § 923. Samtidig hermed blev  

 henvisninger i retsplejelovens bestemmelser til § 925 og § 925 a  

 ændret således, at der i stedet blev henvist til § 922 og  

 § 923. Ved de foreslåede bestemmelser ændres § 41 a,  

 stk. 2, og § 60, stk. 3, 2. pkt., således, at der  

 henvises til de nugældende § 922 og § 923.
Til nr. 3 (retsplejelovens § 41 a, stk. 4, 1. pkt.) Bestemmelsen vedrører pressens adgang til  

 aktindsigt i retsbøger, herunder dombøger, mv. Ændringen  

 af § 41 a, stk. 4, indebærer, at journalister mv. får  

 krav på at gennemse retsbogen, herunder dombogen, og  

 redegørelser i medfør af § 366 a, stk. 3, når  

 de er renskrevet   uanset at sagen ikke er endt.
Ligeledes vil der efter  

 anmodning skulle gives udskrift fra dette tidspunkt.
 Der henvises i øvrigt til pkt. 5 i de almindelige  

 bemærkninger til lovforslaget.
Til nr. 5 og 10 (retsplejelovens § 163, stk. 2, og  

 § 847, stk. 4) Ved de foreslåede bestemmelser ophæves  

 § 163, stk. 2, og affattelsen af § 847, stk. 4,  

 ændres, bl.a. så henvisningen til § 163, stk. 2,  

 udgår.
 Efter gældende ret, er det en betingelse for at  

 kunne dømme en tiltalt som udebleven i medfør af § 847,  

 stk. 3, nr. 4, at den tiltalte har været lovligt tilsagt, og at  

 tilsigelsen er forkyndt for tiltalte personlig, jf. § 847, stk. 4,  

 der henviser til § 163. Efter § 847, stk. 4, er det endvidere  

 en betingelse, at tiltalte ved tilsigelsen er gjort bekendt med, at  

 udeblivelse uden oplyst lovligt forfald kan bevirke, at tiltalte  

 dømmes i overensstemmelse med den rejste tiltale.
Efter forslaget ophæves § 163, stk. 2, og  

 henvisningen til denne bestemmelse udgår af § 847, stk. 4.  

 Dette indebærer, at der kan afsiges udeblivelsesdom efter § 847,  

 stk. 3, nr. 4, selv om tilsigelsen ikke er forkyndt for den tiltalte  

 personlig, hvis der er sket forkyndelse på anden lovlig vis.
Det vil  

 f.eks. være tilstrækkeligt, at tilsigelsen er forkyndt for en  

 person, der tilhører tiltaltes husstand, jf. retsplejelovens  

 § 157, stk. 1, nr. 2, litra a.
Forkyndelse for andre end tiltalte  

 selv forudsætter altid, at den person, der modtager forkyndelsen, er  

 fyldt 18 år.
 Det vil fortsat være et krav, at tiltalte har  

 været lovligt tilsagt, og at tilsigelsen indeholder de oplysninger om  

 mulige konsekvenser af udeblivelse, der følger af § 847,  

 stk. 4.
 I konsekvens af at kravet om personlig forkyndelse  

 ophæves, foreslås § 847, stk. 4, dog præciseret  

 således, at kravet om at tiltalte ved tilsigelsen skal være gjort  

 bekendt med de mulige virkninger af tiltaltes udeblivelse ændres til et  

 krav om, at de mulige virkninger af tiltaltes udeblivelse fremgår af  

 tilsigelsen.
 Der henvises i øvrigt til pkt. 3.3.5. i de  

 almindelige bemærkninger til lovforslaget.
Til nr. 6 (retsplejelovens § 219 a, stk. 5) Hvis en domsforhandling gennemføres, og der afsiges  

 dom, uden at tiltalte er til stede i medfør af retsplejelovens  

 § 847, stk. 3, nr. 1-5, følger det af § 219 a,  

 stk. 5, at en udskrift af dommen skal forkyndes for tiltalte.
Efter  

 § 219 a, stk. 5, er det ikke et krav, at forkyndelse sker for den  

 tiltalte personlig.
Forslaget indebærer, at hvis sagen i medfør  

 af § 847, stk. 3, nr. 4, er fremmet i tiltaltes fravær, skal  

 udskrift af dommen forkyndes for tiltalte personlig, medmindre tilsigelsen  

 har været forkyndt for denne personlig.
Forslaget skal ses i  

 sammenhæng med ændringen af § 163, stk. 2, og  

 § 847, stk. 4, hvorefter kravet om personlig forkyndelse af  

 tilsigelsen ikke længere er en betingelse for at kunne behandle en sag,  

 og afsige udeblivelsesdom, i medfør af § 847, stk. 3, nr.  

 4.
I tilfælde, hvor tilsigelsen til domsforhandlingen  

 har været forkyndt for tiltalte personlig, skal en udskrift af dommen  

 forkyndes for tiltalte, uden at dette dog behøver at ske ved personlig  

 forkyndelse.
I tilfælde, hvor tilsigelsen til domsforhandlingen derimod  

 ikke har været forkyndt for tiltalte personlig, men f.eks. har  

 været forkyndt for en person, der hører til tiltaltes husstand,  

 skal en udskrift af dommen efter forslaget forkyndes for tiltalte  

 personlig.
 Forslaget skal sikre, at den tiltalte enten  

 forudgående modtager personlig underretning om, at domsforhandlingen  

 vil finde sted, og at den pågældende risikerer at blive  

 dømt som udebleven, eller efterfølgende modtager underretning  

 om, at domsforhandlingen har fundet sted, og at den pågældende er  

 blevet dømt som udebleven.
 Der henvises i øvrigt til pkt. 3.3.5. i de  

 almindelige bemærkninger til lovforslaget.
Til nr. 7 (retsplejelovens § 780, stk. 1, nr. 6) Ved lov nr. 465 af 7. juni 2001 om ændring af  

 straffeloven og retsplejeloven (Hæleri og anden efterfølgende  

 medvirken samt IT-efterforskning) blev der i medfør af § 2, nr.  

 2, indsat et nyt nr. 4 i retsplejelovens § 780, stk. 1. Samtidig  

 hermed blev de hidtidige nr. 4 og 5 ændret til nr. 5 og 6. Den  

 nugældende nr. 6 indeholder en henvisning til nr. 4. Efter vedtagelsen  

 af lov nr. 465 af 7. juni 2001 bør der rettelig henvises til nr.  

 5.
Til nr. 8 (retsplejelovens § 791 a, stk. 1, nr. 2) Ved lov nr. 433 af 31. maj 2000 blev hæftestraffen  

 afskaffet.
Samtidig hermed blev de steder i bl.a. retsplejeloven, der omtalte  

 »frihedsstraf«, der begrebsmæssigt omfattede både  

 hæftestraf og fængselsstraf, ændret til  

 »fængselsstraf«.
Ved den foreslåede bestemmelse ændres  

 § 791 a, stk. 1, nr. 2, i overensstemmelse hermed.
Til nr. 9 (retsplejelovens § 847, stk. 3, nr. 4) Efter retsplejelovens § 847, stk. 3, nr. 4, kan  

 en domsforhandling gennemføres og dom afsiges i tiltaltes  

 fravær, hvis retten ikke finder tiltaltes tilstedeværelse  

 nødvendig, når der under sagen alene er spørgsmål  

 om ubetinget fængselsstraf i 30 dage eller derunder, konfiskation,  

 førerretsfrakendelse eller erstatning.
 Bestemmelsen foreslås ændret således, at  

 en domsforhandling kan fremmes til dom i tiltaltes fravær, hvis retten  

 ikke finder tiltaltes tilstedeværelse nødvendig, når  

 tiltalte ikke idømmes højere straf end 3 måneders  

 fængsel, eller andre retsfølger end konfiskation,  

 førerretsfrakendelse eller erstatning.
Forslaget indebærer, at muligheden for at  

 idømme fængselsstraf i tilfælde af udeblivelse udvides til  

 3 måneders fængsel mod hidtil 30 dages fængsel.  

 Formålet hermed er at udvide anvendelsesområdet for § 847,  

 stk. 3, nr. 4, og derved skabe mulighed for en øget anvendelse af  

 udeblivelsesdomme.
Fremover vil det derfor være muligt at idømme  

 en udebleven tiltalt indtil 3 måneders ubetinget fængsel,  

 herunder betingede straffe med eller uden vilkår.
Forslaget indebærer endvidere, at det ikke  

 længere vil være afgørende, om der under sagen alene »er  

 spørgsmål om« idømmelse af en straf af en vis  

 længde.
Efter forslaget er det derimod et krav, at den tiltalte »ikke  

 idømmes« mere end 3 måneders fængsel.
Baggrunden herfor  

 er, at det i visse tilfælde kan være vanskeligt på  

 forhånd at vurdere, hvilken straf den tiltalte, hvis han findes skyldig  

 i den rejste tiltale, skal idømmes.
Hertil kommer, at det kan  

 være uhensigtsmæssigt på forhånd at tage stilling til  

 strafkravet, for derved at gøre det muligt at gennemføre  

 domsforhandlingen, selv om den tiltalte ikke er mødt op.
Efter  

 forslaget vil det være muligt at fremme en domsforhandling til dom i  

 tiltaltes fravær, selv om det må anses for forbundet med en vis  

 tvivl at vurdere, hvilken straf den tiltalte risikerer, så længe  

 den tiltalte ikke idømmes en højere straf end den fastsatte  

 grænse.
 Der henvises i øvrigt til pkt. 3.3.2. i de  

 almindelige bemærkninger til lovforslaget.
Efter § 847, stk. 3, kan en domsforhandling  

 fremmes til dom i tiltaltes fravær, »hvis retten ikke finder tiltaltes  

 tilstedeværelse nødvendig«.
Det forudsættes i den  

 forbindelse, at § 847, stk. 3, nr. 4, i fremtiden ikke kun anvendes  

 i forbindelse med mindre, ukomplicerede og mere takstmæssige  

 lovovertrædelser. § 847, stk. 3, nr. 4, bør f.eks.  

 kunne anvendes, selv om det ikke kan udelukkes, at tiltaltes forklaring kunne  

 have betydning for vurderingen af skyldsspørgsmålet eller  

 strafudmålingen.
Dette skal ses i sammenhæng med, at tiltalte  

 efter forslaget har ubetinget krav på genoptagelse, jf. lovforslagets  

 § 1, nr. 13.
 Der henvises i øvrigt til pkt. 3.3.4. i de  

 almindelige bemærkninger til lovforslaget.
Til nr. 11 (retsplejelovens § 877, stk. 2, nr. 6) Det følger af den generelle regel om dokumentation  

 i retsplejelovens § 877, at forklaringer afgivet til politirapport kun  

 kan oplæses i retten som bevis, når retten undtagelsesvis  

 tillader det efter bestemmelsen i § 877, stk. 3.
 Efter forslaget udvides § 877, stk. 2, med et  

 nyt nr. 6, der giver forsvareren mulighed for at dokumentere tiltaltes  

 forklaring til politirapport, hvis sagen i medfør af den  

 foreslåede bestemmelse i § 847, stk. 3, nr. 4, fremmes i  

 tiltaltes fravær.
Forslaget indebærer derimod ikke nogen ændring  

 af adgangen for anklagemyndigheden til at dokumentere tiltaltes forklaringer  

 afgivet til politirapport.
Anklagemyndighedens adgang til at dokumentere  

 sådanne forklaringer skal således fortsat afgøres efter  

 retsplejelovens § 877, stk. 3.
 Der henvises til pkt. 3.3.3. i de almindelige  

 bemærkninger.
Til nr. 12 (retsplejelovens § 962, stk. 2) Efter § 962, stk. 2, er det bl.a. en betingelse  

 for tiltaltes anke af en byretsdom, at den tiltalte har givet møde i  

 sagen.
En tiltalt, der dømmes som udebleven i medfør af  

 § 847, stk. 3, nr. 4, kan kun anke dommen med  

 Procesbevillingsnævnets tilladelse.
Herudover kan tiltalte søge  

 om genoptagelse i medfør af § 987.
§ 962, stk. 2, foreslås ændret  

 således, at tiltalte kan anke udeblivelsesdomme afsagt efter  

 retsplejelovens § 847, stk. 3, nr. 4, hvis anken ikke omfatter  

 bedømmelsen af beviserne for tiltaltes skyld, og betingelserne i  

 § 962, stk. 2, 2. pkt. i øvrigt er opfyldt.
Efter  

 retsplejelovens § 962, stk. 2, 2. pkt., kan tiltalte kun anke, hvis  

 der er idømt mere end 20 dagbøder eller en bøde på  

 over 3.000 kr. eller konfiskation af genstande af tilsvarende værdi  

 eller andre offentligretlige følger.
 Forslaget skal ses i sammenhæng med ændringen  

 af retsplejelovens § 987, hvorefter en person, der dømmes som  

 udebleven i medfør af § 847, stk. 3, nr. 4, vil få en  

 ubetinget adgang til at kræve genoptagelse.
Forslaget tager sigte på de situationer, hvor den  

 dømte ikke har indsigelser imod selve domfældelsen, men alene  

 ønsker at anfægte strafudmålingen.
Hvis tiltalte derimod  

 ønsker en fornyet bedømmelse af beviserne for tiltaltes skyld,  

 må den tiltalte kræve genoptagelse.
 Der henvises i øvrigt til pkt. 3.3.7. i de  

 almindelige bemærkninger til lovforslaget.
Til nr. 13 (retsplejelovens § 987, stk. 2) En person, der dømmes som udebleven i medfør  

 af § 847, stk. 3, nr. 4, kan anmode om genoptagelse af sagen i  

 medfør af § 987. Efter stk. 1, 1. pkt., i denne bestemmelse  

 kan genoptagelse ske, når den tiltalte godtgør, at den  

 pågældende har haft lovligt forfald og ved denne utilregnelige  

 omstændigheder har været forhindret fra i tide at anmelde dette,  

 eller at stævningen ikke rettidigt er kommet til den  

 pågældendes kundskab.
Efter den foreslåede bestemmelse vil en tiltalt, der  

 dømmes som udebleven i medfør af § 847, stk. 3, nr.  

 4, uanset betingelserne i stk. 1, 1. pkt., kunne anmode om at få  

 sagen genoptaget til ny forhandling.
Anmodningen må fremsættes  

 over for den ret, som har afsagt dom i sagen, inden 4 uger fra dommens  

 forkyndelse i medfør af § 219 a, stk. 5. Retten kan  

 undtagelsesvis genoptage sagen, hvis anmodningen indgives senere, men inden 1  

 år efter dommens forkyndelse.
Forslaget indebærer, at en person, der dømmes  

 som udebleven i medfør af § 847, stk. 3, nr. 4, vil få  

 en ubetinget adgang til at kræve genoptagelse.
Forslaget skal ses i  

 sammenhæng med udvidelsen af adgangen til at idømme  

 fængselsstraf, jf. lovforslagets § 1, nr. 9, og ophævelsen  

 af kravet om personlig forkyndelse af tilsigelsen, jf. lovforslagets  

 § 1, nr. 5 og 10.
 Det følger endvidere af den foreslåede  

 bestemmelse, at fristen for at kræve genoptagelse skal regnes fra  

 tidspunktet for forkyndelsen for tiltalte af en udskrift af dommen, jf.  

 § 219 a, stk. 5. Dette gælder, hvad enten udskriften  

 forkyndes for tiltalte personligt eller lovlig forkyndelse har fundet sted  

 på anden måde, jf. nærmere lovforslagets § 1, nr.  

 6.
Det følger endvidere af den foreslåede  

 bestemmelse, at retten undtagelsesvis kan genoptage sagen, hvis  

 begæring indgives senere, men inden 1 år efter dommens  

 forkyndelse.
Der er tale om en fakultativ mulighed for genoptagelse, der er  

 betinget af, at der foreligger helt særlige omstændigheder.
Ved  

 vurderingen af, om der foreligger sådanne helt særlige  

 omstændigheder vil praksis vedrørende bl.a. § 367,  

 stk. 1, 2. pkt., hvorefter retten undtagelsesvis kan tillade  

 genoptagelse af en dom (i en civil sag) indtil 1 år efter afsigelsen,  

 være af betydning.
Den foreslåede bestemmelse henviser til stk. 1,  

 3. og 4. pkt.
Derimod henvises der ikke til stk. 1, 2. pkt., der  

 fastsætter frister for anmodninger om genoptagelse, idet fristerne i de  

 her omhandlede sager fremgår direkte af bestemmelsen.
Henvisningen til  

 stk. 1, 3. pkt., indebærer, at reglerne i § 979, stk. 2,  

 til § 982, der vedrører krav til indholdet af og  

 fremgangsmåde ved behandlingen af en anmodning om genoptagelse, finder  

 tilsvarende anvendelse.
Henvisningen til stk. 1, 4. pkt.,  

 indebærer, at hvis retten nægter genoptagelse, kan  

 spørgsmålet indbringes for Den Særlige Klageret.  

 Muligheden for at indbringe spørgsmålet for Den Særlige  

 Klageret har alene betydning i tilfælde, hvor anmodningen om  

 genoptagelse fremsættes mere end 4 uger efter, men inden 1 år  

 efter dommens forkyndelse, idet den tiltalte efter forslaget har en ubetinget  

 adgang til at kræve genoptagelse i tilfælde, hvor anmodning herom  

 fremsættes inden 4 uger efter dommens forkyndelse.
 Der henvises i øvrigt til pkt. 3.3.7. i de  

 almindelige bemærkninger til lovforslaget.
Til nr. 14 (retsplejelovens § 988) Hvis en straffesag genoptages i medfør af  

 retsplejelovens § 987, skal der gennemføres en helt ny  

 domsforhandling med sædvanlig bevisførelse.
Der er ikke efter de  

 gældende regler nogen særlig eller udvidet adgang til at  

 dokumentere forklaringer afgivet af vidner m.m. i forbindelse med den  

 tidligere domsforhandling.
Spørgsmålet om dokumentation (dvs.  

 oplæsning og anvendelse som bevis) af forklaringer afgivet af vidner  

 m.m. under den genoptagne domsforhandling skal derfor afgøres på  

 grundlag af den generelle regel om dokumentation i retsplejelovens  

 § 877.
 Den foreslåede bestemmelse indebærer en  

 udvidet mulighed for at dokumentere forklaringer afgivet af vidner m.m. under  

 en tidligere domsforhandling, der er fremmet i medfør af § 847,  

 stk. 3, nr. 4. Det bestemmes således, at hvis en straffesag  

 genoptages i medfør af § 987, stk. 2, kan tilførsler  

 til retsbogen om forklaringer afgivet af vidner og syns- og  

 skønsmænd under den forudgående behandling foruden i de i  

 § 877 nævnte tilfælde anvendes som bevismiddel,  

 såfremt ingen af parterne inden domsforhandlingen har anmodet om  

 fornyet afhøring.
 Den foreslåede bestemmelse svarer til  

 retsplejelovens § 965 c, stk. 4, om bevisførelsen under  

 ankebehandlingen af domme afsagt af byretterne.
 Bestemmelsen forudsættes administreret  

 således, at centrale vidner m.m. indkaldes med henblik på at  

 afgive forklaring også under den genoptagne domsforhandling.
 Der henvises i øvrigt til pkt. 3.3.7. i de  

 almindelige bemærkninger til lovforslaget.
Til nr. 15 (retsplejelovens § 991, stk. 1, 1. pkt.) Ved lov nr. 433 af 31. maj 2000 om ændring af  

 forskellige lovbestemmelser i forbindelse med gennemførelsen af en lov  

 om fuldbyrdelse af straf mv. blev retsplejelovens systematik ændret,  

 så alle byretssager, hvor der ikke medvirker domsmænd, nu  

 domsforhandles efter reglerne i lovens kapitel 81. I konsekvens heraf  

 ændres § 991, stk. 1, 1. pkt., så der alene henvises  

 til kapitel 81.
Til nr. 16 (retsplejelovens § 999, stk. 4, 3. pkt.) Ved § 2, nr. 24, i lov nr. 433 af 31. maj 2000 blev  

 der indsat et nyt stk. 2 i § 999. Samtidig hermed blev de hidtidige  

 stk. 2-4 ændret til stk. 3-5. Det nugældende  

 stk. 4, der tidligere var stk. 3, indeholder i 3. pkt. en  

 henvisning til stk. 2. Efter vedtagelsen af lov nr. 433 af 31. maj 2000  

 bør der rettelig henvises til stk. 3.
Til nr. 17 (retsplejelovens § 1021, stk. 1) Bestemmelsen indebærer, at medlemmer af  

 politiklagenævn (formand og lægmænd) uden genudpegning i  

 særlige tilfælde kan fortsætte behandlingen af en  

 verserende klagesag mv. efter det tidsrum på 4 år, for hvilket  

 medlemmerne er udpegede, hvis hensynet til en hensigtsmæssig  

 ressourceudnyttelse i nævnet taler for det, og sagen forventes at kunne  

 afsluttes inden for kortere tid.
 Der henvises til pkt. 6.3. i de almindelige  

 bemærkninger til lovforslaget.
Til § 2 Stk. 1 fastsætter lovens  

 ikrafttrædelsestidspunkt.
Det foreslås, at loven træder i  

 kraft den 1. juli 2002.
Stk. 2 fastslår, at lovens § 1, nr.  

 5-6 og 9-14, om udeblivelsesdomme finder anvendelse på sager, hvor der  

 rejses tiltale i 1. instans efter lovens ikrafttræden.
Tidspunktet for  

 tiltalerejsning vil således være afgørende for, om en sag  

 skal behandles efter de nye regler eller de hidtil gældende regler.  

 Lovens § 1, nr. 3, om pressens adgang til domsudskrifter mv. finder  

 anvendelse på anmodninger, der fremsættes efter lovens  

 ikrafttræden.
Lovens § 1, nr. 17, om  

 politiklagenævnsmedlemmer finder anvendelse på medlemmer, hvis  

 udpegningsperiode udløber efter lovens ikrafttræden.
Til § 3 Bestemmelsen indebærer, at loven ikke gælder  

 for Færøerne og Grønland.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om rettens pleje, jf. lovbekendtgørelse nr. 809 af 14.  

 september 2001, foretages følgende ændringer:
 § 15. Københavns Byret består af en  

 præsident og 42 andre dommere.
Stk. 2. - - - 1. I § 15, stk. 1, ændres »42« til:  

 »49«.
§ 41 a. - - - Stk. 2. De hjælpebilag og rids over gerningsstedet, som  

 er udarbejdet af anklagemyndigheden og forsvaret, kan udlånes til de i  

 stk. 1 nævnte personer under domsforhandlingen eller et  

 retsmøde i medfør af § 925.
 2. I § 41 a, stk. 2, ændres »§ 925«  

 til: »§ 922«.
Stk. 3. - - - Stk. 4. De i stk. 1 nævnte personer kan på  

 rettens kontor gennemse retsbogen, herunder dombogen, og redegørelser  

 i medfør af § 366 a, stk. 3, når de er renskrevet og  

 sagen er endt.
Er retsmødet holdt eller forklaring afgivet helt eller  

 delvis for lukkede døre, kan gennemsyn af retsbogen ikke ske,  

 medmindre dørlukning alene er bestemt af hensyn til ro og orden i  

 retslokalet.
Der gives udskrift efter anmodning.
Bestemmelsen finder ikke  

 anvendelse i de sager, der er nævnt i kapitlerne 42, 42 a, 43, 43 a og  

 43 b.
Stk. 5-8. - - - 3. I § 41 a, stk. 4, 1. pkt., udgår: »og  

 sagen er endt«.
§ 60. - - - Stk. 2. - - - 4. I § 60, stk. 3, 2. pkt., ændres  

 »§ 925 eller § 925 a« til: »§ 922 eller § 923«.
Stk. 3. Afgørelse under domsforhandlingen i en  

 straffesag om varetægtsfængsling i medfør af § 762,  

 stk. 2, om ophævelse af varetægtsfængsling i  

 medfør af § 762, stk. 2, jf. § 766 eller § 768,  

 eller om brevåbning og brevstandsning i medfør af § 781,  

 stk. 4, skal træffes af en dommer, i landsretten en afdeling, der  

 ikke deltager i domsforhandlingen.
Det gælder dog ikke, hvis sagen  

 behandles efter § 925 eller § 925 a eller sagen i øvrigt  

 vedrørende det forhold, der begrunder indgreb som nævnt i 1.  

 pkt., ikke omfatter bedømmelsen af beviserne for tiltaltes skyld.
Stk. 4. - - - § 163. En forkyndelse er gyldig, selv om meddelelsen ikke  

 kommer til vedkommendes kundskab.
 5. § 163, stk. 2, ophæves.
 Stk. 3 bliver herefter stk. 2.
 Stk. 2. I straffesager, hvor der er spørgsmål om  

 fængselssstraf, kan vedkommende dog alene domfældes som  

 udebleven, jf. § 847, stk. 3, nr. 4, såfremt forkyndelse er  

 sket for denne personlig.
Stk. 3. - - - § 219 a. - - - Stk. 2-4. - - - Stk. 5. Er tiltalte ikke til stede ved afsigelsen, meddeler  

 anklagemyndigheden tiltalte udskrift af dommen.
Hvis sagen i medfør af  

 § 847, stk. 3, nr. 1-5, er fremmet i tiltaltes fravær, skal  

 udskriften forkyndes.
Stk. 6. - - - 6. I § 219 a, stk. 5, indsættes som 3.  

 pkt.:
 »Er sagen fremmet i tiltaltes fravær i medfør af § 847,  

 stk. 3, nr. 4, skal forkyndelse af udskriften ske for tiltalte  

 personlig, medmindre tilsigelsen har været forkyndt for denne  

 personlig.«.
§ 780. Politiet kan efter reglerne i dette kapitel foretage  

 indgreb i meddelelseshemmeligheden ved at 7. I § 780, stk. 1, nr. 6, ændres »nr. 4«  

 til: »nr. 5«.
1-3) - - - 4)	indhente oplysning om, hvilke telefoner eller andre tilsvarende  

 kommunikationsapparater inden for et nærmere angivet område der  

 sættes i forbindelse med andre telefoner eller kommunikationsapparater  

 (udvidet teleoplysning), 5)	tilbageholde, åbne og gøre sig bekendt med indholdet af  

 breve, telegrammer og andre forsendelser (brevåbning) og 6)	standse den videre befordring af forsendelser som nævnt i nr.  

 4 (brevstandsning).
Stk. 2. - - - § 791 a.
Politiet kan foretage fotografering eller iagttagelse  

 ved hjælp af kikkert eller andet apparat af personer, der befinder sig  

 på et ikke frit tilgængeligt sted (observation),  

 såfremt 8. I § 791 a, stk. 1, nr. 2, ændres  

 »frihedsstraf« til: »fængselsstraf«.
1)	- - - 2)	efterforskningen vedrører en lovovertrædelse, der efter  

 loven kan medføre frihedsstraf.
Stk. 2-6. - - - § 847. Udebliver tiltalte ved begyndelsen eller i løbet  

 af domsforhandlingen, og kan den pågældende ikke straks bringes  

 til stede, udsættes sagen, medmindre retten beslutter at fremme  

 domsforhandlingen helt eller delvis efter stk. 2 og 3.
 9. § 847, stk. 3, nr. 4, affattes  

 således:
 Stk. 2. Er tiltalte udeblevet trods lovlig tilsigelse og uden  

 oplyst lovligt forfald, kan retten bestemme, at der skal ske afhøring  

 af vidner og syns- og skønsmænd, der er mødt, hvis det  

 findes foreneligt med hensynet til tiltalte, og hvis udsættelse af  

 afhøringen vil være til væsentlig ulempe for de  

 mødte eller medføre væsentlig udsættelse af sagen.  

 Afhøring kan dog kun ske, såfremt tiltaltes forsvarer er  

 mødt.
Stk. 3. En domsforhandling kan fremmes til dom i tiltaltes  

 fravær, hvis retten ikke finder tiltaltes tilstedeværelse  

 nødvendig, 1)	når tiltalte er undveget, efter at anklageskriftet er forkyndt  

 for den pågældende, 2)	når tiltalte efter at være mødt ved sagens  

 påråb har forladt tingstedet uden rettens tilladelse, 3)	når der under sagen alene er spørgsmål om  

 ubetinget fængselsstraf i 6 måneder eller derunder, konfiskation,  

 rettighedsfrakendelse eller erstatning og tiltalte har givet samtykke til  

 sagens fremme, 4)	når der under sagen alene er spørgsmål om  

 ubetinget fængselsstraf i 30 dage eller derunder, konfiskation,  

 førerretsfrakendelse eller erstatning, eller »4)	når tiltalte ikke idømmes højere straf end  

 ubetinget fængsel i 3 måneder eller andre retsfølger end  

 konfiskation, førerretsfrakendelse eller erstatning, eller«.
 5)	når forhandlingen skønnes utvivlsomt at ville  

 føre til tiltaltes frifindelse.
 Stk. 4. Medmindre tiltalte har samtykket heri, kan  

 domsforhandlingen alene fremmes i medfør af stk. 3, nr. 4,  

 såfremt tiltalte har været lovligt tilsagt, jf. § 163, og  

 ved tilsigelsen er gjort bekendt med, at udeblivelse uden oplyst lovligt  

 forfald kan bevirke, at tiltalte dømmes i overensstemmelse med den  

 rejste tiltale.
 10. § 847, stk. 4, affattes således:
 »Stk. 4. Medmindre tiltalte har samtykket heri, kan  

 domsforhandlingen alene fremmes i medfør af stk. 3, nr. 4,  

 såfremt tiltalte har været lovligt tilsagt, og det fremgår  

 af tilsigelsen, at udeblivelse uden oplyst lovligt forfald kan bevirke, at  

 tiltalte dømmes i overensstemmelse med den rejste tiltale.«.
§ 877. - - - Stk. 2. Fremdeles kan efternævnte dokumenter under  

 domsforhandlingen benyttes som bevismidler og bliver da at oplæse:
 11. I § 877, stk. 2, indsættes efter nr.  

 5 som nyt nummer:
1-5) Stk. 3. - - - »6)	tilførsler til politiets rapporter om de af tiltalte under  

 politiets afhøring om sigtelsen afgivne forklaringer, når  

 forsvareren begærer det, i sager, der fremmes i tiltaltes fravær  

 i medfør af § 847, stk. 3, nr. 4.«.
§ 962. - - - 12. I § 962, stk. 2, indsættes efter 2.  

 pkt.:
Stk. 2. Domme kan kun ankes af det offentlige, når andre  

 offentligretlige følger end bøde eller konfiskation kan  

 idømmes efter de lovbestemmelser, tiltalen lyder på.
Tiltalte  

 kan kun anke, såfremt tiltalte har givet møde i sagen og mere  

 end 20 dagbøder eller en bøde på over 3.000 kr. eller  

 konfiskation af genstande af tilsvarende værdi eller andre  

 offentligretlige følger er idømt.
Afgørelser i henhold  

 til §§ 936 og 937 kan ikke indbringes for højere ret.
Stk. 3.-5. - - - »Hvis sagen er fremmet i medfør af § 847, stk. 3, nr. 4,  

 kan tiltalte dog anke, selv om den pågældende ikke har givet  

 møde i sagen, hvis anken ikke omfatter bedømmelsen af beviserne  

 for tiltaltes skyld, og betingelserne i 2. pkt. i øvrigt er  

 opfyldt.«.
§ 987. Er en udebleven tiltalt blevet domfældt, uden at  

 anke efter reglerne i kapitel 83 kan finde sted, kan domfældte  

 begære sagen genoptaget til ny forhandling, når den  

 pågældende godtgør, at have haft lovligt forfald og ved  

 ham utilregnelige omstændigheder har været forhindret fra i tide  

 at anmelde dette, eller at stævningen ikke rettidigt er kommet til  

 domfældtes kundskab.
Begæringen må fremsættes over  

 for den ret, som har afsagt dom i sagen, inden sådan frist som bestemt  

 i § 948, jf. § 949 og 963. Reglerne i §§ 979, stk. 2, -  

 982 finder tilsvarende anvendelse.
Nægtes genoptagelse, kan  

 spørgsmålet indbringes for Den Særlige Klageret efter  

 reglerne om kære til Højesteret.
 13. I § 987 indsættes efter stk. 1  

 som nyt stykke:
 Stk. 2. Udebliver domfældte under den nye  

 domsforhandling, hæver retten ved kendelse sagen, og den afsagte dom  

 bliver stående ved magt.
Stk. 3. Under de i stk. 1, 1. pkt., anførte  

 betingelser kan tiltalte begære genoptagelse af en ankesag, som er  

 afvist på grund af hans udeblivelse.
Er en anke afvist i medfør  

 af § 965 c, stk. 3, 2. pkt., kan tiltalte begære  

 genoptagelse, når han godtgør, at det skyldes ham utilregnelige  

 omstændigheder, at anklageskrift eller stævning ikke på  

 sædvanlig måde har kunnet forkyndes for ham.
Begæring om  

 genoptagelse må fremsættes over for den ret, der har afvist  

 anken.
I øvrigt finder bestemmelserne i stk. 1, 2.- 4. pkt.,  

 tilsvarende anvendelse.
»Stk. 2. Hvis sagen i medfør af § 847,  

 stk. 3, nr. 4, er fremmet i tiltaltes fravær, kan domfældte,  

 uanset betingelserne i stk. 1, 1. pkt., begære sagen genoptaget  

 til ny forhandling.
Begæringen må fremsættes over for den  

 ret, som har afsagt dom i sagen, inden 4 uger fra dommens forkyndelse efter  

 § 219 a, stk. 5. Retten kan undtagelsesvis genoptage sagen, hvis  

 begæring indgives senere, men inden 1 år efter dommens  

 forkyndelse.
Reglerne i stk. 1, 3. og 4. pkt., finder tilsvarende  

 anvendelse.«.
 Stk. 2 og 3 bliver herefter stk. 3 og 4.
 14. Efter § 987 indsættes:
 »§ 988. Hvis en straffesag genoptages i medfør af  

 § 987, stk. 2, kan tilførsler til retsbogen om forklaringer  

 afgivet af vidner og syns- og skønsmænd under den  

 forudgående behandling foruden i de i § 877 nævnte  

 tilfælde anvendes som bevismiddel, hvis ingen af parterne inden  

 domsforhandlingen har anmodet om fornyet afhøring.«.
§ 991. I sager, som behandles efter kapitel 80 og 81 uden  

 medvirken af domsmænd, kan der tilkendes den forurettede erstatning hos  

 tiltalte for den ved forbrydelsen forvoldte skade, når den  

 pågældende har fremsat begæring herom for retten.
Der skal  

 gives den forurettede lejlighed til at fremsætte erstatningskrav, for  

 så vidt sagen efter sin beskaffenhed giver anledning hertil.
Stk. 2.-5. - - - 15. I § 991, stk. 1, 1. pkt., udgår: »80  

 og«.
 § 999.
Stk. 1. - - - 16. I § 999, stk. 4, 3. pkt., ændres  

 »stk. 2« til: »stk. 3«.
 Stk. 2. Er domfældte varetægtsfængslet efter  

 straffedommen, skal dommen fuldbyrdes, så snart det kan konstateres, at  

 dommen er endelig.
 Stk. 3. Er der grund til at antage, at den dømte vil  

 forlade landet, inden fuldbyrdelse kan ske efter stk. 1, eller på  

 anden måde søge at unddrage sig fuldbyrdelse, kan det i en  

 bødedom bestemmes, at bøden straks kan inddrives, medmindre der  

 stilles sikkerhed for dens betaling.
Stk. 4. For bødedomme, som ikke kan ankes, og  

 bødeafgørelser efter § 936 gælder en  

 fuldbyrdelsesfrist på 3 dage, medmindre en længere frist  

 fastsættes i medfør af borgerlig straffelov.
Fristen beregnes  

 på den i § 948 angivne måde.
Under tilsvarende  

 omstændigheder som angivet i stk. 2 kan politimesteren straks lade  

 afgørelsen fuldbyrde, medmindre der stilles sikkerhed for  

 bødens betaling.
Stk. 5. - - - § 1021. Politiklagenævn består af en advokat som  

 formand og to lægmænd, der udpeges af justitsministeren for et  

 tidsrum af 4 år regnet fra en 1. januar.
Genudpegning kan finde sted  

 én gang.
 17. I § 1021, indsættes efter stk. 1  

 som nyt stykke:
 Stk. 2. Advokaten udpeges efter indstilling fra  

 Advokatrådet, idet der til hvert af hvervene indstilles fire personer,  

 heraf to kvinder og to mænd.
Stk. 3. - - - »Stk. 2. Medlemmer af politiklagenævn kan  

 fortsætte behandlingen af en verserende sag efter udløbet af det  

 tidsrum, for hvilket de pågældende medlemmer er udpeget, hvis  

 hensynet til en hensigtsmæssig ressourceudnyttelse i nævnet taler  

 for det, og sagen forventes afgjort inden for kortere tid.« Stk. 2-8 bliver herefter stk. 3-9.
§ 2 Stk. 1. Loven træder i kraft den 1. juli 2002 Stk. 2. Lovens § 1, nr. 5-6 og 9-14, finder anvendelse  

 på sager, hvor der rejses tiltale i 1. instans efter lovens  

 ikrafttræden.
§ 3 Loven gælder ikke for Færøerne og Grønland.
Bilag 2 Advokatsamfundets, Den Danske Dommerforenings og  

 Rigsadvokatens forslag af 25. januar 2001 til øget anvendelse af  

 udeblivelsesdomme i straffesager og forslag om revision af  

 adhæsionsprocessen Den 26. marts 1999 afholdt Dommerforeningen, Rigsadvokaten og  

 Advokatrådet i fællesskab en temadag om strafferet og  

 straffeproces.
Efter temadagen har en arbejdsgruppe med repræsentanter  

 fra Dommerforeningen, Rigsadvokaten og Advokatrådet arbejdet videre med  

 nogle af de emner, som blev drøftet på temadagen.  

 Arbejdsgruppens drøftelser har navnlig koncentreret sig om muligheden  

 for at udvide adgangen til at afsige udeblivelsesdomme i straffesager og om  

 muligheden for en forbedring af adhæsionsprocessen.
Arbejdsgruppen har  

 endvidere drøftet muligheden for ressourcebesparelser i forbindelse  

 med protokollering i straffesager, men vil afstå fra at fremsætte  

 anbefalinger, da emnet behandles af Retsplejerådet.
 På baggrund af drøftelserne i arbejdsgruppen, har  

 arbejdsgruppen udarbejdet et oplæg til videre drøftelse af  

 muligheden for ændringer af reglerne om udeblivelsesdomme i  

 straffesager og adhæsionsprocessen.
Udeblivelsesdomme i straffesager (kap. 80-sager) Advokatrådet, Rigsadvokaturen og Dommerforeningen konstaterer,  

 at der særligt i de større byer, men også nogle andre  

 steder, er et betydeligt ressourcespild på grund af tiltalte/sigtedes  

 udeblivelse.
Tendensen har været voksende og må antages at  

 fortsætte.
Ændringen af retsplejelovens § 847 ved lov nr. 369/1994  

 forsøgte at imødegå problemet ved at give mulighed for at  

 afsige udeblivelsesdomme på op til 30 dages fængsel.
Bestemmelsen  

 anvendes imidlertid i meget begrænset omfang i praksis på grund  

 af de betingelser, der er knyttet til den.
Advokatrådet, Rigsadvokaturen og Dommerforeningen mener, at det vil  

 være hensigtsmæssigt med en udvidet, effektiv mulighed for at  

 afsige udeblivelsesdomme i straffesager.
Modstykket skal være  

 forsvarermedvirken i alle tilfælde og et retskrav for den  

 domfældte på at få sin sag genoptaget.
Antallet af udeblivelser er størst i tilståelsessager  

 (§ 925-sager), og det har derfor været overvejet at sidestille den  

 sigtedes udeblivelse med en erkendelse, på lignende måde som i  

 bødesager og i borgerlige sager.
Det er imidlertid arbejdsgruppens  

 vurdering, at en sådan ordning rejser retssikkerhedsmæssige  

 spørgsmål, som i givet fald må overvejes nærmere,  

 ligesom det har været diskuteret, om en sådan udvidelse vil kunne  

 være betænkelig i forhold til Den Europæiske  

 Menneskerettighedskonvention.
 Advokatrådet, Rigsadvokaturen og Dommerforeningen stiller derfor  

alene forslag til en udvidelse af adgangen til at afsige udeblivelsesdom i  

 sager, hvor der er rejst tiltale, og hvor der derfor skal ske  

 bevisførelse, også selvom tiltalte udebliver.
Selv om det således ikke bliver muligt at indskrænke  

 ressourcespild i tilståelsessagerne, vil forslaget stadig kunne spare  

 ikke ubetydelige ressourcer, fordi de udeblivelsestilfælde, hvor der er  

 rejst tiltale, er væsentligt mere ressourcetunge end  

 tilståelsessager.
Der skal normalt medvirke domsmænd og ske  

 bevisførelse.
Almindelige hensyn til, at bl.a. vidner og  

 erstatningsparter så vidt muligt ikke indkaldes forgæves, taler  

 også for ændringen.
Endelig vil et centralt  

 anvendelsesområde kunne være voldssager, hvor det er  

 samfundsmæssigt særligt vigtigt, at retsforfølgningen sker  

 hurtigt.
 Forslaget har følgende elementer:
· En grænse på 3 måneders fængsel vil omfatte  

 det store flertal af sager, og det er derfor ikke fundet nødvendigt at  

 gå videre.
Bestemmelsen bør affattes, således at den  

 afgørende betingelse er, at der ikke »idømmes» mere end 3  

 måneders fængsel.
Den hidtidige formulering, hvorefter der ikke  

 må »opstå spørgsmål« om højere straf end 30  

 dage er uhensigtsmæssig, fordi den kræver, at man på  

 forhånd har bestemt sig.
Den tiltalte skal altid måtte regne med  

 muligheden, hvis han/hun udebliver.
Det bør være standard i alle tilsigelser, at tiltalte ved  

 at udeblive udsætter sig for anholdelse eller, at sagen  

 pådømmes i hans/hendes fravær, hvis der ikke ikendes mere  

 end 3 måneders fængsel eller en betinget dom uden  

 straffastsættelse.
Domfældelse vil kræve, at anklageren  

 ikke nedlægger påstand om højere straf, men stillingtagen  

 kan i princippet vente, helt indtil sagen i øvrigt er klar til  

 procedure.
· Forsvareren skal have mulighed for at oplæse tiltaltes  

 forklaring til politirapport, således at det sikres, at tiltalte ikke  

 bliver værre stillet, fordi hans forklaring ikke kommer frem.
Derimod  

 skal der ikke være udvidet adgang til at oplæse tiltaltes  

 forklaring mod forsvarerens ønske.
 Hvis bevisførelsen ikke er tilstrækkelig, skal tiltalte  

 frifindes.
· Da der skal ske fuld bevisførelse, og tiltaltes forklaring til  

 politiet kan indgå, hvis forsvareren ønsker det,  

 forudsættes det, at retten kun sjældent vil nægte at fremme  

 sagen i tiltaltes fravær.
· Kravet om personlig forkyndelse er en af grundene til, at 30-dages  

 reglen i retsplejelovens § 847, stk. 3, nr. 4, ikke anvendes i  

 praksis, fordi det kræver stillingtagen på forhånd.
 Lempelsen skal ses i sammenhæng med - og forudsætter - at  

 tiltalte altid vil have en forsvarer.
Dommen skal forkyndes for tiltalte, hvis han/hun er dømt  

 som udeblevet.
Hvis tilsigelsen ikke er forkyndt personligt, skal dommen  

 forkyndes personligt.
· · Det ubetingede krav på genoptagelse med den udvidede frist for  

 at fremsætte kravet er, sammen med kravet om forsvarermedvirken og om  

 rettens tiltræden, centralt for, at den foreslåede adgang til at  

 afsige udeblivelsesdomme er retssikkerhedsmæssigt forsvarlig i forhold  

 til tiltalte.
Det sikrer, at enhver tiltalt har en reel mulighed for at  

 få sin sag bedømt ved et retsmøde, hvor han/hun er til  

 stede og personligt kan forsvare sig.
 Efter nugældende ret kræver genoptagelse, at tiltalte  

 godtgør, enten at han/hun har haft lovligt forfald og har  

 været forhindret i at anmelde dette i tide på grund af  

 omstændigheder, der ikke kan bebrejdes ham/hende, eller at  

 stævningen ikke er kommet rettidigt til hans/hendes kundskab  

 (retsplejelovens § 987). Fristen er 14 dage fra dommens forkyndelse.
En vid adgang til genoptagelse vil føre til et vist  

 dobbeltarbejde og dermed ressourcespild.
Vurderingen er imidlertid, at det  

 ekstra arbejde vil være væsentligt mindre, end det ekstra arbejde  

 og den ulejlighed, som tiltaltes udeblivelse medfører for  

 retsvæsenet og for vidner m.fl.
Dels vil de fleste udeblivelsesdomme  

 formentlig blive accepteret af den domfældte eventuelt efter, at  

 han/hun har talt med sin forsvarer om den reelle mulighed for, at dommen kan  

 blive ændret.
Dels vil den nye domsforhandling typisk kunne  

 gennemføres uden, at (alle) vidnerne skal indkaldes igen, idet man i  

 vidt omfang kan nøjes med at oplæse deres forklaringer til  

 retsbogen.
En særlig regel herom bør formentlig indføres.  

 Hvis det er et centralt vidne, og der er en særlig grund til det, er  

 det dog klart, at vidnet må indkaldes på ny.
Også nu  

 risikerer et vidne imidlertid at møde forgæves flere gange.
Den  

 ny forklaring vil desuden typisk kunne gøres væsentligt kortere  

 end den første, fordi man kan nøjes med at koncentrere sig om  

 nogle få afgørende punkter.
Tiltalte vil i princippet kunne spekulere i at udeblive og derefter  

 begære sagen genoptaget for at få afgørelsen og  

 strafafsoningen udsat.
Det er dog ikke vurderingen, at det i praksis vil ske  

 i noget videre omfang.
 Hvis domfældte udebliver også under den genoptagne  

 domsforhandling, står den første dom fast og kan ikke genoptages  

 på ny.
For at det ikke skal blive nødvendigt at genoptage sagen i  

 tilfælde, hvor den domfældte accepterer selve domfældelsen,  

 men mener at straffen er for hård, foreslås, at domfældte  

 ved siden af adgangen til at kræve sagen genoptaget også skal  

 kunne anke til formildelse.
I tilfælde, hvor domfældte  

 ønsker at blive frifundet, må det imidlertid ske ved  

 genoptagelse, ikke anke.
Adhæsionsprocessen Advokatrådet, Rigsadvokaturen og Dommerforeningen har  

 drøftet de gældende regler for at forfølge  

 erstatningskrav i forbindelse med straffesager og finder, at der består  

 et behov for ændre de eksisterende regler med henblik på at give  

 de erstatningssøgende en mere fleksibel adgang til at forfølge  

 deres krav.
Med de nugældende regler i retsplejelovens kapitel 89  

 henvises erstatningssøgende ofte til at anlægge civilt  

 søgsmål, fordi erstatningspåstanden ikke kan  

 afgøres på det grundlag, som foreligger under straffesagen,  

 eller fordi udfaldet af straffesagen ikke »går i samme retning« som  

 erstatningssagen.
Resultatet bliver ofte, at erstatningssøgende  

 opgiver sit erstatningskrav.
I det omfang erstatningssøgende  

 fortsætter forfølgelsen af erstatningskravet, vil det ofte  

 føre til et civilt søgsmål med delvis gentagelse af den  

 under straffesagen gennemførte bevisførelse til  

 følge.
 Kritikken af adhæsionsprocessen er bl.a. kommet til udtryk i dommer  

 Peter Gardes artikel »Adhæsionsprocessens brister« i Ugeskrift for  

 Retsvæsen 1998.B31ff og i dommer Tinne Thomassens artikel  

 »Erstatningsprocessen i straffesager - et godt tilbud eller blålys« i  

 Lov og Ret fra september 1999.
Arbejdsgruppen har drøftet de spørgsmål, som i dag kan  

 give anledning til særlige problemer.
Opgaven med at reformere  

 adhæsionsprocessen er imidlertid af så kompleks karakter, at  

 arbejdsgruppen anbefaler et egentligt udvalgsarbejde med henblik på at  

 reformere adhæsionsprocessen.
I dette oplæg vil arbejdsgruppen  

 alene påpege problemerne og foreslå, at de gøres til  

 genstand for nærmere overvejelse.
 1. Ophævelse af ensretningsprincippet.
Efter de gældende regler i retsplejelovens kapitel 89 kan  

 erstatningsspørgsmålet kun afgøres i forbindelse med  

 straffesagen, såfremt afgørelsen »går i samme retning« som  

 afgørelsen i straffesagen.
Imidlertid er der sager, hvor  

 erstatningsspørgsmålet kunne afgøres på det  

 foreliggende grundlag, men hvor det ikke sker, da afgørelsen ikke  

 falder ud til samme side som strafspørgsmålet.
Muligheden  

 foreligger f.eks. i sager, hvor domfældelse for tiltalen i straffesagen  

 forudsætter, at tiltalte har handlet forsætligt og dette ikke kan  

 bevises, men hvor det efter bevisførelsen må lægges til  

 grund, at tiltalte har handlet culpøst.
På samme måde vil  

 der i straffesager, hvor strafansvaret er objektivt, mens erstatningsansvaret  

 bygger på et culpaansvar, kunne ske domfældelse i straffesagen,  

 mens der vil kunne ske frifindelse for så vidt angår  

 erstatningsspørgsmålet.
I disse tilfælde vil det  

 være en lettelse for sagens parter, at de ikke skal gennemføre  

 yderligere en retssag, og ressourcebesparende, hvis dommeren kan  

 afgøre både straffesag og erstatningssag på én  

 gang.
 Færdselslovens § 111 hjemler adgang til at afgøre  

 erstatningspåstanden under straffesagen, selv om straf ikke  

 pålægges.
 2. Mulighed for, at retten kan afgøre  

 erstatningsspørgsmålet, enten før eller efter, at  

 spørgsmålet om straf afgøres.
Efter reglerne i retsplejelovens kapitel 89 kan erstatningssagen kun  

 afgøres samtidig med straffesagen og hverken før eller efter  

 straffesagens afgørelse.
Efter færdselslovens § 112,  

 stk. 1, kan påkendelse af erstatningsspørgsmålet ske  

 enten før eller efter straffesagens afgørelse, hvilket ikke har  

 givet anledning til særlige problemer i praksis.
 Muligheden for at få et borgerligt krav afgjort før, i  

 forbindelse med eller efter afgørelsen af straffesagen bør  

 begrænses til at omfatte krav, for hvilke der er rejst tiltale.  

 Sigtelser, der frafaldes af anklagemyndigheden, bør ikke give en  

 erstatningssøgende mulighed for at få udsat  

 erstatningsspørgsmålet til fortsat behandling.
Hvis anklagemyndigheden vælger at frafalde sigtelse for så  

 vidt angår en del af et forhold under sagens behandling i retten med  

 henblik på, at sagen kan fremmes som en tilståelsessag,  

 bør erstatningssøgende dog fortsat kunne rejse sit krav for det  

 fulde beløb og søge det bevist under adhæsionssagen.
Det  

 forudsættes, at der reelt er tale om ét forhold og ikke flere  

 forhold, som i retsmødebegæringen fremstår som ét  

 forhold.
Udgangspunktet bør være, at erstatningssagen kan  

 udsættes til fortsat behandling efter, at straffesagen er afgjort,  

 medmindre der er en særlig grund til at nægte dette.
I  

 færdselslovens § 111, stk. 2, er muligheden for at  

 nægte erstatningskravets forfølgning under straffesagen  

 begrænset til tilfælde, hvor kravet angår materiel skade og  

 er af indviklet beskaffenhed.
Endvidere skal forlig forgæves være  

 forsøgt.
Det bør nøje overvejes, i hvilken procesform en  

 eventuel videre behandling af et adhæsionskrav bør behandles og  

 i hvilket omfang, der bør knyttes processuel skadevirkning til  

 udeblivelse i det videre forløb.
Således bør det  

 overvejes, om den erstatningssøgende skal kunne spekulere i, at den  

 domfældte undlader at møde op til senere retsmøder med  

 udeblivelsesvirkning til følge.
 3. Fremsættelse af kravet.
Såfremt der indføres en ordning som skitseret ovenfor under  

 punkt 1 og 2, bør anklagemyndighedens pligter i forhold til  

 erstatningssøgende bestå i vejledning af den  

 pågældende.
Dette bør suppleres med blanketter til brug  

 for fremsættelse af erstatningskrav og en skriftlig vejledning.
Hvis  

 erstatningssagen udsættes til afgørelse efter straffesagens  

 afgørelse, bør det påhvile erstatningssøgende selv  

 at søge den fornødne bistand.
 4. Udvidelse af advokatbistanden til erstatningssøgende.
Retsplejelovens kapitel 66 a indeholder regler om beskikkelse af advokat  

 for forurettede i en række sager vedrørende overtrædelse  

 af nogle nærmere opregnede bestemmelser i straffeloven.
For så  

 vidt angår lovovertrædelser, som ikke er omfattet af dette  

 kapitel, indeholder retsplejelovens § 995 a, stk. 1, en adgang til  

 at beskikke advokat for erstatningssøgende til at bistå denne  

 med opgørelsen af erstatningskravet, såfremt  

 erstatningssøgende opfylder betingelsen i retsplejelovens § 330,  

 stk. 1, nr. 2. Bestemmelsen åbner derimod ikke adgang til at  

 beskikke advokat med henblik på at godtgøre og procedere  

 erstatningsgrundlaget.
Sålænge ensretningsprincippet  

 består, og erstatningsspørgsmålet kun kan afgøres  

 samtidig med straffesagens afgørelse med de begrænsninger, der  

 følger af retsplejelovens § 991, stk. 4, (»uden  

 væsentlig ulempe«), er anklagemyndighedens bistand efter  

 retsplejelovens § 991 tilstrækkelig.
En ophævelse af ensretningsprincippet og indførelse af  

 mulighed for at afgøre erstatningsspørgsmålet før  

 eller efter straffesagens afgørelse vil imidlertid gøre det  

 nødvendigt for erstatningssøgende at have advokatbistand til  

 mere end opgørelsen af erstatningskravet.
Muligheden for at beskikke  

 advokat udenfor de sager, som er omfattet af kapitel 66 a, bør derfor  

 udvides, således at der gælder samme regler for  

 godtgørelse for salær og godtgørelse til den beskikkede  

 advokat, som når der er meddelt fri proces, jf retsplejelovens kapitel  

 31.
 Beskikkelsen bør værre fakultativ, idet realiteten bør  

 være, at også betingelsen i retsplejelovens § 330,  

 stk. 1, nr. 1, skal være opfyldt.
 5. Omkostninger mv.
 De gældende regler om adhæsionsprocessen i retsplejelovens  

 kapitel 89 hjemler ikke mulighed for, at erstatningssøgende kan  

 få dækket sine omkostninger, selv om den pågældende  

 har haft behov for at lade sig repræsentere ved advokat eller i  

 øvrigt har haft omkostninger forbundet med at rejse erstatningskravet.  

 Efter færdselslovens § 112, stk. 4, kan retten, når  

 erstatningsspørgsmålet påkendes under straffesagen, i  

 overensstemmelse med retsplejelovens kapitel 30 pålægge  

 rettergangsbøder og sagsomkostninger.
 Såfremt adgangen til at få påkendt et erstatningskrav i  

 forbindelse med en straffesag udvides efter retningslinierne skitseret i  

 punkt 1 og 2, bør der skabes en tilsvarende hjemmel til at  

 pålægge domfældte sagsomkostninger.
 6. Forholdet mellem lov om erstatning til ofre for forbrydelser og  

 adhæsionsprocessen.
 Efter lov om erstatning til ofre for forbrydelser § 11 a,  

 stk. 2, er Erstatningsnævnet ikke bundet af rettens  

 afgørelse om erstatning, for så vidt skadevolderen under sagen  

 må anses for at have anerkendt kravet eller dets størrelse.  

 Denne regel medfører en begrænsning i muligheden for at forlige  

 sagens parter.
 Da skadevolderen ved anerkendelse af erstatningskravet og dettes  

 størrelse kommer til at hæfte for kravet, ses der ikke at  

 bestå en risiko for at skadevolderen på skrømt  

 indgår retsforlig om erstatningspligten og erstatningens  

 størrelse.
Skadelidte vil ofte opleve det som frustrerende at skulle gennemgå  

 processen i retten uden at få afklaret erstatningssagen for derefter at  

 skulle igennem sagen på ny ved Erstatningsnævnet.
Det bør  

 overvejes at skabe mulighed for, at erstatningsspørgsmålet kan  

 afgøres ved Erstatningsnævnet, før straffesagen er  

 afgjort, forudsat at der kun er tvist om erstatningens størrelse.
Bilag 3 Frihedsstraffe og udeblivelsesdomme Som det fremgår af nedenstående tabeller, udgjorde antallet af  

 sager, der i 1999 endte med en ubetinget frihedsstraf på 30 dage eller  

 mindre, 53 pct. af samtlige betingede og ubetingede domme.
Antallet af sager,  

 der endte med en ubetinget frihedsstraf på 3 måneder eller  

 mindre, udgjorde 79 pct. af samtlige betingede og ubetingede domme.
 Såfremt man anvender denne sagsfordeling til at beregne, hvor meget  

 en øget adgang til at afsige udeblivelsesdomme betyder,  

 indebærer det altså, at en forhøjelse af den maksimale  

 straf for anvendelse af udeblivelsesdomme fra 30 dage til 3 mdr.  

 forøger det potentielle antal af sager, der kan behandles under  

 ordningen, med lige knap 50 pct.
 Tabel 1. Frihedsstraffe fordelt efter art og længde,  

 1999.
Straffastsættelse udsat Indtil 30 dage 31-90 dage > 3 mdr.
I alt Ubetingede fængselsstraffe 1438 3346 3385 8169 Ubetingede hæftestraffe 5153 308 0* 5461 Betingede fængselsstraffe 1253 1850 1287 4390 Betingede hæftestraffe 1413** 90** 0* 1503 Betinget straf 2528 2528 I alt 2528 9257 5594 4672 22051 *	Anslået.
Oplysningen ikke tilgængelig.
 **	Anslået på baggrund af fordelingen af de ubetingede  

 hæftestraffe.
 Tabel 2. Andel domme med forskellige længder, 1999.
Antal domme pct. af alle domme Domme op til og med 30 dage 11785 53 pct.
 Domme op til og med 3 mdr.
17379 79 pct.
Ovenstående tal omfatter både tilståelsessager, der  

 fremmes uden anklageskrift efter § 922 (og som derfor ikke omfattes af  

 ordningen), og sager, hvor der udarbejdes anklageskrift.
Forøgelsen af  

 ordningens potentielle sagstal på knap 50 pct. hviler derfor på  

 en forudsætning om, at den procentvise andel af § 922-sager  

 forbliver nogenlunde uændret, selv om straflængderne vokser.
I øvrigt kan oplyses, at der i 1999 blev pådømt 85.706  

 sager i byretterne, hvoraf 11.851 sager omfattede domsmænd 56.118 sager var uden domsmænd 15.296 sager var tilståelsessager 2.441 var øvrige straffesager.
 I hvilket omfang, anklagemyndigheden har rejst tiltale i de forskellige  

 sagstyper, vides ikke.
