Nr LSF 147 Forslag til Lov om ændring af retsplejeloven (Retternes saglige kompetence  

 i civile sager m.v.) Fremsat af justitsministeren (Ninn-Hansen) den 15. december 1988 Vedtaget ved tredjebehandling den 6. april 1989 Lov nr. 273 af 03/05/1989 § 1 I lov om rettens pleje, jf. lovbekendtgørelse nr. 567 af 1. september  

 1986, som ændret ved lov nr. 273 af 13. maj 1987, lov nr. 385 og nr. 386 af  

 10. juni 1987, lov nr. 420 af 13. juli 1988 samt lov nr. 730 og nr. 731 af 7.  

 december 1988, foretages følgende ændringer:
1. § 1 affattes således: » § 1. De almindelige domstole  

 er Højesteret, landsretterne og byretterne samt Sø- og Handelsretten i  

 København.
Stk. 2. Denne lovs regler finder alene anvendelse på rettens pleje  

 ved de almindelige domstole, medmindre andet er bestemt i denne eller anden  

 lov.
Stk. 3. Militære straffesager behandles efter lov om militær  

 retspleje.« 2. I § 9 indsættes efter stk. 3 som nyt stykke: » Stk.  

 4. Sø- og handelssager om krav, der har en økonomisk værdi af højst  

 100.000 kr., henvises af Sø- og Handelsretten til vedkommende byret,  

 medmindre de er omfattet af en eller flere af bestemmelserne i § 226, stk. 1,  

 nr. 1-5, eller behandling findes mest hensigtsmæssigt at kunne ske i  

 forbindelse med en anden sag, der verserer ved Sø- og Handelsretten.
Inden  

 Sø- og Handelsretten træffer afgørelse om henvisning, skal parterne have  

 lejlighed til at udtale sig om spørgsmålet.
Sø- og Handelsrettens kendelse om  

 spørgsmålet kan ikke indbringes for højere ret.« Stk. 4 og 5 bliver  

 herefter stk. 5 og 6.
 3. I § 9, stk. 4, der bliver stk. 5, indsættes efter »når  

 parterne er enige herom«: », jf. dog stk. 4«.
 4. I § 9, stk. 5, der bliver stk. 6, ændres »§ 227, stk.  

 2« til: »§ 226, stk. 3«.
5. § 12, 1. pkt., affattes således: »Landet inddeles i 83  

 retskredse.« 6. § 16 a affattes således: » § 16 a.
Retten i Roskilde  

 består af 6 dommere.
Retten i Randers består af 4 dommere.
Retten på  

 Frederiksberg samt retterne i Lyngby, Ballerup, Esbjerg, Horsens og Herning  

 består af 3 dommere.
Retterne i Tåstrup, Hørsholm og Skanderborg består af 2  

 dommere.
Stk. 2. De i stk. 1 nævnte retter deles i afdelinger, som hver  

 beklædes af en enkelt dommer.
Stk. 3. Ved de i stk. 1 nævnte retter varetages  

 rettens administration af den dommer, der er udnævnt hertil.
Almindelige  

 regler om forretningernes fordeling mellem afdelingerne fastsættes af den  

 administrerende dommer med Justitsministeriets godkendelse.
Sagernes  

 fordeling mellem dommerne bestemmes af den administrerende dommer efter  

 forhandling med det eller de øvrige medlemmer af retten.« 7. § 17 affattes således: » § 17. Der ansættes 2  

 dommere ved retterne i Gentofte, Gladsaxe, Glostrup, Helsingør, Hillerød,  

 Frederikssund, Holbæk, Slagelse, Næstved, Haderslev, Sønderborg, Vejle,  

 Kolding, Fredericia, Silkeborg, Viborg, Frederikshavn og Hjørring.
Stk. 2.  

 Almindelige regler om forretningernes fordeling mellem dommere ved de i stk.  

 1 nævnte retter fastsættes af justitsministeren, jf. dog stk. 3. Stk. 3. Ved  

 første ledighed i en af dommerstillingerne ved de i stk. 1 nævnte retter skal  

 der ske udnævnelse i stillingen med forbehold om senere indførelse af  

 administrationsordning.
Ved ledighed i den anden stilling indføres  

 administrationsordning ved den pågældende ret, og en af dommerne udnævnes til  

 administrerende dommer. § 16 a, stk. 3, 2. og 3. pkt., finder i så fald  

 tilsvarende anvendelse.
Stk. 4. De øvrige byretter består hver af een  

 dommer.« 8. I § 17 a, stk. 2, 4. pkt., § 57, stk. 1, 1. pkt., og § 88,  

 stk. 1, 2. pkt., ændres »beskikkede« til:  

 »administrerende«.
 9. I § 18 a, stk. 1, og § 18 b, 1. pkt., indsættes efter  

 »Uden for det i § 9, stk. 2, nævnte område«: »og ved  

 henvisning efter § 9, stk. 4,».
 10. I § 132 og § 136, stk. 3, ændres »sager, som i  

 medfør af §§ 224-226 ville høre under byret,» til: »sager, der i  

 medfør af reglerne i kapitel 21 behandles ved byret,».
11. §§ 224-227 affattes således: » § 224. Borgerlige  

 retssager behandles i 1. instans ved byret, medmindre andet er bestemt i  

 denne eller anden lov. § 225. Ved landsret behandles i 1. instans sager om  

 prøvelse af afgørelser truffet af et ministerium eller en central statslig  

 klageinstans, der har den øverste administrative kompetence til at træffe  

 afgørelser i sager mellem det offentlige og private.
Dette gælder dog ikke de  

 i kapitel 43 a og 43 b omhandlede sager.
Stk. 2. Parterne kan vedtage, at  

 sager, der efter stk. 1 er landsretssager, skal behandles ved byret. § 226.  

 Byretten kan med undtagelse af de i stk. 2 og 3 nævnte sager efter begæring  

 af en part henvise en sag til behandling ved landsret, såfremt 1) sagen er af principiel karakter, 2) sagens udfald kan få væsentlig betydning for andre end parterne, 3) sagen har særlig indgribende betydning for en part, 4) sagen rejses af eller mod en offentlig myndighed eller institution, 5) sagen rejser spørgsmål om anvendelse af fællesmarkedsret eller fremmed  

 ret eller 6) sagen efter indhentet udtalelse fra landsretten findes mest  

 hensigtsmæssigt at kunne behandles i forbindelse med en anden sag, der  

 verserer ved landsretten.
Stk. 2. Reglerne i stk. 1 gælder ikke for de i  

 kapitel 42, 42 a, 43, 43 a, 43 b og 44 omhandlede sager.
Stk. 3. Byretten kan  

 efter begæring af en part henvise sager, der opstår af ansættelsesforhold  

 mellem arbejdsgivere og deres ansatte, til behandling ved Sø- og  

 Handelsretten i København, såfremt fagkundskab til sø- og handelsforhold  

 skønnes at være af betydning for sagens afgørelse og henvisningen er  

 begrundet i en eller flere af bestemmelserne i stk. 1, nr. 1-5. Stk. 4.  

 Begæring om henvisning efter stk. 1 og 3 skal så vidt muligt fremsættes i 1.  

 retsmøde eller, såfremt sagen forberedes skriftligt, før skriftvekslingens  

 slutning.
Retten kan dog i særlige tilfælde henvise sagen efter en begæring,  

 der fremsættes senere, men dog inden domsforhandling er begyndt.
Stk. 5.  

 Afgørelse af, om sagen skal henvises eller ikke, træffes ved kendelse.
En  

 kendelse, hvorved sagen henvises, kan ikke indbringes for højere ret. § 227.  

 Sager om krav, der har en økonomisk værdi over 500.000 kr., skal henvises til  

 behandling ved landsret, såfremt en af parterne begærer det.
Reglerne i §  

 226, stk. 4 og 5, finder tilsvarende anvendelse.
Stk. 2. Sagsøger kan  

 endvidere anlægge de i stk. 1 nævnte sager ved landsretten.« 12. § 230 affattes således: » § 230. Udvides påstanden  

 i en sag om krav af økonomisk værdi, der er anlagt ved byret, ud over den i §  

 227 nævnte grænse, henvises sagen efter en af parternes begæring til fortsat  

 behandling ved landsretten.
Reglerne i § 226, stk. 4 og 5, finder tilsvarende  

 anvendelse.« 13. § 231 ophæves.
14. § 249, stk. 3, 1. pkt., ophæves, og 2. pkt. affattes  

 således: »Har retten ikke saglig kompetence til at behandle et fremsat  

 krav eller modkrav under en selvstændig sag, kan retten henvise kravet til  

 afgørelse ved den rette domstol, jf. § 232, stk. 2.« 15. § 250, stk. 4, 1. pkt., ophæves.
16. § 336 a, stk. 1, 2. pkt., affattes således: »Ved de i § 16  

 a nævnte retter meddeles beskikkelsen af den administrerende dommer.« 17. I § 573, stk. 2, 6. pkt., ændres »årlig rente, der svarer  

 til den til enhver tid fastsatte officielle diskonto med et tillæg af 2  

 pct.« til: »årlig rente, der er fastsat efter § 5, stk. 1 og 2, i  

 lov om renter ved forsinket betaling m.v.« § 2 Inddelingen af landet i retskredse ændres således, at retten i  

 Svendborg by og retten i Svendborg herred sammenlægges til retten i  

 Svendborg.
I retsplejeloven, som ændret ved denne lovs § 1, foretages  

 følgende ændringer:
 1. § 12, 1. pkt., affattes således: »Landet inddeles i 82  

 retskredse«.
 2. I § 16 a, stk. 1, 4. pkt., indsættes efter »Hørsholm«:  

 », Svendborg«.
§ 3 Stk. 1. § 1 træder i kraft den 1. juli 1989. Stk. 2. Sager, der er  

 anlagt inden dette tidspunkt, behandles efter de hidtil gældende regler.
Stk.  

 3. Tidspunktet for ikrafttræden af § 2 fastsættes af justitsministeren.
Oprindeligt fremsat forslag § 1 I lov om rettens pleje, jf. lovbekendtgørelse nr. 567 af 1. september 1986  

 som ændret ved lov nr. 273 af 13. maj 1987, lov nr. 385 og nr. 386 af 10.  

 juni 1987, lov nr. 420 af 13. juli 1988 samt lov nr. 730 og nr. 731 af 7.  

 december 1988, foretages følgende ændringer:
 1. § 1 affattes således:
 » § 1. De almindelige domstole er Højesteret, landsretterne og  

 byretterne samt Sø- og Handelsretten i København.
 Stk. 2. Denne lovs regler finder alene anvendelse på rettens pleje ved de  

 almindelige domstole, medmindre andet er bestemt i denne eller anden lov.
Stk. 3. Militære straffesager behandles efter lov om militær  

 retspleje.« 2. I § 9 indsættes efter stk. 3 som nyt stykke:
» Stk. 4. Sø- og handelssager om krav, der har en økonomisk  

 værdi af højst 100.000 kr., henvises af Sø- og Handelsretten til vedkommende  

 byret, medmindre de er omfattet af en eller flere af bestemmelserne i § 226,  

 stk. 1, nr. 1-5, eller behandling findes mest hensigtsmæssigt at kunne ske i  

 forbindelse med en anden sag, der verserer ved Sø- og Handelsretten.
Inden  

 Sø- og Handelsretten træffer afgørelse om henvisning, skal parterne have  

 lejlighed til at udtale sig om spørgsmålet.
Sø- og Handelsrettens kendelse om  

 spørgsmålet kan ikke indbringes for højere ret.« Stk. 4 og 5 bliver herefter stk. 5 og 6.
 3. I § 9, stk. 4, der bliver stk. 5, indsættes efter »når  

 parterne er enige herom«: », jf. dog stk. 4«.
 4. I § 9, stk. 5, der bliver stk. 6, ændres »§ 227, stk.  

 2« til: »§ 226, stk. 3«.
 5. § 12, 1. pkt., affattes således:
»Landet inddeles i 83 retskredse.« 6. § 16 a affattes således:
» § 16 a.
Retten i Roskilde består af 6 dommere.
Retten i  

 Randers består af 4 dommere.
Retten på Frederiksberg samt retterne i Lyngby,  

 Ballerup, Esbjerg, Horsens og Herning består af 3 dommere.
Retterne i  

 Tåstrup, Hørsholm og Skanderborg består af 2 dommere.
 Stk. 2. De i stk. 1 nævnte retter deles i afdelinger, som hver beklædes af  

 en enkelt dommer.
Stk. 3. Ved de i stk. 1 nævnte retter varetages rettens administration af  

 den dommer, der er udnævnt hertil.
Almindelige regler om forretningernes  

 fordeling mellem afdelingerne fastsættes af den administrerende dommer med  

 Justitsministeriets godkendelse.
Sagernes fordeling mellem dommerne bestemmes  

 af den administrerende dommer efter forhandling med det eller de øvrige  

 medlemmer af retten.« 7. § 17 affattes således:
 » § 17. Der ansættes 2 dommere ved retterne i Gentofte,  

 Gladsaxe, Glostrup, Helsingør, Hillerød, Frederikssund, Holbæk, Slagelse,  

 Næstved, Haderslev, Sønderborg, Vejle, Kolding, Fredericia, Silkeborg,  

 Viborg, Frederikshavn og Hjørring.
 Stk. 2. Almindelige regler om forretningernes fordeling mellem dommere ved  

 de i stk. 1 nævnte retter fastsættes af justitsministeren, jf. dog stk. 3.
Stk. 3. Ved første ledighed i en af dommerstillingerne ved de i stk. 1  

 nævnte retter, skal der ske udnævnelse i stillingen med forbehold om senere  

 indførelse af administrationsordning.
Ved ledighed i den anden stilling  

 indføres administrationsordning ved den pågældende ret, og en af dommerne  

 udnævnes til administrerende dommer. § 16 a, stk. 3, 2. og 3. pkt., finder i  

 så fald tilsvarende anvendelse.
Stk. 4. De øvrige byretter består hver af en dommer.« 8. I § 17 a, stk. 2, 4. pkt., § 57, stk. 1, 1. pkt., og § 88, stk. 1,  

 2. pkt., ændres »beskikkede« til: »administrerende«.
 9. I § 18 a, stk. 1, og § 18 b, 1. pkt., indsættes efter  

 »Uden for det i § 9, stk. 2, nævnte område«: »og ved  

 henvisning efter § 9, stk. 4,».
 10. I § 132 og § 136, stk. 3, ændres »sager, som i  

 medfør af §§ 224-226 ville høre under byret,» til: »sager, der i  

 medfør af reglerne i kapitel 21 behandles ved byret,».
 11. §§ 224-227 affattes således:
 » § 224. Borgerlige retssager behandles i 1. instans ved  

 byret, medmindre andet er bestemt i denne eller anden lov.
§ 225. Ved landsret behandles i 1. instans sager om prøvelse af afgørelser  

 truffet af et ministerium eller en central statslig klageinstans, der har den  

 øverste administrative kompetence til at træffe afgørelser i sager mellem det  

 offentlige og private.
Dette gælder dog ikke de i kapitel 43 a og 43 b  

 omhandlede sager.
 Stk. 2. Parterne kan vedtage, at sager, der efter stk. 1 er  

 landsretssager, skal behandles ved byret.
§ 226. Byretten kan med undtagelse af de i stk. 2 og 3 nævnte sager efter  

 begæring af en part henvise en sag til behandling ved landsret, såfremt 1) sagen er af principiel karakter, 2) sagens udfald kan få væsentlig betydning for andre end parterne, 3) sagen har særlig indgribende betydning for en part, 4) sagen rejses af eller mod en offentlig myndighed eller institution, 5) sagen rejser spørgsmål om anvendelse af fællesmarkedsret eller fremmed  

 ret, eller 6) sagen efter indhentet udtalelse fra landsretten findes mest  

 hensigtsmæssigt at kunne behandles i forbindelse med en anden sag, der  

 verserer ved landsretten.
 Stk. 2. Reglerne i stk. 1 gælder ikke for de i kapitel 42, 42 a, 43, 43 a,  

 43 b og 44 omhandlede sager.
 Stk. 3. Byretten kan efter begæring af en part henvise sager, der opstår  

 af ansættelsesforhold mellem arbejdsgivere og deres ansatte, til behandling  

 ved Sø- og Handelsretten i København, såfremt fagkundskab til sø- og  

 handelsforhold skønnes at være af betydning for sagens afgørelse, og  

 henvisningen er begrundet i en eller flere af bestemmelserne i stk. 1, nr.  

 1-5.
Stk. 4. Begæring om henvisning efter stk. 1 og 3 skal så vidt muligt  

 fremsættes i 1. retsmøde eller, såfremt sagen forberedes skriftligt, før  

 skriftvekslingens slutning.
Retten kan dog i særlige tilfælde henvise sagen  

 efter en begæring, der fremsættes senere, men dog inden domsforhandling er  

 begyndt.
Stk. 5. Afgørelse af, om sagen skal henvises eller ikke, træffes ved  

 kendelse.
En kendelse, hvorved sagen henvises, kan ikke indbringes for højere  

 ret.
 § 227. Sager om krav, der har en økonomisk værdi over 500.000 kr., skal  

 henvises til behandling ved landsret, såfremt en af parterne begærer det.  

 Reglerne i § 226, stk. 4 og 5, finder tilsvarende anvendelse.
Stk. 2. Sagsøger kan endvidere anlægge de i stk. 1 nævnte sager ved  

 landsretten.« 12. § 230 affattes således:
» § 230. Udvides påstanden i en sag om krav af økonomisk  

 værdi, der er anlagt ved byret, ud over den i § 227 nævnte grænse, henvises  

 sagen efter en af parternes begæring til fortsat behandling ved landsretten.  

 Reglerne i § 226, stk. 4 og 5, finder tilsvarende anvendelse.« 13. § 231 ophæves.
 14. § 249, stk. 3, 1. pkt., ophæves, og 2. pkt. affattes  

 således:
»Har retten ikke saglig kompetence til at behandle et fremsat krav  

 eller modkrav under en selvstændig sag, kan retten henvise kravet til  

 afgørelse ved den rette domstol, jf. § 232, stk. 2.« 15. § 250 stk. 4, 1. pkt., ophæves.
 16. § 336 a, stk. 1, 2. pkt., affattes således:
»Ved de i § 16 a nævnte retter meddeles beskikkelsen af den  

 administrerende dommer.« 17. I § 573, stk. 2, 6. pkt., ændres »årlig rente, der svarer  

 til den til enhver tid fastsatte officielle diskonto med et tillæg af 2  

 pct.« til: »årlig rente, der er fastsat efter § 5, stk. 1 og 2, i  

 lov om renter ved forsinket betaling m.v.«.
§ 2 Inddelingen af landet i retskredse ændres, således at retten i Svendborg  

 by og retten i Svendborg herred sammenlægges til retten i Svendborg.
I  

 retsplejeloven som ændret ved denne lovs § 1 foretages følgende ændringer:
 1. § 12, 1. pkt., affattes således:
 »Landet inddeles i 82 retskredse«.
 2. I § 16 a, stk. 1, 4. pkt., indsættes efter »Hørsho1m«:  

 »,Svendborg«.
§ 3 Stk. 1. § 1 træder i kraft den 1. juli 1989.
 Stk. 2. Sager, der er anlagt inden dette tidspunkt, behandles efter de  

 hidtil gældende regler.
 Stk. 3. Tidspunktet for ikrafttræden af § 2 fastsættes af  

 justitsministeren.
Bemærkninger til lovforslaget Almindelige bemærkninger 1. Indledning Lovforslagets hovedformål er at foretage en principiel omlægning af  

 kompetencen i civile sager, således at det bliver den almindelige regel i  

 retsplejeloven, at disse sager behandles ved byretterne i 1. instans.
Herved  

 opnås bl.a. en aflastning af landsretterne og en bedre udnyttelse af  

 domstolenes samlede ressourcer.
 Det foreslås samtidig, at det mindre antal sager, der har en sådan  

 betydning, at de bør undergives behandling af tre dommere i landsretten som  

 1. instans med fri ankeadgang til Højesteret, efter en parts begæring af  

 byretten skal kunne henvises til landsretsbehandling, navnlig hvis sagen er  

 af principiel karakter, sagens udfald kan få væsentlig betydning for andre  

 end parterne, eller sagen har særlig indgribende betydning for en part.  

 Henvisningsadgangen foreslås suppleret med en regel, hvorefter sager af værdi  

 over 500.000 kr. behandles af landsretten som 1. instans, såfremt en af  

 parterne ønsker det.
 Endvidere foreslås indført en adgang for Sø- og Handelsretten i København  

 til at henvise sager af en værdi af højst 100.000 kr. til behandling ved  

 byretten.
 Lovforslaget bygger på Retsplejerådets betænkning nr. 1130/1988 om  

 retternes saglige kompetence i civile sager, der er afgivet på baggrund af et  

 kommissorium fra Justitsministeriet af 7. maj 1986. De foreslåede regler om  

 kompetencen svarer til det lovudkast, som et enigt Retsplejeråd har  

 udarbejdet i betænkningen.
 Endvidere foreslås nogle mindre ændringer om bl.a. retternes sammensætning  

 m.v. (lovforslagets § 1, nr. 1, 5-8 og 16-17). Der henvises herom til  

 bemærkningerne til lovforslagets enkelte bestemmelser.
 I det følgende gives der en redegørelse for hovedpunkterne i lovforslaget  

 om retternes saglige kompetence i civile sager med en omtale af de gældende  

 regler, idet der i øvrigt henvises til betænkningens mere fyldige gennemgang  

 heraf.
2. Gældende regler Almindelige bestemmelser om domstolenes saglige kompetence findes i  

 retsplejelovens kapitel 21 (§§ 224-232) som affattet senest ved lov nr. 320  

 af 4. juni 1986. Kapitel 21 er medtaget som bilag 1 til lovforslaget.
Efter § 224 og § 226 behandles borgerlige (civile) sager i 1. instans ved  

 landsret, medmindre de efter § 225 eller anden særlig lovregel er henlagt til  

 byret eller i henhold til parternes vedtagelse indbringes for byret.  

 Hovedreglen efter retsplejeloven er således, at retssager behandles ved  

 landsretten som 1. instans.
Langt de fleste retssager behandles imidlertid  

 ved byret som 1. instans.
Dette beror først og fremmest på, at byretterne  

 efter § 225, nr. 1, er kompetente til at behandle sager om krav, der har en  

 økonomisk værdi efter påstanden i stævningen på højst 200.000 kr.
Selv om en retssag kan behandles i 1. instans ved byret, kan byretten  

 efter § 227, stk. 1, på begæring af en part henvise de sager, der er nævnt i  

 retsplejelovens § 225, nr. 1-4 og 12, til behandling ved landsretten, når en  

 af de i bestemmelsen anførte 6 henvisningsgrunde foreligger.
Der er herefter  

 mulighed for at henvise en sag, såfremt 1) sagen er af principiel karakter,  

 2) sagens udfald kan få væsentlig betydning for andre end parterne, 3) sagen  

 har særlig indgribende betydning for en part, 4) sagen rejses af eller mod en  

 offentlig myndighed eller institution, 5) sagen rejser spørgsmål om  

 anvendelse af fællesmarkedsret eller fremmed ret, eller 6) sagen efter  

 indhentet udtalelse fra landsretten findes mest hensigtsmæssigt at kunne  

 behandles i forbindelse med en anden sag, der verserer ved landsretten (§  

 227, stk. 1, nr. 1-6).
 Endvidere kan byretten efter § 227, stk. 2, på en parts begæring henvise  

 funktionærsager efter § 225, nr. 3, til behandling ved Sø- og Handelsretten,  

 såfremt fagkundskab til sø- og handelsforhold skønnes at være af betydning  

 for sagens afgørelse, og der desuden foreligger en henvisningsgrund som nævnt  

 i § 227, stk. 1, nr. 1-5.
 Efter § 226, stk. 1, nr. 2, behandler landsretten i 1. instans uanset  

 sagens værdi sager om prøvelse af afgørelser truffet af et ministerium eller  

 en central statslig klageinstans, der har den øverste administrative  

 kompetence til at træffe afgørelse i sager mellem det offentlige og private.  

 Dette gælder dog ikke sager om prøvelse af administrativt bestemt  

 frihedsberøvelse og sager om prøvelse af beslutning om adoption uden  

 samtykke.
 Parterne kan i alle landsretssager vedtage byretsbehandling i 1. instans,  

 jf. § 226, stk. 2.
 Uden for retsplejelovens kapitel 21 findes i §§ 147 d-f særlige  

 kompetencebestemmelser vedrørende disciplinærsager mod advokater, hvorefter  

 advokatnævnets afgørelse af vedkommende advokat kan indbringes for  

 landsretten.
Endvidere indeholder en række særlove bestemmelse om, at visse sager  

 uanset værdi er landsretssager, herunder prøvelse af Landsskatterettens og  

 Den sociale Ankestyrelses afgørelser.
Der henvises herom til betænkningen  

 side 14-15.
 Den nævnte værdigrænse på 200.000 kr. for byretsbehandling blev indført  

 ved lov nr. 298 af 6. juni 1984, der trådte i kraft den 1. juli 1984.
Værdigrænsen var ved retsplejelovens ikrafttræden i 1919 800 kr.
Den blev  

 senere forhøjet flere gange og blev i 1965 sat til 6.000 kr.
I 1970 blev den  

 forhøjet til 10.000 kr., i 1975 til 30.000 kr., i 1980 til 100.000 kr. og som  

 nævnt i 1984 til 200.000 kr.
Disse forhøjelser ligger i hvert fald efter 1975  

 over, hvad en pristalsregulering kan begrunde.
3. Sagsstatistik for landsretterne Retsplejerådets betænkning indeholder en række oplysninger om sagsantal og  

 berammelsestider m.v. ved landsretterne (side 32-37 og 78-89).
 Det fremgår heraf, at der i de sidste par år har været en stigning i  

 antallet af civile sager ved landsretterne med en øget sagsrestance til  

 følge.
 Ved Østre Landsret blev der i 1985 registreret 3.266 civile sager mod  

 3.713 i 1987. I første halvdel af 1988 blev der registreret 2.144 sager.  

 Stigningen har været størst for 1. instanssagerne, der samtidig er de mest  

 tidskrævende (fra knap 1.000 i 1985 til nu ca. 1.500 på årsbasis).  

 Sagsrestancen var den 1. januar 1986 2.655 sager og den 1. januar og 1. juli  

 1988 henholdsvis 2.978 og 3.107.
 Østre Landsret har i dag foruden landsrettens præsident 44 udnævnte  

 landsdommere og et antal konstituerede dommere, der er fordelt på i alt 16  

 afdelinger.
 Ved Vestre Landsret blev der i 1985 registreret 2.713 civile sager  

 mod 2.958 i 1987. I første halvdel af 1988 blev der registreret 1.394 sager.  

 Også ved Vestre Landsret har stigningen i 1. instanssagerne været størst (fra  

 godt 500 i 1985 til nu omkring 700 på årsbasis). Sagsrestancen har været  

 kraftigt stigende fra 2.021 den 1. januar 1986 til 2.558 den l.januar 1988 og  

 2.827 den 1. juli 1988.
 Vestre Landsret har 8 afdelinger og består foruden præsidenten af 22  

 udnævnte landsdommere og et antal konstituerede dommere.
 Om sagsbehandlingstiden (regnet fra sagens modtagelse i landsretten til  

 domsforhandling) oplyses, at den for civile 1. instanssager i Østre Landsret  

 er ca. 1 år og ca. 2 år i Vestre Landsret.
 I betænkningen anfører Retsplejerådet, at de foreliggende oplysninger om  

 udviklingen i sagsmængden ved landsretterne sammenholdt med den forventede  

 udvikling i retning af en stigende sagsmængde og sagsrestance må føre til en  

 konstatering af, at der er behov for at søge sagsantallet ved landsretterne  

 begrænset.
 Efter rådets opfattelse er den nuværende behandlingstid ved landsretterne,  

 navnlig Vestre Landsret, væsentlig længere end ønskeligt.
4. Kriterier for landsretsbehandling I Justitsministeriets kommissorium af 7. maj 1986 til Retsplejerådet  

 anføres, at både hensynet til en rimelig hurtig behandling af retssager og  

 det ønskelige i, at retssager så vidt muligt bør afgøres i det lokalsamfund,  

 hvor tvisten er opstået, taler for, at det bør være den almindelige regel, at  

 civile retssager behandles ved byret som 1. instans.
Den kollegiale  

 afgørelsesform ved landsretterne og Højesteret bør forbeholdes sager, som  

 giver anledning til særlig vanskelige spørgsmål, først og fremmest  

 principielle retsspørgsmål.
 I betænkningen anfører Retsplejerådet, at en udskillelse af de sager, der  

 bør undergives kollegial behandling ved landsretten, volder praktiske  

 vanskeligheder.
 Opdeling efter sagens værdi er et relativt enkelt kriterium, men  

 efterhånden, som værdigrænsen er blevet forhøjet, har man imidlertid måttet  

 erkende, at den er et uhensigtsmæssigt kriterium til at udskille de mere  

 betydningsfulde sager, for hvilke kollegial behandling er påkrævet.
 Målet for en hensigtsmæssig afgrænsning mellem byret og landsret må være,  

 at såvel sager, for hvilke der bør være fri adgang til anke til Højesteret,  

 som sager, for hvilke den kollegiale afgørelsesform må foretrækkes med  

 henblik på at nå en endelig afgørelse i 1. instans, henlægges til  

 landsretten.
Retsplejerådet udtaler i den forbindelse, at det er klart, at  

 byretsbehandling for en enkelt dommer er mindre ressourcekrævende end  

 landsretsbehandling med deltagelse af 3 dommere i hver enkelt sag.
Rådet  

 finder imidlertid fortsat, at det for nogle - mere komplicerede - retssager  

 er af væsentlig betydning, at de undergives kollegial behandling i 1. instans  

 med den heraf følgende større sikkerhed for, at alle juridisk relevante  

 betragtninger indgår i overvejelserne, og at den bevismæssige bedømmelse sker  

 på et bredt grundlag.
 Afgrænsningen af kompetencen mellem byret og landsret bør efter rådets  

 opfattelse således foretages ud fra en vurdering af, om de sager, der efter  

 den gældende kompetencefordeling er henlagt til landsretten, kan behandles af  

 en enkelt dommer (en byret), uden at væsentlige retsplejemæssige hensyn  

 derved tilsidesættes.
Efter Retsplejerådets opfattelse vil en adgang til henvisning til  

 landsretten efter en regel formuleret på samme - tilstrækkelig rummelige -  

 måde som den gældende § 227, stk. 1, (se foran pkt. 2) kunne sikre, at de  

 nævnte mere betydningsfulde sager kommer for landsretten som 1. instans med  

 fri ankeadgang til Højesteret.
En sådan henvisningsadgang vil derfor være  

 egnet som undtagelse fra en hovedregel om 1. instansbehandling ved byret.
En henvisningsregel som grundlag for sagsfordelingen mellem byret og  

 landsret vil i øvrigt have den fordel for parterne, at der gives dem  

 indflydelse på, hvorvidt sagen anses for at være af den art eller det omfang,  

 der tilsiger 1. instansbehandling ved landsret.
På det tidlige stadium, hvor  

 der skal tages stilling til spørgsmålet, vil parterne typisk have et bedre  

 kendskab til sagen end retten og derved den bedste forudsætning for at skønne  

 over dens betydning.
 Sammenfattende udtaler Retsplejerådet, at henvisningsreglen efter en  

 generel kompetenceomlægning fra landsretten til byretten må antages at få et  

 væsentligt større anvendelsesområde end hidtil (ca. 50 tilfælde årligt), og  

 at den vil være et hensigtsmæssigt middel til at sikre, at betydningsfulde og  

 principielle sager vil kunne undergives landsretsbehandling i 1. instans.  

 Højesteret vil herved kunne virke som almindelig ankeinstans i disse sager og  

 således bevare en usvækket placering i retssystemet.
 Ved en sådan principiel kompetenceændring opnås samtidig, at det bliver  

 sagernes konkrete indhold og karakter, der gennem henvisningsbestemmelserne  

 bliver det afgørende kriterium for, hvilke sager der udskilles til den mere  

 grundige landsretsbehandling.
 På den baggrund stiller Retsplejerådet forslag om, at civile retssager som  

 almindelig regel behandles ved byret som 1. instans, men med adgang til, at  

 byretten efter en parts begæring kan henvise en sag til landsretten efter  

 kriterier som i den gældende § 227, stk. 1, nr. 1-6 (sagen er af principiel  

 karakter, sagens udfald kan få væsentlig betydning for andre end parterne,  

 sagen har særlig indgribende betydning for en part osv.).
Rådet foreslår endvidere en »automatisk« henvisningsregel for  

 sager om krav, der har en økonomisk værdi af over 500.000 kr.
Sådanne sager  

 skal henvises til behandling ved landsret, såfremt en af parterne begærer  

 det.
Endvidere skal en sagsøger efter eget valg umiddelbart kunne anlægge  

 sådanne sager ved landsretten.
Henvisningsreglen er således obligatorisk i  

 forhold til retterne, men fakultativ for parterne.
Baggrunden for denne bestemmelse er, at sager med værdi over 500.000 kr.  

 allerede som følge heraf må antages at opfylde kriteriet »særlig  

 indgribende betydning for en part« som angivet i en af  

 henvisningsgrundene (nr. 3), således at særskilt stillingtagen hertil fra  

 byretsdommeren skulle være overflødig.
Den automatiske henvisningsregel er  

 således et (procesbesparende) specialtilfælde i forhold til den nævnte  

 generelle henvisningsbestemmelse, hvor det ikke er nødvendigt med en  

 henvisningsprocedure.
5. Aflastningen af landsretterne I betænkningen (side 44-45) skønner Retsplejerådet, at der efter  

 gennemførelsen af den nævnte kompetenceomlægning vil være grundlag for  

 henvisning af omkring 1/3 af sager med en økonomisk værdi mellem 200.000 og  

 500.000 kr. og sager uden økonomisk værdi.
Det må endvidere påregnes, at  

 langt den overvejende del af sager med værdi over 500.000 kr. vil blive  

 behandlet af landsretterne som 1. instans, og at kun et mindre antal af sager  

 anlagt mod eller af det offentlige (henvisningsgrund nr. 4) vil blive  

 behandlet af byretterne.
Hertil kommer, at landsretterne vil skulle behandle flere ankesager fra  

 byretterne.
I dag ankes mellem 1 og 2 pct. af de civile sager fra byret til  

 landsret og 7-8 pct. af landsretsafgørelserne i 1. instans til Højesteret.  

 Ankehyppigheden fra byret til landsret må antages at blive højere for den  

 gruppe af sager, der efter forslaget vil blive behandlet af byretterne som 1.  

 instans i stedet for af landsretterne.
Efter det anførte er det rådets samlede skøn, at landsretterne vil blive  

 aflastet (som 1. instans og ankeinstans) med omkring 1/3 af de sager, der  

 efter de gældende regler anlægges ved landsretterne som 1. instans.
Dette  

 ville for 1986 have svaret til 500-600 sager.
Samtidig understreges dog, at  

 dette skøn er forbundet med betydelig usikkerhed.
 For 1987 ville et tilsvarende skøn have svaret til en aflastning af  

 landsretterne med 600-700 sager.
6. Sø- og Handelsretten Retsplejerådet har i betænkningen overvejet Sø- og Handelsrettens stilling  

 i domstolssystemet, såfremt det bliver den almindelige regel, at civile  

 retssager behandles ved byret som 1. instans.
 Da samtlige Sø- og Handelsrettens afgørelser - bortset fra  

 skifteafdelingens afgørelser - kan appelleres direkte til Højesteret, vil en  

 kompetenceomlægning, der gør byretterne til den normale 1. instans, kunne  

 indbyde til, at sager, der kun med tvivlsom føje er sø- og handelssager,  

 søges anlagt som sådanne ved Sø- og Handelsretten med henblik på at opnå en  

 umiddelbar appeladgang til Højesteret.
 Det er endvidere vanskeligt at begrunde, at sø- og handelssager af mindre  

 betydning kan appelleres direkte til Højesteret, mens denne mulighed ikke  

 eksisterer for sådanne sager af anden art.
 I konsekvens af forslaget om ændret kompetencefordeling mellem landsret og  

 byret bør der derfor efter Retsplejerådets opfattelse ske en vis begrænsning  

 af de sø- og handelssager, der behandles ved Sø- og Handelsretten.
 Rådet foreslår, at dette sker på den måde, at sø- og handelssager om krav,  

 der har en økonomisk værdi af højst 100.000 kr., af Sø- og Handelsretten skal  

 henvises til vedkommende byret, medmindre sagen er omfattet af en eller flere  

 af henvisningsbestemmelserne, d.v.s. sagen er af principiel karakter, sagens  

 udfald kan få væsentlig betydning for andre end parterne, sagen har særlig  

 indgribende betydning for en part osv.
 Inden Sø- og Handelsretten træffer afgørelse om henvisning, skal parterne  

 have lejlighed til at udtale sig om spørgsmålet.
I 1986 blev der ud af et samlet sagsantal på 648 anlagt 429 sø- og  

 handelssager ved Sø- og Handelsretten.
Heraf havde 292 sager en værdi af  

 under 200.000 kr.
Efter Retsplejerådets opfattelse er det ikke muligt nærmere  

 at forudsige, hvor mange sø- og handelssager der vil blive henvist efter den  

 foreslåede bestemmelse.
Det må dog antages, at hovedparten af sager under  

 100.000 kr. vil blive henvist.
Havde reglen været gældende i 1986, ville der  

 således formentlig have været henvist ca. 100 sådanne mere banale småsager  

 til de 13 byretter i det storkøbenhavnske område.
7. Andre overvejelser I betænkningen overvejer Retsplejerådet en række andre ændringer i  

 reglerne om domstolenes saglige kompetence i civile sager uden at finde  

 grundlag for at fremsætte forslag herom.
 I den forbindelse kan nævnes, at rådet ikke stiller forslag om ændring af  

 retsplejelovens § 226, stk. 1, nr. 2 (hvorefter sager om prøvelse af  

 afgørelser truffet af et ministerium eller en central statslig klageinstans  

 henhører under landsretten i 1. instans), eller af de i særlovgivningen  

 indeholdte regler om landsretskompetence.
 Retsplejerådet henviser som begrundelse herfor bl.a. til disse sagers  

 ankeagtige karakter og det forhold, at landsretterne må anses for det  

 naturlige forum for kritik af de øverste statslige myndigheder.
I betænkningen anfører rådet, at den ændrede kompetencefordeling mellem  

 byretterne og landsretterne vil medføre, at kvalitativt vanskeligere,  

 faktiske og retlige spørgsmål skal prøves i byretten, således at det vil være  

 naturligt at stille øgede krav til såvel de dommere og dommerfuldmægtige, der  

 beklæder retten, som til de advokater og advokatfuldmægtige, der optræder som  

 rettergangsfuldmægtige.
Det vil derfor være ønskeligt, at advokater efter  

 gennemførelsen af den foreslåede kompetenceomlægning i særlig grad er  

 opmærksomme på sværhedsgraden i den enkelte sag, som overlades til  

 fuldmægtigens udførelse.
Uden at rådet finder det muligt eller  

 hensigtsmæssigt at opstille en generel lovregel om mødeberettigelse, findes  

 det at måtte anses for en selvfølge, at kun fuldmægtige, der opfylder kravene  

 til at opnå proceduretilladelse for landsretten, selvstændigt procederer de  

 overførte sager bortset fra de ganske ordinære.
Retsplejerådet finder heller ikke i forbindelse med kompetenceomlægningen  

 anledning til at foreslå ændringer i reglerne om advokaters og  

 advokatfuldmægtiges prøvesager med henblik på at opnå møderet for landsret og  

 Sø- og Handelsretten.
Rådet peger dog på, at der kan være grundlag for at  

 tage dette spørgsmål op til selvstændig vurdering, såfremt det måtte vise  

 sig, at der er utilstrækkelige muligheder for at finde egnede prøvesager.
8. Lovforslaget Justitsministeriet kan tiltræde Retsplejerådets forslag om, at byretterne  

 bliver den almindelige 1. instans i civile sager, men med adgang til at  

 henvise betydningsfulde og principielle sager til behandling ved  

 landsretterne.
 Justitsministeriet er endvidere enig i, at der bør indføres en regel om,  

 at Sø- og Handelsretten skal henvise mere banale småsager til vedkommende  

 byret bl.a. for at undgå, at disse sager kan ankes direkte til Højesteret.
 Lovforslaget er derfor i det hele udformet i overensstemmelse med  

 Retsplejerådets lovudkast.
 Justitsministeriet kan i øvrigt tiltræde rådets opfattelser som omtalt  

 ovenfor pkt. 7.
9. Forslagets økonomiske og administrative konsekvenser Som anført i pkt. 5 skønner Retsplejerådet, at den foreslåede  

 kompetenceomlægning vil aflaste landsretterne med omkring 1/3 af de sager,  

 der efter de gældende regler anlægges ved landsretterne som 1. instans.
Dette  

 svarer i dag til ca. 600 sager.
Samtidig understreges dog, at dette skøn er  

 forbundet med betydelig usikkerhed.
 I pkt. 3 oplyses det, at sagsrestancen ved begge landsretter er stigende,  

 og at sagsbehandlingstiden for civile 1. instanssager i Østre Landsret er ca.  

 1 år og ca. 2 år i Vestre Landsret.
 På denne baggrund forekommer det nærliggende, at en vedtagelse af  

 lovforslaget vil indebære, at antallet af dommere ved landsretterne kan  

 nedsættes.
 På grund af den store usikkerhed, der er knyttet til anvendelsen i praksis  

 af de foreslåede henvisningsregler til landsretterne og dermed til størrelsen  

 af aflastningen, og henset til den nuværende betydelige og stigende  

 sagsrestance ved begge landsretter, finder Justitsministeriet, at der først  

 efter en periode på nogle måneder efter lovens ikrafttræden kan tages  

 stilling til, hvorvidt og i hvilket omfang antallet af dommere ved  

 landsretterne kan nedsættes.
 Den foreslåede kompetenceomlægning indebærer endvidere, at et antal sager  

 (formentlig i størrelsesordenen 600-800 sager årligt) flyttes fra  

 landsretterne til byretterne.
Efter Justitsministeriets opfattelse kan dette kun i meget begrænset  

 omfang give grundlag for at tilføre byretterne yderligere ressourcer.
Da ca.  

 1/4 af disse sager vil blive overført til Københavns Byret, er det dog  

 nødvendigt at forøge antallet af dommere ved denne ret foreløbig med to  

 dommere samt den fornødne kontorbistand m.v.
En vedtagelse af lovforslaget må således forventes at medføre en vis  

 personalebesparelse ved domstolene.
Den mere nøjagtige størrelse heraf kan  

 dog først fastsættes, når omfanget af aflastningen af landsretterne har vist  

 sig i praksis.
 Lovforslaget skønnes i øvrigt ikke at indebære administrative konsekvenser  

 for det offentlige af betydning.
 10. Hørte myndigheder m.v.
 Justitsministeriet har modtaget udtalelser om Retsplejerådets betænkning  

 nr. 1130/1988 om retternes saglige kompetence i civile sager fra  

 præsidenterne for Østre og Vestre Landsret, Københavns Byret, Sø- og  

 Handelsretten og retterne i Århus, Odense og Ålborg, Den Danske  

 Dommerforening, Dommerfuldmægtigforeningen, Advokatrådet og Foreningen af  

 Advokatfuldmægtige og Ansatte Advokater.
Bemærkninger til lovforslagets enkelte bestemmelser I bilag 1 til lovforslaget er optrykt den gældende affattelse af kapitel  

 21 i retsplejeloven, der foreslås ændret ved lovforslagets § 1, nr. 11-13.
 I lovforslagets bilag 2 er medtaget retsplejelovens § 1, § 9, § 12, § 16 a  

 og § 17, der foreslås ændret i lovforslagets § 1, nr. 1-7.
Til § 1 Til nr. 1 Den foreslåede bestemmelse svarer reelt til indholdet af den gældende  

 regel.
§ 1 indeholder i sin nuværende formulering (stk. 2-3) en opregning af de  

 retter, som ikke er omfattet af retsplejelovens bestemmelser.
Denne opregning  

 er delvis forældet og må i øvrigt i dag anses for overflødig.
 Således kan nævnes, at akkordretten, der var appelinstans for afgørelser  

 om tvangsakkord uden for konkurs, blev afskaffet ved gennemførelsen af  

 konkursloven, lov nr. 298 af 8. juni 1977.
 Konsularjurisdiktionen, der tidligere havde betydning i en række mellem-  

 og fjernøstlige lande, er bortfaldet også for disse områder, og de i lov nr.  

 35 af 15. februar 1895 omhandlede konsularretter er således uden praktisk  

 betydning i dag.
 Endvidere er (jf. stk. 3) Den faste Voldgiftsret afløst af Arbejdsretten,  

 jf. nu lov nr. 317 af 13. juni 1973, hvor der i § 19 om procesmåden henvises  

 til regler i retsplejeloven.
På denne baggrund foreslås det at ændre § 1, således at det i  

 bestemmelsens stk. 2 alene angives, at retsplejeloven som udgangspunkt kun  

 finder anvendelse på rettens pleje ved de almindelige domstole.
Andre retter  

 kan være omfattet af retsplejeloven i det omfang, det er bestemt andetsteds i  

 retsplejeloven eller anden lov.
 Stk. 1 og 3 svarer til den gældende stk. 1 og 4.
Til nr. 2 Efter den foreslåede bestemmelse skal Sø- og Handelsretten henvise sø- og  

 handelssager om krav, der har en økonomisk værdi af højst 100.000 kr., til  

 vedkommende byret, medmindre sagen er omfattet af en eller flere af de i  

 forslaget til § 226, stk. 1, nævnte bestemmelser.
De sager, der ved særlig  

 lov, f.eks. markedsføringsloven, er henlagt til Sø- og Handelsretten, berøres  

 ikke af den foreslåede nye regel.
 Det kan i øvrigt nævnes, at i de tilfælde, hvor parterne er enige om, at  

 der er grundlag for henvisning efter den foreslåede nye bestemmelse, og  

 derfor finder Sø- og Handelsrettens afgørelse herom ufornøden, anlægges sagen  

 ved byretten efter den gældende regel i § 20, stk. 1.
 Om begrundelsen for forslaget henvises nærmere til betænkningen side 55-61  

 og de almindelige bemærkninger pkt. 6.
Til nr. 3 Ved tilføjelsen af »jf. dog stk. 4« præciseres, at Sø- og  

 Handelsretten også vil kunne henvise en sø- og handelssag til en byret uden  

 for det storkøbenhavnske område efter den nye regel i stk. 4, såfremt sagen  

 er indbragt for Sø- og Handelsretten ved en aftale mellem parterne.
Til nr. 4 Ændringen er alene en konsekvens af, at reglen i § 227, stk. 2, foreslås  

 placeret i § 226, stk. 3, jf. nr. 11.
Til nr. 5-8 De foreslåede ændringer er en konsekvens af, at retterne i Roskilde by og  

 Roskilde herred er sammenlagt til retten i Roskilde.
Herved er antallet af  

 retskredse ændret fra 84 til 83 (§ 12, 1. pkt.).
 Ændringen af § 16 a, stk. 1, er en konsekvens af, at der er indført  

 administrationsordning ved retterne i Roskilde, Tåstrup, Hørsholm og  

 Skanderborg i forbindelse med udvidelsen af disse retter med 1 dommer.
 I § 16 a, stk. 3, og de i nr. 8 nævnte bestemmelser foreslås den  

 beskikkede dommer ændret til den administrerende dommer.
 Endvidere indebærer ændringen af § 17, stk. 3, at der skabes hjemmel for,  

 at der ved ledighed i de eksisterende civil- og kriminaldommerembeder kan ske  

 en sammenlægning af de 2 embeder samtidig med, at der i lighed med ordningen  

 ved retterne i Tåstrup, Hørsholm og Skanderborg indføres  

 administrationsordning.
Efter Justitsministeriets bekendtgørelse nr. 826 af 14. december 1987 om  

 landets inddeling i retskredse fordeles forretningerne i retskredse, hvor der  

 er ansat en kriminaldommer og en civildommer, på en nærmere angiven måde  

 efter sagernes art.
Til kriminaldommeren henlægges efter bekendtgørelsen  

 forretningerne vedrørende strafferetsplejen og skifteforvaltningen samt sager  

 om umyndiggørelse og lavværgemål.
Endvidere henlægges sager indbragt for  

 retten i medfør af udlændingeloven.
Til civildommeren henlægges de øvrige  

 forretninger.
Ved en sammenlægning af civil- og kriminaldommerembederne og indførelse af  

 en administrationsordning, således at begge dommerne har beføjelse til at  

 behandle alle slags sager, vil der kunne opnås en mere ligelig og  

 hensigtsmæssig fordeling af arbejdsbyrden mellem dommerne.
Samtidig vil der  

 blive mulighed for en mere rationel og hensigtsmæssig tilrettelæggelse af  

 arbejdet for retternes øvrige personale.
 Iværksættelsen af denne nyordning forudsættes at ske etapevis ved ledighed  

 i de enkelte embeder eller efter forudgående forhandling med de implicerede  

 dommere og Den Danske Dommerforening.
Til nr. 9 Ændringerne indebærer, at byretterne i det storkøbenhavnske område ved  

 behandlingen af henviste sø- og handelssager efter den foreslåede nye regel i  

 § 9, stk. 4, tiltrædes af sagkyndige efter reglerne i § 18 a og § 18 b.
 Da sagkyndiges medvirken efter disse regler alene er obligatorisk i  

 søsager, må det antages, at byretterne kun rent undtagelsesvis vil bestemme,  

 at retten skal tiltrædes af sagkyndige i de henviste mere banale handelssager  

 af mindre værdi.
 De efter retsplejelovens § 92 for Østre landsretskreds beskikkede  

 søkyndige og handelskyndige vil kunne benyttes som sagkyndige også ved  

 byretterne i det storkøbenhavnske område.
Til nr. 10 Forslaget er alene en konsekvens af de ændrede kompetenceregler i kapitel  

 21, jf. nr. 11.
Til nr. 11 Ved den ændrede affattelse af § 224 gøres byretterne til 1. instans i  

 civile sager i overensstemmelse med Retsplejerådets forslag.
Landsrettens  

 kompetence som 1. instans i civile sager kræver særlig lovhjemmel enten i  

 retsplejeloven eller anden lovgivning.
Sådan lovhjemmel foreligger efter forslagets § 225, stk. 1 , i  

 sager om prøvelse af afgørelser truffet af de øverste statslige  

 forvaltningsmyndigheder.
Bestemmelsen svarer med sproglige ændringer til den  

 nugældende § 226, stk. 1, nr. 2. Om særlovgivningens bestemmelser om, at  

 visse sager uanset værdi er landsretssager, henvises til betænkningen side  

 14-15.
 I stk. 2 foreslås adgangen til at vedtage byretsbehandling  

 opretholdt.
 Bestemmelsen i forslagets § 226, stk. 1, giver byretterne mulighed  

 for efter en parts begæring at henvise en sag til behandling ved landsret som  

 1. instans.
 Henvisningsgrundene svarer til de nugældende efter retsplejelovens § 227,  

 stk. 1.
 Undtagelserne i stk. 2 svarer til de sager, der ikke kan henvises  

 til landsretten efter den gældende § 227, stk. 1.
 § 226, stk. 3-5, er med rent redaktionelle ændringer identiske med  

 de gældende bestemmelser i § 227, stk. 2-4.
Forslagets § 227 indeholder en »automatisk«  

 henvisningsregel for sager om krav, der har en økonomisk værdi af over  

 500.000 kr.
En sagsøger skal efter eget valg umiddelbart kunne anlægge  

 sådanne sager ved landsretten.
Det præciseres herved, at disse sager er af så  

 indgribende betydning for parten, at særskilt kendelse om henvisning ikke  

 findes påkrævet.
For at fremme sagsgangen kan sagsøgeren anlægge sagen  

 direkte ved landsretten uden forudgående henvisning.
Således som bestemmelsen  

 er formuleret, vil den omfatte alle sager med økonomisk værdi af over 500.000  

 kr.
I modsætning til de gældende bestemmelser i § 225, nr. 2 og 3, vil der  

 derfor også i færdselserstatningssager og funktionærsager være adgang til at  

 henvise eller indbringe sagen for landsretten.
Med en værdigrænse på 500.000  

 kr. skønnes der ikke grund til at forvente nogen nævneværdig øget tilgang af  

 disse sager til landsretterne, og der findes i øvrigt ikke tilstrækkeligt  

 grundlag for at undtage disse sager fra reglen om »automatisk«  

 henvisning, således som denne er begrundet.
 Om baggrunden for de foreslåede regler henvises til betænkningen side  

 29-47 og 65-66 og de almindelige bemærkninger pkt. 3-5.
Til nr. 12-15 Forslagene er rene konsekvensændringer som følge af forslagene i nr. 11.
Til nr. 16 Baggrunden for forslaget er, at betegnelsen "den beskikkede  

 dommer" er afløst af "den administrerende dommer", jf.  

 ligeledes nr. 6 og 8.
Til nr. 17 Bestemmelsen om forrentning af visse kapitaliserede krav ved tvangsauktion  

 foreslås ændret, således at den bringes i overensstemmelse med reglerne om  

 renter ved forsinket betaling, som blev ændret ved lov nr. 618 af 19.  

 december 1984 om ændring af lov om renter ved forsinket betaling m.v.
 Rentesatsen i rentelovens § 5 blev ved ændringen forhøjet fra diskontoen  

 plus 2 pct. til diskontoen plus 6 pct., og samtidig indførtes en adgang for  

 justitsministeren til hvert andet år efter forhandling med Danmarks  

 Nationalbank og Økonomiministeriet at foretage ændring i renten.
Til § 2 Forslaget indebærer, at der skabes hjemmel for at sammenlægge retten i  

 Svendborg by og retten i Svendborg herred ved ledighed i de pågældende  

 dommerstillinger.
Efter sammenlægningen af retten i Roskilde by og retten i  

 Roskilde herred til retten i Roskilde er retterne i Svendborg de sidste af en  

 række retskredse, der er opdelt i en by- og herredsret.
 Baggrunden for forslaget om en sammenlægning af de 2 retter er, at der  

 herved i lighed med sammenlægningen af civil- og kriminaldommerembederne vil  

 blive mulighed for en mere ligelig og hensigtsmæssig fordeling af sagerne  

 mellem de 2 dommere samt en mere rationel anvendelse af retternes øvrige  

 personale.
Til § 3 Det foreslås, at loven træder i kraft den 1. juli 1989, og at sager, der  

 er anlagt inden dette tidspunkt, behandles efter de hidtil gældende  

 kompetenceregler.
 Vedrørende § 2 foreslås dog i stk. 3, at bestemmelsen om sammenlægning af  

 retten i Svendborg by og retten i Svendborg herred til retten i Svendborg  

 træder i kraft efter justitsministerens bestemmelse, idet sammenlægningen  

 først kan træde i kraft ved ledighed i stillingerne ved de pågældende retter.
Bilag 1 Retsplejelovens kapitel 21 Kapitel 21 Saglig kompetence § 224. Borgerlige retssager behandles i 1. instans ved byret eller  

 landsret efter reglerne i dette kapitel, medmindre andet er bestemt i denne  

 eller anden lov.
 § 225. Ved byretterne behandles:
 1) Sager om krav, der har en økonomisk værdi af højst 200.000 kr.
 2) Sager om erstatning uden for kontraktsforhold for skader, der er  

 opstået i forbindelse med færdsel på vej, som benyttes til almindelig færdsel  

 af en eller flere færdselsarter.
 3) Sager, der opstår af ansættelsesforhold mellem arbejdsgivere og deres  

 ansatte.
 4) Sager om servitutter og brugsrettigheder over fast ejendom.
 5) Sager om ejendomsdom, jfr. § 476.
 6) Sager om mortifikation af dokumenter, servitutter, brugsrettigheder og  

 grundbyrder, jfr. § 477.
 7) Sager om ægteskab eller forældremyndighed, jfr. § 448.
 8) Faderskabssager, jfr. § 456 a, stk. 1 og 2.
 9) Sager om umyndiggørelse og lavværgemål, jfr. kap. 43.
 10) Sager om prøvelse af administrativt bestemt frihedsberøvelse, jfr.  

 kap. 43 a.
 11) Sager om prøvelse af beslutning om adoption uden samtykke, jfr. kap.  

 43 b.
 12) Private straffesager, jfr. § 725, for så vidt der ikke påstås højere  

 erstatning end 200.000 kr.
 § 226. Ved landsretterne behandles:
 1) Sager,der ikke i medfør af § 225 er byretssager.
2) Sager om prøvelse af afgørelser truffet af et ministerium eller en  

 central statslig klageinstans, der har den øverste administrative kompetence  

 til at træffe afgørelse i sager mellem det offentlige og private.
Dette  

 gælder dog ikke de i § 225, nr. 10 og 11, nævnte sager.
 Stk. 2. Parterne kan vedtage, at sager, der efter stk. 1 er  

 landsretssager, skal behandles ved byret.
 § 227. Byretten kan efter begæring af en part henvise de i § 225, nr. 1-4  

 og 12, nævnte sager til behandling ved landsret, såfremt:
1) Sagen er af principiel karakter, 2) sagens udfald kan få væsentlig betydning for andre end parterne, 3) sagen har særlig indgribende betydning for en part, 4) sagen rejses af eller mod en offentlig myndighed eller institution, 5) sagen rejser spørgsmål om anvendelse af fællesmarkedsret eller fremmed  

 ret eller 6) sagen efter indhentet udtalelse fra landsretten findes mest  

 hensigtsmæssigt at kunne behandles i forbindelse med en anden sag, der  

 verserer ved landsretten.
Stk. 2. Byretten kan efter begæring af en part henvise de i § 225, nr. 3,  

 nævnte sager til behandling ved sø- og handelsretten i København, såfremt 1) fagkundskab til sø- og handelsforhold skønnes at være af betydning for  

 sagens afgørelse, og 2) henvisning er begrundet i en eller flere af bestemmelserne i stk. 1,  

 nr. 1-5.
Stk. 3. Begæring om henvisning efter stk. 1 og 2 skal så vidt muligt  

 fremsættes i 1. retsmøde eller, såfremt sagen forberedes skriftligt, før  

 skriftvekslingens slutning.
Retten kan dog i særlige tilfælde henvise sagen  

 efter en begæring, der fremsættes senere, men dog inden domsforhandling er  

 begyndt.
Stk. 4. Afgørelse af, om sagen skal henvises eller ikke, træffes ved  

 kendelse.
En kendelse, hvorved sagen efter stk. 1 eller 2 henvises til  

 landsret eller sø- og handelsretten, kan ikke indbringes for højere ret.
§ 228. Sagens værdi bestemmes efter påstanden i stævningen.
Omfatter  

 påstanden flere krav fra samme part, er sagens værdi den samlede værdi af  

 disse krav.
Renter, sagsomkostninger og værdien af en modydelse, hvoraf krav  

 måtte være betinget, medregnes ikke.
Stk. 2. Angår påstanden en ydelse, der skal betales et ubestemt antal  

 gange, beregnes værdien ved at multiplicere yderlserne pr. år med 10. Angår  

 påstanden en ydelse, der skal betales et bestemt antal gange, beregnes  

 værdien ved at multiplicere ydelsen pr. gang med antallet af gange, ydelsen  

 skal betales.
Værdien kan dog ikke overstige ydelserne pr. år multipliceret  

 med 10. Er ydelserne ikke af samme størrelse, lægges ydelserne for det sidste  

 år inden sagens anlæg til grund for beregningen.
§ 229. Kan sagens værdi ikke bestemmes på grundlag af påstanden i  

 stævningen, men angår sagen dog krav af økonomisk værdi, skal sagsøgeren  

 anslå værdien så nøjagtigt som muligt.
Om fornødent ansætter retten værdien  

 ved et skøn.
 § 230. Udvides påstanden i en sag om krav af økonomisk værdi, der er  

 anlagt ved byret i henhold til § 225, nr. 1, ud over den i denne bestemmelse  

 nævnte grænse, kan retten ved kendelse henvise sagen til fortsat behandling  

 ved landsretten, medmindre parterne vedtager byretsbehandling, jfr. § 226,  

 stk. 2.
 Stk. 2. Kendelse, hvorved byretten efter stk. 1 henviser sagen til  

 landsret, kan ikke indbringes for højere ret.
§ 231. Ændres påstand eller anbringender i en sag, der er anlagt ved  

 landsret, således at sagen efter reglerne i § 225 skulle behandles ved byret,  

 vedbliver landsretten med at være kompetent.
Det samme gælder, hvis enkelte  

 dele af sagen, der hver for sig ville høre under byret, udskilles til  

 særskilt behandling eller påkendelse efter § 253.
 § 232. Retten påser af egen drift, at den har saglig kompetence til at  

 behandle sagen.
Stk. 2. Har retten ikke saglig kompetence til at behandle sagen eller et  

 af de rejste krav, henviser den sagen eller kravet til afgørelse ved rette  

 domstol, såfremt sagen eller kravet hører under en almindelig domstol eller  

 boligret.
Retten kan dog beslutte at færdigbehandle sagen, såfremt  

 kompetencespørgsmålet først kommer til afgørelse under sagens gang.
Stk. 3. Afgørelse om henvisning træffes ved kendelse.
Er retten ikke  

 kompetent, og kan henvisning ikke ske, afviser retten sagen ved dom.
Bilag 2 I dette bilag er optrykt den gældende affattelse af § 1, § 9, § 12, §16 a  

 og § 17, som foreslås ændret i lovforslaget.
 § 1. De almindelige domstole er højesteret, landsretterne og byretterne  

 samt sø- og handelsretten i København.
Stk. 2. Rigsretten, sessionerne og de gejstlige retter omfattes ikke af  

 denne lov.
Det samme gælder om de i lov nr. 35 af 15. februar 1895 omhandlede  

 konsularretter, den ved lov nr. 225 af 14. april 1905 § 35 under navn af  

 akkordretten oprettede domstol, de i lov nr. 77 af 19. april 1907 §§ 11 og  

 12, jfr. bekendtgørelse nr. 161 af 11. maj 1928 §§ 10 og 11, og i lov nr. 234  

 af 12. juni 1922 omhandlede voldgiftsretter samt den i sidstnævnte lovs § 7  

 omhandlede stående voldgiftsdomstol, for så vidt der ved de nævnte love er  

 fastsat særlige regler for disse retter.
Regeringen bemyndiges dog til ved  

 kongelig anordning at fastsætte sådanne lempelser i disse særregler, som  

 denne lov nødvendiggør.
 Stk. 3. Det har sit forblivende ved de bestemmelser om den faste  

 voldgiftsret, som indeholdes i lov nr. 536 af 4. oktober 1919.
 Stk. 4. Om retsplejen ved hæren og søværnet gælder lov nr. 542 af 4.  

 oktober 1919.
- - - § 9. Sø- og handelsretten i København består af en præsident, en eller  

 flere vicepræsidenter, en dommer og et antal sagkyndige medlemmer.  

 Forretningernes fordeling mellem præsidenten og vicepræsidenterne bestemmes  

 af præsidenten efter forhandling med vicepræsidenterne.
Sager vedrørende lov  

 om markedsføring skal dog så vidt muligt behandles af een bestemt af  

 dommerne.
 Stk. 2. Under sø- og handelsretten hører de områder, der er henlagt uder  

 Københavns byret, retten på Frederiksberg og retterne i Gentofte, Lyngby,  

 Gladsaxe, Ballerup, Hvidovre, Rødovre, Glostrup, Brøndbyerne, Tåstrup, Tårnby  

 og Hørsholm.
 Stk. 3. Under sø- og handelsretten hører følgende sager:
 1. Sø- og handelssager, jf. § 6, stk. 5.
 2. Straffesager, i hvilke fagkundskab til søforhold skønnes at være af  

 betydning.
 3. Søforklaringer.
 4. Foretagelse af retshandlinger til brug for andre retter i sø- og  

 handelssager, jf. § 6, stk. 5, i straffesager, i hvilke fagkundskab til  

 søforhold skønnes at være af betydning, og i sager om afgivelse af  

 søforklaring.
 5. Behandling af konkursboer og begæring om gældssanering, ledelse af  

 akkordforhandling og modtagelse af anmeldelser om betalingsstandsning, jf.  

 konkurslovens § 4.
 6. Sager, der ved særlig lovbestemmelse er henlagt til retten.
 Stk. 4. Sø- og handelssager, jf. § 6, stk. 5, der efter stk. 2 skulle  

 behandles ved en anden ret, kan indbringes for sø- og handelsretten i  

 København, når parterne er enige herom.
 Stk. 5. Sager, der opstår af ansættelsesforhold mellem arbejdsgivere og  

 deres ansatte, behandles kun ved sø- og handelsretten i det omfang, disse  

 sager er henvist til denne ret efter bestemmelsen i § 227, stk. 2.
- - - § 12. Landet inddeles i 84 retskredse.
Justitsministeren kan foretage  

 forandringer i retskredsenes område, medmindre forandringen indebærer  

 oprettelse eller nedlæggelse af en retskreds.
Det påhviler justitsministeriet  

 at udsende en fortegnelse over retskredsene med angivelse af området for hver  

 af kredsene.
- - - § 16 a.
Retten i Randers består af 4 dommere.
Retten på Frederiksberg samt  

 retterne i Lyngby, Ballerup, Esbjerg, Horsens og Herning består af 3 dommere.
Stk. 2. Retten i Randers deles i 4 afdelinger.
De øvrige i stk. 1 nævnte  

 retter deles i 3 afdelinger.
Hver afdeling beklædes af en enkelt dommer.
Stk. 3. Ved hver af de i stk. 1 nævnte retter bestikker justitsministeren  

 en af dommerne til at varetage rettens administration.
Almindelige regler om  

 forretningernes fordeling mellem afdelingerne fastsættes af den beskikkede  

 dommer med justitsministerens billigelse.
Sagernes fordeling mellem dommerne  

 bestemmes af den beskikkede dommer efter forhandling med rettens øvrige  

 medlemmer.
- - - § 17. Der ansættes 2 dommere ved retterne i Gentofte, Gladsaxe, Glostrup,  

 Helsingør, Hillerød, Frederikssund, Roskilde by, Roskilde herred, Holbæk,  

 Slagelse, Næstved, Haderslev, Sønderborg, Vejle, Kolding, Fredericia,  

 Silkeborg, Viborg, Frederikshavn og Hjørring.
 Stk. 2. Almindelige regler om forretningernes fordeling mellem dommerne  

 ved de i stk. 1 nævnte retter fastsættes af justitsministeren.
 Stk. 3. De øvrige byretter består hver af en dommer.
