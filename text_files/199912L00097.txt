Fremsat den 17. november 1999 af undervisningsministeren  

 (Margrethe Vestager) Forslag til Lov om ændring af lov om folkeskolen (Ændret opgavefordeling vedr. den vidtgående  

 specialundervisning) § 1 I lov om folkeskolen, jf. lovbekendtgørelse nr. 714 af 6. september  

 1999, foretages følgende ændringer:
 1. § 20, stk. 2, affattes således:
 »Stk. 2. Uden for Københavns og Frederiksberg Kommuner  

 påhviler det dog amtskommunen at indrette og sørge for  

 specialundervisning af børn og unge under 18 år, der bor eller  

 opholder sig i amtskommunen, og som vedkommende kommunalbestyrelse har  

 henvist til amtsrådets foranstaltning, jf. § 21, stk. 1. Det  

 samme gælder børn, der henvises til specialpædagogisk  

 bistand, og som endnu ikke har påbegyndt skolegangen.«.
 2. § 21 affattes således:
»§ 21. Kommunalbestyrelsen foretager henvisning af børn  

 og unge til specialundervisning og anden specialpædagogisk bistand ved  

 amtsrådets foranstaltning, jf. § 20, stk. 2, når  

 kommunalbestyrelsen finder, at de pågældendes udvikling stiller  

 krav om en særlig vidtgående hensyntagen eller støtte, der  

 bedst kan imødekommes ved en amtskommunal foranstaltning.
Bestemmelsen  

 i § 12, stk. 2, finder tilsvarende anvendelse.
 Stk. 2. Amtsrådet, i København og på  

 Frederiksberg kommunalbestyrelsen, træffer afgørelse om det  

 nærmere indhold af foranstaltningen, jf. stk. 1. Amtsrådets  

 afgørelse træffes efter forhandling med kommunen på  

 grundlag af en indstilling fra kommunen, jf. § 12, stk. 2.«.
 3. I § 26, stk. 4, ændres »og daginstitution  

 eller formidlet dagpleje i henhold til lov om social bistand« til: »og  

 dagtilbud i henhold til lov om social service«.
 4. I § 51, stk. 2, 1. pkt., indsættes efter«  

 jf. dog stk. 3«: »og 4«, og 2. pkt. affattes således:
 »Undervisningsministeren kan fastsætte regler om, at  

 andre afgørelser kan indbringes for ministeren.«.
 5. I § 51 indsættes efter stk. 2 som  

 nyt stykke:
 »Stk. 3. Kommunalbestyrelsens afgørelser om henvisning  

 eller afslag på henvisning til specialundervisning i henhold til  

 § 21, stk. 1, samt kommunalbestyrelsens afgørelse om at  

 tilbagekalde en henvisning kan inden 4 uger fra afgørelsens meddelelse  

 af forældrene, jf. § 54, stk. 1, indbringes for  

 Klagenævnet for vidtgående specialundervisning, jf. § 51  

 a.«.
 Stk. 3 - 5 bliver herefter stk. 4   6.
 6. I § 51, stk. 4, der bliver stk. 5,  

 ændres »jf. dog stk. 4« til: »jf. dog stk. 6«.
 7. § 51, stk. 5, der bliver stk. 6, affattes  

 således:
 »Stk. 6. Amtsrådets afgørelser i henhold til  

 § 21, stk. 2, kan inden 4 uger fra afgørelsens meddelelse af  

 forældrene, jf. § 54, stk. 1, indbringes for  

 Klagenævnet for vidtgående specialundervisning, jf. § 51  

 a.«.
 8. Efter § 51 i kapitel 9 indsættes:
»§ 51 a.
Klagenævnet for vidtgående  

 specialundervisning nedsættes af undervisningsministeren.
Formanden for  

 nævnet skal være cand.jur.1 medlem beskikkes efter indstilling  

 fra Amtsrådsforeningen i Danmark og 1 medlem efter indstilling fra  

 Kommunernes Landsforening.
Formanden og de 2 faste medlemmer beskikkes for 4  

 år.
For medlemmerne beskikkes stedfortrædere.
 Stk. 2. Nævnet tiltrædes for hver sag af 1  

 særligt sagkyndigt medlem udpeget af Amtsrådsforeningen i Danmark  

 og Kommunernes Landsforening i fællesskab og 1 medlem udpeget af De  

 Samvirkende Invalideorganisationer.
 Stk. 3. Nævnets møder er lukkede, medmindre  

 nævnet i den enkelte sag beslutter det modsatte.  

 Undervisningsministeren fastsætter nævnets forretningsorden.
 Stk. 4. Undervisningsministeren fastsætter efter  

 indstilling fra nævnet nærmere regler om nævnets  

 virksomhed.«.
 9. I § 54, stk. 1, ændres »og 36 - 38« til:  

 », 36 - 38 og 51«.
 10. Efter § 56 indsættes:
»§ 56 a.
Bestemmelserne i § 20, stk. 2, § 21,  

 § 51, stk. 3 og 6, og § 51 a om ordningen af  

 specialundervisning og specialpædagogisk bistand tages op til revision  

 i folketingsåret 2005-2006.«.
§ 2 Stk. 1. Loven træder i kraft den 1. august 2000, jf. dog  

 stk. 2.
 Stk. 2. § 1, nr. 8, træder i kraft dagen efter  

 offentliggørelsen i Lovtidende.
Bemærkninger til lovforslaget Almindelige bemærkninger 1. Baggrund for forslaget Udgangspunkt Ansvaret for folkeskoleundervisningen, herunder ansvaret  

 for den almindelige specialundervisning iht. folkeskolelovens § 20,  

 stk. 1, er placeret i kommunerne.
Ansvaret for undervisningen af de for  

 tiden ca. 9.000 børn og unge under 18 år, der har behov for  

 vidtgående specialundervisning eller anden vidtgående hensyntagen  

 eller støtte iht. folkeskolelovens § 20, stk. 2, er placeret  

 i amtskommunerne.
De ca. 1,3 pct. af folkeskolens elever, som er henvist til  

 vidtgående specialundervisning, kan ikke som gruppe afgrænses fra  

 folkeskolens øvrige elever ved hjælp af objektive kriterier.
Der  

 må således foretages et skøn i hvert enkelt  

 tilfælde, når vidtgående specialundervisning eller anden  

 vidtgående hensyntagen eller støtte kan komme på tale.
Ved  

 udøvelsen af dette skøn lægges der vægt på  

 arten og omfanget af elevens behov, størrelsen af de udgifter, der er  

 forbundet med den påtænkte foranstaltning, og kompleksiteten af  

 den fornødne støtte.
Det er efter de gældende regler kommunalbestyrelsen,  

 der i samarbejde med eleven og forældrene foretager den  

 grundlæggende pædagogisk- psykologiske vurdering i hver enkelt  

 sag og på den baggrund eventuelt foretager indstilling til  

 amtsrådet om, at denne overtager ansvaret for opfyldelsen af barnets  

 eller den unges specialpædagogiske behov.
Amtsrådet træffer  

 afgørelse om, hvorvidt der foreligger et behov for vidtgående  

 støtte og i bekræftende fald, hvilke foranstaltninger der skal  

 bringes i anvendelse.
Da vurderingen af den enkeltes behov hviler på et  

 skøn, kan der undertiden opstå tvistigheder mellem kommune og  

 amt om, hvem der skal have ansvaret for specialundervisning og støtte,  

 bl.a. af udgiftsmæssige grunde.
40 pct. af eleverne i den vidtgående  

 specialundervisning går i dag i amtskommunale specialskoler eller  

 lignende, 40 pct. i specialklasser ved almindelige folkeskoler, og 20 pct. er  

 enkelt-integrerede i folkeskolens almindelige klasser.
Samlet undervises 3/5  

 af eleverne således i kommunale folkeskoler efter overenskomst mellem  

 de pågældende amter og kommuner.
Udgifterne til den  

 vidtgående specialundervisning påhviler i alle tilfælde  

 amtskommunerne dog bortset fra det såkaldte kommunale  

 takstbeløb, der afholdes af kommunen, jf. folkeskolelovens § 49,  

 stk. 2.
 Overvejelserne siden 1980.
Folkeskolen overtog særforsorgsundervisningen med  

 virkning fra 1. august 1980 som led i udlægningen af  

 åndssvageforsorgen og den øvrige særforsorg fra staten til  

 kommuner og amtskommuner.
Samtidig blev amtskommunerne pålagt  

 forpligtelse til at sørge for undervisningen af elever med svære  

 funktionshæmninger med deraf følgende behov for vidtgående  

 specialpædagogiske foranstaltninger.
Kommunerne havde ansvar for de  

 elever, hvis behov for støtte var af et mindre omfang, bl.a. med  

 henblik på at integrere disse elever i den almindelige folkeskole.
I  

 perioden siden 1980 har det været overvejet og drøftet, om den  

 vidtgående specialundervisning kunne og burde udlægges til  

 primærkommunerne, og i perioden 1985 - 1993 blev der under  

 frikommuneloven åbnet adgang for, at amtskommunerne i samarbejde med  

 kommunerne som forsøg kunne udlægge ansvaret for den  

 vidtgående specialundervisning til kommunerne.
I 1990 blev der på baggrund af en række  

 frikommuneforsøg iværksat en proces med »glidende  

 udlægning« af amtskommunernes kompetence til kommunerne for herigennem  

 at vurdere, hvor langt man lokalt kunne komme i et samarbejde om ændret  

 ansvarsfordeling mellem kommuner og amter.
Under ledelse af  

 Undervisningsministeriet blev der nedsat et udvalg »Landsudvalget  

 vedrørende folkeskolens vidtgående specialundervisning«, der fik  

 til opgave at følge udviklingen på området og stille  

 forslag om en revision af ordningen.
I udvalget var bl.a. amtskommunerne,  

 kommunerne og De Samvirkende Invalideorganisationer repræsenteret.
 I november 1996 afgav Landsudvalget til  

 undervisningsministeren en indstilling, der var tiltrådt af alle  

 udvalgets medlemmer med undtagelse af De Samvirkende Invalideorganisationer.  

 Indstillingen indeholdt følgende 6 hovedpunkter:
1.	Visitationskompetencen overgår til kommunerne.
Kommunen  

 træffer beslutning om, hvorvidt et barn skal være omfattet af  

 vidtgående specialundervisning.  

 Amtskommunerne træffer beslutning om den konkrete foranstaltning og  

 undervisningstilbudet.
Amtskommunerne har ansvaret for specialskoletilbud,  

 center/specialklassetilbud, specialrådgivning samt for lands- og  

 landsdelsdækkende institutioner.  

 Denne løsning indebærer, at der skal etableres en dialog og et  

 tæt samarbejde mellem kommunerne i amtet og amtet.
Ligesom der må  

 videreudvikles generelle - formaliserede - samarbejdsmodeller, hvor  

 såvel amtskommunale som kommunale instanser og forældre  

 inddrages.
 2.	Det kommunale takstbeløb hæves.
 3.	Klageadgang gives alene til forældre og  

 forældremyndighedsindehavere.
 4.	Der skal fortsat være en mulighed for lokale og regionale  

 forsøg.
5.	Kvaliteten i den vidtgående specialundervisning skal  

 præciseres og styrkes.
Landsudvalget udarbejder principper og  

 kriterier, der er nødvendige forudsætninger for kvalitet i  

 specialundervisningen.
Endelig tages der skridt til et  

 kvalitetsudviklingsprogram, der bl.a. sigter mod udvikling af den  

 pædagogisk-psykologiske rådgivning, indholdet i og organiseringen  

 af den vidtgående specialundervisning, samarbejdsmodeller mellem amter  

 og kommuner mv.
6.	Såvel centralt som regionalt nedsættes udvalg med  

 henblik på at sikre dialogen og følge udviklingen.
I de  

 regionale udvalg skal der på politisk niveau fx ske en drøftelse  

 af den regionale udvikling.
 Med betænkning nr. 1366 om Fordelingen af opgaver i  

 den offentlige sektor har Opgavekommissionen i december 1998 anbefalet, at  

 Landsudvalgets indstilling fra 1996 gennemføres.
 Forslaget til nyordning af den vidtgående  

 specialundervisning er af Opgavekommissionen især begrundet  

 med:
 at tilrettelæggelsen af specialundervisningen bør  

 foretages så tæt på det enkelte barn som muligt med  

 udgangspunkt i barnets og familiens nærmiljø, og at det samtidig  

 hermed bør sikres, at kvaliteten i specialundervisningstilbudet  

 fastholdes.
 at det er væsentligt, at elever med behov for vidtgående  

 specialundervisning så vidt muligt kan forblive i det almindelige  

 folkeskolesystem for herigennem at kunne fastholde kontakten til andre  

 børn og unge i deres lokalområde.
at kommunerne under forskellige driftsformer i praksis varetager  

 undervisningen af over halvdelen af de elever, der modtager vidtgående  

 specialundervisning.
Placeringen af ansvaret for alle former for  

 vidtgående specialundervisning hos amtskommunerne  

 nødvendiggør derfor en betydelig administrativ koordinering  

 mellem kommunerne og amtskommunerne i de enkelte sager.
Ligesom sikring af  

 sammenhæng til den øvrige kommunale indsats - først og  

 fremmest på det sociale område - vanskeliggøres.
Endelig  

 kan det nuværende takstniveau virke hæmmende på udviklingen  

 af nye lokalt baserede tilbud til denne elevgruppe.
 at der er et behov for specialtilbud og specialrådgivning samt  

 for lands- og landsdelsdækkende institutioner, som det ikke vil  

 være økonomisk og fagligt forsvarligt at udlægge til  

 kommunerne, idet de fleste kommuner ikke vil have den fornødne  

 bæredygtighed til at løse disse opgaver selv.
 at der skal være et økonomisk sikkerhedsnet under den  

 lille kommune, hvis der forekommer særligt mange svært  

 handicappede børn.
 I regeringens aftaler med Amtsrådsforeningen og  

 Kommunernes Landsforening fra den 11. juni 1999 om bl.a. amternes og  

 kommunernes økonomi i 2000 indgår, at disse principper skal  

 søges gennemført med virkning fra skoleåret  

 2000/2001.
2. Forslaget Kompetencen efter gældende ret Det følger af lovens § 20, stk. 1, at  

 kommunalbestyrelsen har forpligtelsen til at sørge for  

 specialundervisning og anden specialpædagogisk bistand til børn  

 og unge under 18 år, der bor eller opholder sig i kommunen.
Hvis  

 kommunen skønner, at et barn har behov for særlig hensyntagen  

 eller støtte, foretager kommunalbestyrelsen i henhold til lovens  

 § 21, stk. 1, en indstilling til amtsrådet.
Amtsrådet  

 træffer herefter afgørelse om, hvorvidt denne skal overtage  

 forpligtelsen til at sørge for undervisning, jf. lovens § 20,  

 stk. 2. Hvorvidt et barns udvikling kræver særlig  

 hensyntagen eller støtte afhænger af handicappets  

 sværhedsgrad, hvilken foranstaltning der konkret skønnes behov  

 for og af omfanget af de udgifter, der er forbundet hermed.
Særlige  

 specialskoler og lands- og landsdelsdækkende institutioner i amtsligt  

 regi vil have en ekspertise til at kunne imødekomme en række  

 elever med samme behov for hensyntagen i modsætning til den enkelte  

 kommune, hvor de pågældendes vanskeligheder kan være  

 sjældent forekommende.
Grænsen mellem, hvad der betragtes som  

 almindelig specialundervisning og dermed en primærkommunal opgave, og  

 vidtgående specialundervisning og dermed en amtskommunal opgave, ligger  

 for tiden i praksis ved et støttebehov på 8 - 10 ugentlige  

 timer.
Amtsrådet har mulighed for at afslå  

 kommunalbestyrelsens hentilling om vidtgående specialundervisning.
Hvis  

 der er utilfredshed med den af amtsrådet trufne afgørelse,  

 herunder afslag på kommunalbestyrelsen henstilling eller karakteren af  

 den konkrete foranstaltning, vil sagen inden 4 uger kunne indbringes for  

 undervisningsministeren af de myndigheder, organisationer eller personer, som  

 afgørelsen vedrører.
Kompetencen efter lovforslaget Forslaget indebærer i overensstemmelse med  

 Opgavekommissionens anbefaling, at elevens bopælskommune får  

 kompetence til at træffe afgørelse om, at elevens behov for  

 specialundervisning mv. skal opfyldes ved amtkommunens foranstaltning.
Efter  

 forslaget vil amtsrådet således ikke længere kunne  

 afslå en kommunalbestyrelsens henvisning til vidtgående  

 specialundervisning.
Kommunens henvisning af barnet eller den unge til  

 amtskommunen forudsættes ledsaget af en indstilling om, hvilken  

 nærmere foranstaltning der skønnes at være behov for.
Med  

 udgangspunkt i denne indstilling optager amtskommunen forhandling med  

 kommunen om, hvilken konkret foranstaltning der kan blive tale om.
 Det forudsættes, at amtskommunens foranstaltninger i  

 almindelighed kun kommer på tale, når udgiften til  

 foranstaltningen overstiger det kommunale takstbeløb, jf.  

 nedenfor.
 Den foreslåede kompetencefordeling indebærer,  

 at amtsrådet fortsat får ansvar for udvikling og drift af  

 specialskoletilbud, center- og specialklassetilbud og  

 specialrådgivningen samt for lands- og landsdelsdækkende  

 institutioner til børn og unge, hvis udvikling kræver en  

 særlig vidtgående hensyntagen eller støtte.
 Amtskommunerne vil yderligere fortsat have til opgave at  

 bidrage til, at vidtgående specialundervisning kan finde sted i  

 almindelige klasser eller specialklasser i folkeskolen, jf. nedenfor om det  

 kommunale takstbeløb.
 Der henvises i øvrigt til bemærkningerne til  

 de enkelte bestemmelser.
Det kommunale takstbeløb Det følger af folkeskolelovens § 49,  

 stk. 1, at alle udgifter til folkeskolens undervisning påhviler  

 kommunerne, for så vidt der ikke er udtrykkelig lovhjemmel for, at  

 udgifterne helt eller delvis påhviler staten, amtskommunerne eller  

 andre.
En sådan hjemmel er indeholdt i § 49, stk. 2,  

 hvorefter udgifterne til vidtgående specialundervisning påhviler  

 amtskommunerne bortset fra et af undervisningsministeren fastsat beløb  

 pr. elev, der påhviler kommunerne (det såkaldte  

 takstbeløb). I § 49, stk. 4, er der hjemmel til, at  

 undervisningsministeren kan fastsætte regler om, hvilken kommune  

 henholdsvis amtskommune udgiften endeligt påhviler.
Bemyndigelserne er  

 for tiden udmøntet dels i bekendtgørelse nr. 980 af 16.  

 december 1998 om kommunalt takstbeløb i 1999, dels i  

 bekendtgørelse nr. 308 af 22. april 1994 om, hvilken kommune og  

 hvilken amtskommune udgiften til folkeskolens undervisning endeligt  

 påhviler.
 Opgavekommissionen har som nævnt i sin  

 betænkning nr. 1366 om fordeling af opgaver i den offentlige sektor  

 anbefalet, at takstbeløbet hæves til et væsentligt  

 højere beløb end i dag, således at hovedparten af den  

 vidtgående specialundervisning, som efter forslaget skal finde sted i  

 almindelige folkeskoleklasser ved kommunens foranstaltning, også  

 økonomisk bliver et kommunalt anliggende, mens den  

 specialundervisning, der finder sted på amtskommunale specialskoler  

 eller specialklasser, fortsat som hovedregel skal høre under det  

 amtskommunale ansvarsområde.
I sine overvejelser om størrelsen af det kommunale  

 takstbeløb har kommissionen lagt særlig vægt på, at  

 takstbeløbet skal kunne medvirke til at understøtte en  

 hensigtsmæssig og klar opgavefordeling på området.  

 Således at det på den ene side sikres, at der er et  

 kommunalt incitament til at finde lokale løsninger for de elever, hvis  

 behov for vidtgående specialundervisning kan tilgodeses på de  

 almindelige folkeskoler - enten som enkeltintegrerede elever i almindelige  

 klasser eller som specialklasseelever, samtidig med at det på den  

anden side sikres, at elever med meget vidtgående behov for  

 specialpædagogisk støtte får adgang til undervisning  

 på specialskoler, hvor den påkrævede specielle  

 undervisningsekspertise er til stede.
Man lagde også vægt  

 på, at beslutninger om vidtgående specialundervisning bliver mere  

 entydige og indiskutable end efter de gældende regler.
 Endelig har kommissionen lagt vægt på, at der  

 etableres et økonomisk »sikkerhedsnet« for små kommuner, hvor  

 der forekommer særligt mange svært handicappede børn, for  

 herigennem at sikre, at det ikke bliver økonomien, der sætter  

 grænser for valget af det rigtige undervisningstilbud til de  

 pågældende børn.
 Spørgsmålet om en revision af ordningerne har  

 løbende været drøftet med Amtsrådsforeningen og  

 Kommunernes Landsforening, senest på baggrund af Opgavekommissionens  

 anbefalinger, og parterne har bekræftet deres tilslutning til  

 Landsudvalgets og Opgavekommissionens anbefalinger af, hvilke principper der  

 skal være bærende i en fremtidig ordning.
Efter forhandling mellem Kommunernes Landsforening og  

 Amtsrådsforeningen er der opnået enighed om, at det kommunale  

 takstbeløb for elever i børnehaveklasse, grundskolen og 10.  

 klasse forhøjes fra 163 kr. pr. dag (niveau 1999) til 442 kr. pr. dag  

 svarende til 161.250 kr. på årsbasis (niveau 2000) med virkning  

 fra 1. august 2000, hvorefter det reguleres årligt med med en  

 satsregulerings procent, der fastsættes af Finansministeriet.
For  

 så vidt angår førskolebørn fastsættes taksten  

 til 93 kr. pr dag svarende til 33.950 kr. på årsbasis (niveau  

 2000).
 Det er parternes vurdering, at disse takstbeløb vil  

 medføre den ønskede tilskyndelse til, at der udvikler sig en  

 hensigtsmæssig opgavefordeling, og beløbene må anses for  

 at være afbalancerede i forhold til, hvad de mindre kommuner kan  

 bære.
De aftalte ændrede kommunale takstbeløb, der  

 er udgiftsneutrale for staten, vil medføre kommunale merudgifter og  

 tilsvarende amtskommunale mindreudgifter.
Opgørelsen af de  

 økonomiske konsekvenser af takstændringerne er i henhold til  

 kommuneaftalen henlagt til Finansieringsudvalget under Indenrigsministeriet.  

 Udvalget skal dels opgøre størrelsen af den samlede  

 overførsel, der skal ske fra det amtskommunale til det kommunale  

 bloktilskud, dels foretage en vurdering af de byrdefordelingsmæssige  

 forskydninger for den enkelte kommune med henblik på eventuelle  

 ændringer i udligningssystemet.
Som grundlag for Finansieringsudvalgets  

 arbejde foretages en rundspørge til samtlige amter og kommuner,  

 således at de udgiftsmæssige ændringer som følge af  

 de foreslåede takstændringer kan opgøres for hver enkelt  

 kommune.
Dette arbejde er påbegyndt og ventes at kunne  

 færdiggøres ultimo januar.
Klageadgang Som noget særegent på folkeskoleområdet  

 er undervisningsministeren klagemyndighed for amtsrådets  

 afgørelser vedrørende vidtgående specialundervisning  

 efter folkeskoleloven.
De myndigheder, organisationer eller personer, som  

 afgørelsen angår, er klageberettigede efter lovens § 51,  

 stk. 5. I praksis indgives de fleste klager af vedkommende elevs  

 bopælskommune eventuelt i samarbejde med elevens forældre, men  

 forældrene klager også selvstændigt i mange tilfælde.  

 En klage er i almindelighed begrundet med, at kommunen og/eller  

 forældrene finder, at amtsrådets afgørelse om  

 foranstaltningens art og omfang ikke i tilstrækkelig grad modsvarer det  

 konkrete behov, men der forekommer også en del klager over, at  

 amtsrådet har skønnet, at der slet ikke foreligger et behov for  

 vidtgående specialundervisning.
En kommunes afgørelser om  

 specialundervisning kan ikke indbringes for undervisningsministeren.
Da amtsrådet efter forslaget ikke længere vil  

 kunne afslå en kommunalbestyrelsens henvisning af en elev til  

 vidtgående specialundervisning, bortfalder begrundelsen for at  

 opretholde klageadgangen vedrørende denne konfliktsituation.
Endvidere  

 forventes det, at det foreslåede tætte samarbejde mellem kommune  

 og amt om den konkrete foranstaltnings karakter i vidt omfang vil  

 indebære en enighed mellem myndighederne herom.
Efter forslaget  

 vil det i overensstemmelse med Landsudvalgets og Opgavekommissionens  

 anbefalinger derfor udelukkende være forældrene, der vil kunne  

 klage over afgørelser vedrørende vidtgående  

 specialundervisning.
Det foreslås desuden, at kompetencen til at  

 afgøre klagesagerne overføres fra ministeren til et  

 klagenævn, der oprettes til formålet, og som består af  

 særligt sagkyndige medlemmer.
Disse forslag skal sammen med de  

 forhøjede takstbeløb tjene til, at antallet af klagesager  

 begrænses mest muligt.
Samtidig forventes, at den nye kompetencefordeling mellem  

 kommuner og amtskommuner kommer til at indebære en forbedret dialog  

 mellem forældrene, kommunen og amtet ikke blot om den konkrete  

 foranstaltning men også om forhold som fx  

 rådgivningsforløb, ventetider på den  

 pædagogisk-psykologisk vurdering eller på  

 iværksættelse af specialundervisningstilbudet,  

 spørgsmål om helhedsindsatsen og rådgivning ved  

 undervisningspligtens ophør.
En sådan forbedret dialog må  

 forventes at virke begrænsende på antallet af klagesager.  

 Undervisningsministeriet har i de senere år truffet afgørelse i  

 300-400 klagesager årligt.
Forsøg To amtskommuner, Frederiksborg og Roskilde, igangsatte i  

 begyndelsen af 1990 erne forsøg, der indebærer, at de to  

 amtskommuner stort set har gennemført en udlægning af den  

 vidtgående specialundervisning til kommunerne i de to  

 amtsrådskredse.
Klage over afgørelser, der træffes i de to  

 amter og de i amterne beliggende kommuner efter lovens ikrafttræden,  

 vil blive omfattet af nyordningen.
 Der vil fortsat være muligheder for at gøre  

 forsøg med decentralisering af den vidtgående  

 specialundervisning og herunder for at kunne få tilladelse til  

 forsøg, der indebærer, at bestemmelser i folkeskoleloven  

 fraviges, jf. lovens § 55.
Kvaliteten i den vidtgående specialundervisning Undervisningsministeriet agter at iværksætte  

 et udviklingsprogram, som skal udvikle kvaliteten i undervisning og  

 rådgivning af elever i grundskolen med særlige behov.
 Udviklingsprogrammet skal bygge på følgende  

 temaer:
Individuel tilrettelæggelse og gennemførelse af  

 undervisningen Forældre-skolesamarbejde Skoleindretning og undervisningsmidler Leder- og lærerkvalifikationer Overgang fra grundskole til fortsat uddannelse og  

 beskæftigelse Samordnet indsats skole-fritid Ansvars- og opgavefordeling, formidling af viden.
 Rådgivning mv.
 I overensstemmelse med forslagene fra Landsudvalget og  

 Opgavekommissionen forudsættes amtskommuner og kommuner at tage  

 initiativ til at etablere regionale/lokale samarbejdsordninger efter det  

 behov, som den nye ordning måtte medføre.
 Tilsvarende forudsættes Undervisningsministeriet at  

 optage drøftelser med de interesserede parter om  

 tilrettelæggelse af en kontakt- og samarbejdsform, der kan bidrage til  

 udvikling på området herunder til den evaluering af  

 omlægningen, som bebudes i bemærkningerne til lovforslagets  

 § 1, nr. 10.
Administrative og økonomiske konsekvenser for det  

 offentlige Forslaget antages ikke at have væsentlige  

 administrative eller økonomiske konsekvenser for det offentlige.  

 Eventuelle økonomiske konsekvenser i forbindelse med  

 gennemførelsen af forslaget vil blive forhandlet med de kommunale  

 organisationer.
Eventuelle merudgifter afholdes inden for  

 Undervisningsministeriets ramme.
Administrative og økonomiske konsekvenser for  

 erhvervslivet Forslaget har ingen administrative og økonomiske  

 konsekvenser for erhvervslivet.
Miljømæssige konsekvenser Forslaget har ingen miljømæssige  

 konsekvenser.
Forholdet til EU-retten Forslaget indeholder ikke EU-retlige aspekter.
Høring En fortegnelse over myndigheder og organisationer mv., der  

 har været hørt over udkast til forslaget er optrykt som bilag 1.  

 Udkastet har tillige været offentliggjort via Undervisningsministeriets  

 web-side (internet). Udkast til lovforslaget blev sendt til høring den  

 1. september 1999. Høringssvarene og de efterfølgende politiske  

 drøftelser har givet anledning til ændringer og justeringer af  

 det oprindelige udkast.
Med særlig henvisning til høringssvarene fra  

 De Samvirkende Invalideorganisationer og denne organisations  

 medlemsorganisationer skal det understreges, at lovudkastet bygger på,  

 at kommunerne fortsat vil tage stilling til den enkelte elevs konkrete behov  

 på baggrund af en sagkyndig vurdering.
Det forventes herunder, at en  

 kommunalbestyrelse vil henvise en elev til en amtskommunal foranstaltning,  

 hvis det er nødvendigt for at imødekomme barnets behov, uanset  

 om amtskommunens faktiske udgift hertil vil være lavere end det  

 kommunale takstbeløb.
På samme måde forventes det, at  

 kommunen yder den nødvendige specialundervisning, som efter den  

 hidtidige praksis ville have fundet sted i den kommunale folkeskole med  

 delvis kommunal finansiering, men som efter nyordningen ikke vil være  

 en amtskommunal foranstaltning.
 Da det ikke er muligt for hver enkelt kommune at oparbejde  

 en ekspertise inden for alle handicapområder, forudsættes det  

 endvidere, at kommunerne fortsat får adgang til at drage nytte af den  

 fornødne ekspertise, der findes i amterne, og at kommunerne benytter  

 denne ekspertise i relevant omfang.
 Undervisningsministeriet påtænker at udarbejde  

 en nærmere opfordring til kommunalbestyrelser og amtsråd om at  

 tage initiativ til at etablere regionale/lokale samarbejdsordninger  

 vedrørende rådgivning mv. efter det behov, nyordningen  

 måtte medføre.
For at øge undervisningens kvalitet og for at  

 sikre, at funktionshæmmede elever får optimale  

 udviklingsmuligheder, vil Undervisningsministeriet følge, hvordan den  

 nye ordning udvikler sig.
Til det brug agter ministeriet dels at  

 iværksætte et udviklingsprogram om kvalitet i undervisning og  

 rådgivning af elever med særlige behov i grundskolen, dels at  

 nedsætte et centralt udvalg bestående af repræsentanter for  

 folkeskolens parter og De Samvirkende Invalideorganisationer, der skal  

 følge udviklingen allerede fra nyordningens start.
Efter høringen er der yderligere foretaget den  

 ændring, at formanden for det foreslåede klagenævn for  

 vidtgående specialundervisning alene skal være jurist, hvilket er  

 den almindelige betingelse for at blive udnævnt til dommer.  

 Lovforslaget indebærer desuden, at undervisningsministeren stiller  

 sekretariatsbistand til rådighed for nævnet.
Nævnets og  

 sekretariatets virksomhed vil være omfattet af de almindelige regler,  

 der gælder for udøvelse af forvaltningsmyndighed, herunder  

 forvaltningsloven, offentlighedsloven, registerloven og ombudsmandsloven.
Vurdering af konsekvenser af  

 lovforslaget Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Miljømæssige konsekvenser Ingen Ingen Forholdet til EU-retten Forslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Til nr. 1 Forslaget indebærer, at det er kommunalbestyrelsen,  

 der træffer afgørelsen om, hvornår der indtræder en  

 pligt for amtskommunen til at sørge for specialundervisning af  

 børn og unge under 18 år.
Den gældende ordning, hvorefter  

 et amtsråd kan afslå en indstilling fra en kommunalbestyrelse om  

 iværksættelse af specialundervisning eller anden  

 specialpædagogisk bistand, ophører derfor samtidig.
Bestemmelsen skal ses i sammenhæng med  

 folkeskolelovens § 20, stk. 1, der ikke foreslås  

 ændret.
Efter denne bestemmelse påhviler det kommunalbestyrelsen  

 at oprette børnehaveklasser og at sørge for undervisning i  

 grundskolen og 10. klasse.
Det er udtrykkeligt fastsat i bestemmelsen, at  

 denne pligt indebærer, at kommunen skal sørge for  

 specialundervisning og anden specialpædagogisk bistand til børn  

 og unge under 18 år, der bor eller opholder sig i kommunen, og hvis  

 forældre ønsker dem optaget i folkeskolen.
Det er yderligere  

 fastsat, at kommunalbestyrelsen også har pligt til at sørge for  

 specialundervisning og specialpædagogisk bistand til børn, der  

 endnu ikke har påbegyndt skolegangen.
Den foreslåede affattelse  

 af § 20, stk. 2, indebærer på samme måde som den  

 gældende, at amtsrådets forpligtelse til at sørge for  

 specialundervisning er subsidiær i forhold til kommunalbestyrelsens  

 ansvar eller sagt på en anden måde, amtsrådet har en  

 eventualforpligtelse, der først indtræder, når visse  

 betingelser foreligger og da med den virkning, at amtsrådet overtager  

 kommunalbestyrelsens forpligtelse.
I den gældende bestemmelse er betingelsen for  

 amtsrådets overtagelse af ansvaret for et barns undervisning udtrykt  

 sådan, at barnets udvikling kræver en særlig hensyntagen  

 eller støtte.
Denne betingelse er ikke nærmere defineret i  

 loven, men i § 21 er betingelsen gentaget, dels som et kriterium for,  

 hvilke børn kommunen kan indstille til specialundervisning ved  

 amtsrådets foranstaltning, og dels som kriterium for, hvilke  

 børn amtsrådet skal påtage sig ansvaret for.
 Det er denne blandede begrebsanvendelse, der gøres  

 op med ved forslaget til nr. 1 sammenholdt med nr. 2, hvorefter  

 visitationskompetencen, dvs. kompetencen til at afgøre, om barnets  

 udvikling kræver en særlig vidtgående hensyntagen eller  

 støtte, der bedst kan varetages ved en amtskommunal foranstaltning,  

 overgår til kommunen, medens amtsrådet på grundlag af en  

 indstilling fra kommunen træffer afgørelse om foranstaltningens  

 nærmere art og omfang.
Til nr. 2 Som det fremgår af bemærkningerne til nr. 1,  

 er det efter forslaget kommunalbestyrelsen, der skal træffe  

 afgørelse om, hvornår en elevs behov for støtte er af en  

 sådan karakter, at det bedst kan tilgodeses ved en amtskommunal  

 foranstaltning.
Dette udtrykkes i den foreslåede affattelse af  

 § 21, stk. 1.
Den foreslåede affattelse af § 21, stk. 2,  

 indebærer som nævnt, at kommunalbestyrelsens afgørelse om  

 at henvise et barn til amtsrådet skal ledsages en indstilling om, hvad  

 foranstaltningen nærmere skal gå ud på, og at  

 amtsrådet derpå efter forhandling med kommunen træffer  

 afgørelse om den konkrete foranstaltning Hele denne proces skal forløbe i samarbejde med  

 eleven og forældrene, jf. bestemmelserne i folkeskolelovens § 12,  

 stk. 2, og det forudsættes, at de relevante kommunale og  

 amtskommunale myndigheder indgår i et dialogpræget samarbejde om  

 opgavens varetagelse.
Med forslaget sikres der en lokal forankring af indsatsen  

 i kommunerne samtidig med, at den meget specialiserede viden fastholdes i  

 amtskommunerne.
Den ovenfor nævnte administrative ændring af det  

 kommunale takstbeløb skal samtidig medvirke til at sikre, at der er et  

 kommunalt incitament til at finde lokale løsninger for elever, hvis  

 vidtgående behov bedst kan tilgodeses på almindelige folkeskoler.  

 Endvidere sikres det, at elever med meget vidtgående fysiske og  

 psykiske handicap får adgang til undervisning i specialklasser eller  

 på specialskoler, hvor den påkrævede  

 undervisningsekspertise er til stede.
 De gældende regler om samarbejde mellem skole, elev,  

 hjem, kommune og amt, der er fastsat i bekendtgørelsen om folkeskolens  

 specialundervisning og anden specialpædagogisk bistand,  

 forudsættes videreført med de justeringer, lovforslaget giver  

 grundlag for.
 Efter lovforslaget vil resultatet af den  

 pædagogisk-psykologiske vurdering, der iværksættes  

 forinden, der træffes afgørelse om henvisning, sammenholdt med  

 de øvrige oplysninger kunne blive, at såfremt elevens behov kan  

 tilgodeses ved kommunens egen foranstaltning, vil udførelsen normalt  

 påhvile elevens skole.
Hvis det derimod vurderes, at eleven har behov for  

 vidtgående hensyntagen eller støtte, forelægger  

 skolelederen efter samråd med forældrene en indstilling til  

 kommunalbestyrelsen herom.
Kommunalbestyrelsen foretager herefter en  

 vurdering af, om den pågældende elevs behov bedst kan varetages  

 ved en amtskommunal foranstaltning.
Hvis kommunalbestyrelsen på  

 baggrund af hele denne proces beslutter, at barnets eller den unges behov  

 bedst kan varetages ved en amtskommunal foranstaltning, henviser  

 kommunalbestyrelsen til amtsrådet og afgiver samtidig en indstilling  

 om, hvad der nærmere skal foretages, hvorefter der skal ske en  

 drøftelse mellem kommunen og amtet om, hvilke foranstaltninger der  

 konkret skal iværksættes til støtte for den  

 pågældende.
 Amtet bør inddrages så tidligt som muligt i  

 de sager, hvor vidtgående specialundervisning kan blive aktuel, for at  

 give amtet mulighed for at orientere om tilbud og drøfte  

 foranstaltningerne med forældrene og andre af sagens parter.
Begrundelsen for kommunalbestyrelsens afgørelse om  

 henvisning til vidtgående specialundervisning kan være, at  

 kommunen ikke har den ekspertise eller de faciliteter, der er  

 nødvendige, for at tilgodese det enkelte barns behov.
Begrundelsen kan  

 også være af overvejende økonomisk karakter.
Henvisning  

 kan fx forekomme i tilfælde, hvor kommunen selv er i stand til  

 løse opgaven fagligt forsvarligt, men hvor udgifterne i forbindelse  

 hermed væsentligt vil overstige det fastsatte takstbeløb, som  

 kommunerne efter bestemmelserne herom skal erlægge til amtskommunen,  

 når denne overtager ansvaret for barnet eller den unge.
Det kan som  

 hidtil aftales mellem amtet og kommunen, at opgaven udføres af  

 kommunen med amtskommunal finansiering bortset fra takstbeløbet.
 Når der mellem amtskommunen og kommunen er  

 opnået enighed om den konkrete foranstaltning, vil afgørelsen  

 almindeligvis kunne formodes at være tilfredsstillende for barnet.  

 Forældrene vil dog have mulighed for at påklage afgørelsen  

 til Klagenævnet, jf. forslaget til nr. 8.
 Såfremt der ikke kan opnås enighed mellem  

 parterne om den konkrete foranstaltning, kan kommunalbestyrelsen vælge  

 at omgøre sin beslutning om henvisning til amtet i henhold til  

 § 21, stk. 1, for derefter selv at iværksætte de  

 fornødne foranstaltninger eventuelt ved aftale med andre.  

 Kommunalbestyrelsen kan også vælge at overlade til amtet at  

 iværksætte den foranstaltning, hvorom enighed ikke kunne  

 opnås, men hvor kommunen ud fra en samlet vurdering finder, at barnets  

 udvikling kræver en særlig vidtgående hensyntagen eller  

 støtte, der bedst kan imødekommes ved den tilbudte  

 amtskommunale foranstaltning.
I alle tilfælde kan kommunalbestyrelsen og  

 amtsrådet som hidtil aftale, at en given foranstaltning faktisk  

 udføres af den part, der ikke bærer ansvaret i henhold til  

 § 20, men som vil kunne løse opgaven fagligt forsvarligt.
Den  

 ansvarlige - herunder økonomisk ansvarlige - forudsættes i  

 så fald at kompensere den udførende parts merudgifter.
 Den kommende evaluering af den samlede ordning, jf.  

 bemærkningerne til § 1, nr. 10, forudsættes bl.a. at  

 afdække, hvordan dette nye samarbejde kommer til at fungere.
Til nr. 3, 4, 6 og 9 Der er alene tale om tekniske ændringer.
Til nr. 5 og 7 Efter gældende lov kan amtsrådets  

 afgørelser om vidtgående specialundervisning og anden  

 specialpædagogisk bistand indbringes for undervisningsministeren inden  

 4 uger af de myndigheder, organisationer eller personer, som  

 afgørelsen angår.
I praksis er det i vid udstrækning  

 kommunerne, der klager over amtsrådets afgørelser eventuelt i  

 samarbejde med forældrene og eleven.
Forældre klager også i  

 nogen udstrækning på egen hånd.
Tvistighederne  

 vedrører både spørgsmål om amtets afvisning af at  

 godkende, at en elev har behov for vidtgående specialundervisning og  

 spørgsmål om det økonomiske ressourceniveau  og om  

 foranstaltningens nærmere karakter.
 Forslaget indebærer dels oprettelse af et  

 Klagenævn for den vidtgående specialundervisning, jf. forslagets  

 nr. 8, dels at det for fremtiden alene bliver forældrene, herunder  

 plejeforældre, der får adgang til at klage.
 Forældrene får efter forslaget en ret  

 til:
at klage over kommunalbestyrelsens afgørelse om at henvise  

 eleven til vidtgående specialundervisning ved en amtskommunal  

 foranstaltning, at klage over kommunalbestyrelsens afgørelse om ikke at  

 henvise en elev til vidtgående specialundervisning ved en amtskommunal  

 foranstaltning, at klage over kommunalbestyrelsens afgørelse om at  

 tilbagekalde en henvisning samt til at klage over amtsrådets beslutning om foranstaltningens  

 nærmere indhold.
 En kommunalbestyrelsens afgørelse om  

 specialundervisning og anden specialpædagogisk bistand efter § 20,  

 stk. 1, kan ikke indbringes for Klagenævnet.
De tvister, der erfaringsmæssigt indbringes for  

 ministeriet, beror i alt overvejende grad på, at en kommunalbestyrelse  

 og et amtsråd ikke kan blive enige om, hvilken indsats der er  

 nødvendig og tilstrækkelig.
Nyordningen med hensyn til  

 kompetencefordelingen mellem kommunalbestyrelsen og amtsrådet forventes  

 at indebære, at disse parter   i samarbejde med eleven og  

 forældrene   i højere grad finder en løsning, som de  

 berørte kan tilsluttet sig.
Til behandling af de klagesager, som  

 alligevel måtte opstå, findes det mest hensigtsmæssigt at  

 oprette et særligt klagenævn, der kan træffe  

 afgørelse i sådanne sager frem for at opretholde en mulighed for  

 at klage til undervisningsministeren.
Til nr. 8 Med henblik på den fremtidige behandling af  

 klagesager foreslås det i nr. 8, at der etableres et klagenævn,  

 der træffer den endelige administrative afgørelse i disse sager.  

 Det foreslås, at nævnet består af en formand, der skal  

 opfylde de almindelige betingelser for at blive udnævnt til dommer,  

 dvs. være cand.jur., og 2 faste medlemmer, hvoraf 1 beskikkes efter  

 indstilling fra Amtsrådsforeningen i Danmark og 1 efter indstilling fra  

 Kommunernes Landsforening, samt at der til den enkelte sag udpeges 1 person  

 med særlig fagekspertise på området.
Den  

 pågældende skal være udpeget af Kommunernes Landsforening  

 og Amtsrådsforeningen i fællesskab.
Det kan eventuelt efter  

 regler i nævnets forretningsorden ske på den måde, at  

 organisationerne udpeger en række sagkyndige, hvoraf formanden til brug  

 for den enkelte sag udvælger den til den pågældende sag  

 bedst egnede.
Desuden skal De Samvirkende Invalideorganisationer efter  

 forslaget udpege 1 medlem til den enkelte sag.
 Endvidere foreslås det, at undervisningsministeren  

 får bemyndigelse til efter indstilling fra nævnet at  

 fastsætte nærmere regler om Klagenævnets virksomhed.
Klagenævnets virksomhed er underlagt  

 forvaltningsloven, lov om offentlighed i forvaltningen, lov om offentlige  

 myndigheders registre og lov om offentlige myndigheders aktiver mv.  

 Undervisningsministeriet stiller sekretariatsbistand til rådighed for  

 nævnet.
Sekretariatet forudsættes underlagt nævnsformandens  

 instruktionsbeføjelser.
Til nr. 10 Det forudsættes, at den foreslåede ordning  

 evalueres efter 3 år, således at der foreligger et resultat af  

 evalueringen til brug for udarbejdelse af lovforslag i 2004 - 2005 med  

 henblik på fremsættelse i oktober 2005.
§ 2 Med henblik på, at kunne beskikke medlemmer til Klagenævnet  

 for vidtgående specialundervisning, jf. forslagets nr. 8,  

 foreslås det, at bestemmelsen træder i kraft dagen efter  

 offentliggørelsen i Lovtidende.
Bilag 1 Høringsliste Amtsrådsforeningen i Danmark Amtsrådsforeningen i Danmark, økonomisk konsulentkontor BUPL Børnerådet Danmarks Skolelederforening Danmarks Elevorganisation Danmarks Lærerforening Dansk Arbejdsgiverforening Dansk Friskoleforening De Samvirkende Invalideorganisationer Det Centrale Handicapråd Domstolsstyrelsen Folkeskoleelevernes Landsforening Fredriksberg Kommune Frederiksberg Kommune, Økonomisekretariatet Frie Grundskolers Fællesråd Frie Kostskolers Fællesråd Kommunernes Landsforening Kommunernes Landsforening, Økonomisk sekretariat Københavns Kommune Københavns Kommune, Økonomisekretariatet Landsforeningen for opholdssteder og skole- og behandlingstilbud Landsorganisationen i Danmark Nævnet for Etnisk Ligestilling Rådet for Uddannelses- og erhvervsvejledning Rådet for Etniske Minoriteter Skole og Samfund Skoledirektørforeningen Bilag 2 Lovforslaget sammenholdt med gældende tekst Gældende formulering Lovforslaget § 1 I lov om folkeskolen, jf. lovbekendtgørelse nr. 714 af 6. september  

 1999, foretages følgende ændringer:
 § 20. Det påhviler kommunalbestyrelsen at oprette  

 børnehaveklasser og at sørge for undervisning i grundskolen og  

 10. klasse, herunder specialundervisning og anden specialpædagogisk  

 bistand, af børn og unge under 18 år, der bor eller opholder sig  

 i kommunen, og hvis forældre ønsker dem optaget i folkeskolen,  

 jf. § 54. Endvidere påhviler det kommunalbestyrelsen at  

 sørge for specialpædagogisk bistand til børn, der endnu  

 ikke har påbegyndt skolegangen.
 1. § 20, stk. 2, affattes således:
Stk. 2. Uden for Københavns og Frederiksberg Kommuner  

 påhviler det dog amtsrådet at sørge for  

 specialundervisning af børn og unge under 18 år, der bor eller  

 opholder sig i amtskommunen, og hvis udvikling kræver en særlig  

 vidtgående hensyntagen eller støtte.
Tilsvarende påhviler  

 det amtsrådet at sørge for specialpædagogisk bistand til  

 børn, der endnu ikke har påbegyndt skolegangen.
 »Stk. 2. Uden for Københavns og Frederiksberg Kommuner  

 påhviler det dog amtskommunen at indrette og sørge for  

 specialundervisning af børn og unge under 18 år, der bor eller  

 opholder sig i amtskommunen, og som vedkommende kommunalbestyrelse har  

 henvist til amtsrådets foranstaltning, jf. § 21, stk. 1. Det  

 samme gælder børn, der henvises til specialpædagogisk  

 bistand, og som endnu ikke har påbegyndt skolegangen.«.
 Stk. 3. Specialundervisning kan indrettes i  

 dagbehandlingstilbud eller i et efter lov om social service oprettet eller  

 godkendt anbringelsessted, jf. § 22. Specialundervisning af den i  

 stk. 2 nævnte karakter kan endvidere indrettes i  

 kostskoleform.
 Stk. 4. Elever, der i løbet af skoleåret fylder  

 18 år, har ret til at fortsætte skolegangen i resten af  

 skoleåret.
 2. § 21 affattes således:
 § 21. Kommunalbestyrelsen foretager indstilling til  

 amtsrådet om specialundervisning og anden specialpædagogisk  

 bistand til børn, der er optaget i kommunens skoler, såfremt  

 børnenes udvikling kræver en særlig vidtgående  

 hensyntagen eller støtte, jf. stk. 2. Tilsvarende foretager  

 kommunalbestyrelsen indstilling om specialpædagogisk bistand til  

 børn, der endnu ikke har påbegyndt skolegangen.
»§ 21. Kommunalbestyrelsen foretager henvisning af børn  

 og unge til specialundervisning og anden specialpædagogisk bistand ved  

 amtsrådets foranstaltning, jf. § 20, stk. 2, når  

 kommunalbestyrelsen finder, at de pågældendes udvikling stiller  

 krav om en særlig vidtgående hensyntagen eller støtte, der  

 bedst kan imødekommes ved en amtskommunal foranstaltning.
Bestemmelsen  

 i § 12, stk. 2, finder tilsvarende anvendelse.
Stk. 2. Amtsrådet, i København og på  

 Frederiksberg kommunalbestyrelsen, træffer beslutning om  

 specialundervisning og anden specialpædagogisk bistand til børn  

 i børnehaveklasse og på 1.-10. klassetrin, såfremt  

 børnenes udvikling kræver en særlig vidtgående  

 hensyntagen eller støtte.
Tilsvarende træffer amtsrådet, i  

 København og på Frederiksberg kommunalbestyrelsen, beslutning om  

 specialpædagogisk bistand til børn, der endnu ikke har  

 påbegyndt skolegangen.
 Stk. 2. Amtsrådet, i København og på  

 Frederiksberg kommunalbestyrelsen, træffer afgørelse om det  

 nærmere indhold af foranstaltningen, jf. stk. 1. Amtsrådets  

 afgørelse træffes efter forhandling med kommunen på  

 grundlag af en indstilling fra kommunen, jf. § 12, stk. 2.«.
 3. I § 26, stk. 4, ændres »og daginstitution  

 eller formidlet dagpleje i henhold til lov om social bistand« til: »og  

 dagtilbud i henhold til lov om social service«.
§ 26. Kommunalbestyrelsen skal sørge for befordring  

 mellem skolen og hjemmet eller dettes nærhed af 1)	børn, der har længere skolevej end 2½ km i  

 børnehaveklasse og på 1.-3. klassetrin, 6 km på 4.-6.  

 klassetrin, 7 km på 7.-9. klassetrin og 9 km i 10. klasse, og 2)	børn, der har kortere skolevej, hvis hensynet til  

 børnenes sikkerhed i trafikken gør det særlig  

 påkrævet.
 Stk. 2. Kommunalbestyrelsen skal endvidere sørge for  

 befordring til og fra skole af syge og invaliderede elever.
 Stk. 3. Amtsrådet, i København og på  

 Frederiksberg kommunalbestyrelsen, skal sørge for befordring til og  

 fra skole af elever, der modtager undervisning af den i § 20,  

 stk. 2, nævnte karakter.
 Stk. 4. Bestemmelserne i stk. 1-3 finder tilsvarende  

 anvendelse på befordring mellem skole og daginstitution eller formidlet  

 dagpleje i henhold til lov om social bistand af elever, der uden for  

 skoletiden er anbragt i daginstitution m.v.
 Stk. 5. Forpligtelsen til at sørge for befordring efter  

 stk. 1 kan opfyldes ved at henvise eleverne til offentlige trafikmidler  

 eller ved at godtgøre deres udgifter til egen befordring.
 Stk. 6. Bestemmelserne i stk. 1 omfatter ikke elever, som  

 undervises i en anden skole end distriktsskolen, bortset fra elever, der er  

 henvist til undervisning i henhold til § 5, stk. 7, og  

 § 2.
 Stk. 7. Undervisningsministeren kan fastsætte  

 nærmere regler om bofordring.
 4. I § 51, stk. 2, 1. pkt., indsættes efter«  

 jf. dog stk. 3«: »og 4«, og 2. pkt. affattes således:
 § 51. Klage over afgørelser, der er truffet af de  

 enkelte skoler, kan inden 4 uger fra afgørelsens meddelelse indbringes  

 for de kommunale myndigheder.
 »Undervisningsministeren kan fastsætte regler om, at  

 andre afgørelser kan indbringes for ministeren.«.
 Stk. 2. Kommunalbestyrelsens afgørelse i henhold til  

 stk. 1 og andre beslutninger og afgørelser, som træffes af  

 kommunalbestyrelsen vedrørende det kommunale skolevæsen, kan  

 ikke indbringes for højere administrativ myndighed, jf. dog  

 stk. 3. Undervisningsministeren kan dog fastsætte regler om, at  

 visse afgørelser kan indbringes for ministeren.
 5. I § 51 indsættes efter stk. 2 som  

 nyt stykke:
 Stk. 3. Kommunalbestyrelsens afgørelser om  

 søskendemoderation og om fripladser i henhold til § 50,  

 stk. 2, kan indbringes for Det Sociale Ankenævn efter  

 Socialministeriets bekendtgørelse om betaling for ophold i dagtilbud  

 for børn.
 »Stk. 3. Kommunalbestyrelsens afgørelser om henvisning  

 eller afslag på henvisning til specialundervisning i henhold til  

 § 21, stk. 1, samt kommunalbestyrelsens afgørelse om at  

 tilbagekalde en henvisning kan inden 4 uger fra afgørelsens meddelelse  

 af forældrene, jf. § 54, stk. 1, indbringes for  

 Klagenævnet for vidtgående specialundervisning, jf. § 51  

 a.«.
Stk. 3 - 5 bliver herefter stk. 4 - 6 Stk. 4. Amtsrådets afgørelser i henhold til  

 stk. 1 og andre beslutninger og afgørelser, som træffes af  

 amtsrådet vedrørende det kommunale skolevæsen, kan ikke  

 indbringes for højere administrativ myndighed, jf. dog  

 stk. 4.
 6. I § 51, stk. 4, der bliver stk. 5,  

 ændres »jf. dog stk. 4« til: »jf. dog stk. 6«.
 7. § 51, stk. 5, der bliver stk. 6, affattes  

 således:
 Stk. 5. Amtsrådets afgørelser om undervisning i  

 henhold til § 20, stk. 2, kan inden 4 uger fra afgørelsens  

 meddelelse indbringes for undervisningsministeren af de myndigheder,  

 organisationer eller personer, som afgørelsen angår.
 »Stk. 6. Amtsrådets afgørelser i henhold til  

 § 21, stk. 2, kan inden 4 uger fra afgørelsens meddelelse af  

 forældrene, jf. § 54, stk. 1, indbringes for  

 Klagenævnet for vidtgående specialundervisning, jf. § 51  

 a.«.
 8. Efter § 51 i kapitel 9 indsættes:
»§ 51 a.
Klagenævnet for vidtgående  

 specialundervisning nedsættes af undervisningsministeren.
Formanden for  

 nævnet skal være cand.jur.1 medlem beskikkes efter indstilling  

 fra Amtsrådsforeningen i Danmark og 1 medlem efter indstilling fra  

 Kommunernes Landsforening.
Formanden og de 2 faste medlemmer beskikkes for 4  

 år.
For medlemmerne beskikkes stedfortrædere.
 Stk. 2. Nævnet tiltrædes for hver sag af 1  

 særligt sagkyndigt medlem udpeget af Amtsrådsforeningen i Danmark  

 og Kommunernes Landsforening i fællesskab og 1 medlem udpeget af De  

 Samvirkende Invalideorganisationer.
 Stk. 3. Nævnets møder er lukkede, medmindre  

 nævnet i den enkelte sag beslutter det modsatte.  

 Undervisningsministeren fastsætter nævnets forretningsorden.
 Stk. 4. Undervisningsministeren fastsætter efter  

 indstilling fra nævnet nærmere regler om nævnets  

 virksomhed.«.
 9. I § 54, stk. 1, ændres »og 36 - 38« til:  

 », 36 - 38 og 51«.
§ 54. Forældrenes rettigheder efter §§ 12-14, 20,  

 22, 27, 33, 34 og 36-38 og de i medfør af loven givne regler tilkommer  

 den eller de personer, som har forældremyndigheden over eleven.
Elever,  

 der ikke er undergivet forældremyndighed, træffer selv  

 afgørelse efter § 12, stk. 1 og 3, § 14, stk. 6,  

 § 20, stk. 1, § 22, stk. 4, og § 27,  

 stk. 1.
 Stk. 2. Bortset fra spørgsmålene om skolegangens  

 begyndelse og varighed kan skolen anse den, der har eleven i pleje, for  

 bemyndiget til at handle på forældremyndighedens indehavers  

 vegne.
 10. Efter § 56 indsættes:
»§ 56 a.
Bestemmelserne i § 20, stk. 2, § 21,  

 § 51, stk. 3 og 6, og § 51 a om ordningen af  

 specialundervisning og specialpædagogisk bistand tages op til revision  

 i folketingsåret 2005-2006.«.
