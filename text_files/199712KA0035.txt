Nr LSF 35 A Forslag til Lov om ændring af aktieafgiftsloven (Afgift af anparter og  

 konvertible obligationer) Fremsat af skatteministeren (Carsten Koch) den 22. oktober 1997 Vedtaget ved tredjebehandling den 16. december 1997 Lov nr. 974 af 17/12/1997 § 1 I lov om afgift ved overdragelse af aktier m.v. (aktieafgiftsloven), jf.  

 lovbekendtgørelse nr. 718 af 1. august 1994, som ændret ved § 42 i lov nr.  

 1071 af 20. december 1995, foretages følgende ændring:
 1. § 1 affattes således:
 » § 1. Ved salg eller bytte af danske eller udenlandske  

 aktier, omsættelige andelsbeviser, anparter i anpartsselskaber,  

 investeringsforeningsbeviser og lignende værdipapirer skal der betales afgift  

 til staten efter reglerne i denne lov.
Stk. 2. Afgiften betales også ved overdragelse af konvertible  

 obligationer og retten til at tegne sådanne samt ved overdragelse af  

 tegningsretter, aktieretter og interimsbeviser vedrørende de i stk. 1 nævnte  

 værdipapirer.« § 2 Loven træder i kraft den 1. januar 1998.
Oprindeligt fremsat forslag § 1 I lov om afgift ved overdragelse af aktier m.v. (aktieafgiftsloven), jf.  

 lovbekendtgørelse nr. 718 af 1. august 1994, som ændret ved § 42 i lov nr.  

 1071 af 20. december 1995, foretages følgende ændringer:
 1. § 1 affattes således:
 » § 1. Ved salg eller bytte af danske eller udenlandske  

 aktier, omsættelige andelsbeviser, anparter i anpartsselskaber,  

 investeringsforeningsbeviser og lignende værdipapirer skal der betales afgift  

 til staten efter reglerne i denne lov.
 Stk. 2. Afgiften betales også ved overdragelse af konvertible obligationer  

 og retten til at tegne sådanne samt ved overdragelse af tegningsretter,  

 aktieretter og interimsbeviser vedrørende de i stk. 1 nævnte  

 værdipapirer.«.
 2. § 4, stk. 1, nr. 4, affattes således:
 »4) når der ved fusion og omdannelse af selskaber m.v., jf.  

 stempellovens § 53, stk. 5, overdrages og ombyttes aktier m.v.,».
 3. I § 4, stk. 1, indsættes efter nr. 4 som nye numre:
»5) når der ved spaltning af selskaber og investeringsforeninger  

 overdrages og ombyttes aktier m.v., jf. stk. 4, 6) ved ombytning af aktier m.v., jf. stk. 5, 7) når der ved tilførsel af aktiver overdrages aktier m.v., jf. stk. 6, 8) når der overdrages aktier m.v. i boligaktieselskaber m.v., som er  

 omfattet af § 8 i lov om andelsboligforeninger og andre boligfællesskaber,  

 eller«.
 Nr. 5 bliver herefter nr. 9.
 4. I § 4 indsættes som nye stykker:
 » Stk. 4 . Ved spaltning forstås i denne lov den transaktion,  

 hvorved et selskab m.v. overfører en del af eller samtlige sine aktiver og  

 passiver til et eller flere eksisterende eller nye selskaber m.v. ved i  

 henhold til en pro rata-regel at tildele sine deltagere aktier m.v. i de  

 modtagende selskaber m.v. og eventuelt en kontant udligningssum på højst 10  

 pct. af disse værdipapirers pålydende værdi eller, når der ikke eksisterer en  

 pålydende værdi, deres bogførte værdi.
 Stk. 5 . Ved ombytning af aktier forstås i denne lov den  

 transaktion, hvorved et selskab erhverver en andel i et andet selskabs  

 aktiekapital med den virkning, at det opnår flertallet eller samtlige af  

 stemmerne i dette selskab, ved til gengæld for værdipapirer tilhørende  

 selskabsdeltagerne i det andet selskab at tildele dem aktier m.v. i det  

 første selskab og eventuelt en kontant udligningssum på højst 10 pct. af den  

 pålydende værdi, eller, når der ikke eksisterer en pålydende værdi, af den  

 bogførte værdi af de værdipapirer, som udleveres til gengæld herfor.
Stk. 6 . Ved tilførsel af aktiver forstås i denne lov den  

 transaktion, hvorved et selskab m.v. uden at være opløst tilfører den samlede  

 eller en eller flere grene af sin virksomhed til et andet selskab m.v. mod at  

 få tildelt aktier m.v. i det modtagende selskabs kapital.
Ved en gren af en  

 virksomhed forstås alle aktiver og passiver i en afdeling af et selskab m.v.,  

 som ud fra et organisationsmæssigt synspunkt udgør en selvstændig bedrift,  

 dvs. en samlet enhed, der kan fungere ved hjælp af egne midler.«.
§ 2 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 749 af 13. august  

 1996, som ændret ved § 1 i lov nr. 1212 af 27. december 1996, § 1 i lov nr.  

 1219 af 27. december 1996, § 4 i lov nr. 1223 af 27. december 1996, § 1 i lov  

 nr. 440 af 10. juni 1997 og § 1 i lov nr. 447 af 10. juni 1997 foretages  

 følgende ændringer:
 1. § 13, stk. 1, 1. pkt., affattes således:
 »Ved ombytning af aktier har aktionærerne i det erhvervede selskab  

 adgang til beskatning efter reglerne i §§ 9 og 11 i fusionsskatteloven, når  

 det erhvervende og det erhvervede selskab enten er omfattet af begrebet  

 selskab i en medlemsstat i artikel 3 i direktiv 90/434/EØF, eller er  

 selskaber, som svarer til danske aktie- eller anpartsselskaber, men som er  

 hjemmehørende i lande udenfor EU.«.
 2. I § 13, stk. 3, 2. pkt., ændres »de ombyttede  

 aktiers værdi« til: »den pålydende værdi eller, når der ikke  

 eksisterer en pålydende værdi, af den bogførte værdi af de værdipapirer, som  

 udleveres til gengæld herfor«.
§ 3 I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 954 af 5. november 1996, som  

 ændret ved § 2 i lov nr. 1212 af 27. december 1996, foretages følgende  

 ændring:
 1. I § 15 a indsættes som stk. 4 :
» Stk. 4 . Ligningsrådet kan tillade, at lovens regler bringes  

 i anvendelse ved spaltning af investeringsforeninger.
Ligningsrådet kan  

 fastsætte særlige vilkår for tilladelsen.«.
§ 4 Stk. 1. Loven træder i kraft dagen efter bekendtgørelsen i  

 Lovtidende, § 1, nr. 1, og § 3 dog først den 1. januar 1998.
 Stk. 2. § 1, nr. 2, 3 og 4 har virkning for overdragelser, der  

 finder sted fra og med datoen for lovforslagets fremsættelse i Folketinget. §  

 2 har virkning for aktieombytninger, der foretages den 1. januar 1998 eller  

 senere. § 3 har virkning for spaltninger, når spaltningsdatoen er den 1.  

 januar 1998 eller senere.
Bemærkninger til lovforslaget Almindelige bemærkninger Lovforslaget indeholder forslag til ændring af aktieafgiftsloven,  

 aktieavancebeskatningsloven og fusionsskatteloven.
Aktieafgiftsloven Efter fusionsskattelovens regler er der mulighed for, at  

 strukturrationaliseringer i form af fusion, spaltning og tilførsel af aktiver  

 kan gennemføres, uden at strukturomlægningen udløser beskatning.
Tilsvarende  

 gælder for ombytning af aktier efter aktieavancebeskatningsloven.
Reglerne  

 har delvist deres baggrund i EU's direktiv om en fælles beskatningsordning  

 ved fusion, spaltning, tilførsel af aktiver og ombytning af aktier (direktiv  

 90/434/EØF af 23. juli 1990), hvis implementering i 1992 medførte en  

 udvidelse af adgangen til at foretage skattefri omstruktureringer.
Baggrunden  

 for direktivet var bl.a. et ønske om at sikre, at virksomhederne kan tilpasse  

 sig vilkårene i det fælles marked, øge deres produktivitet og styrke deres  

 konkurrencemæssige stilling internationalt.
Ifølge aktieafgiftsloven er der kun afgiftsfritagelse for beholdninger af  

 aktier m.v., der overdrages ved fusioner og omdannelser af selskaber.
Der  

 skal således betales afgift af de beholdninger af aktier m.v., der overdrages  

 i forbindelse med spaltninger og tilførsel af aktiver.
 Desuden skal deltagerne i selskaber m.v. betale afgift af de aktier, der  

 ombyttes i forbindelse med fusion, spaltning og ombytning af aktier.
Med henblik på yderligere at lette ovennævnte strukturrationaliseringer  

 foreslår regeringen en modernisering af aktieafgiftsloven, således at aktier  

 m.v., der overdrages og ombyttes i forbindelse med fusion, spaltning,  

 tilførsel af aktiver og ombytning af aktier, fritages for afgift.
Fritagelsen  

 foreslås at omfatte såvel skattefri strukturrationaliseringer som  

 strukturrationaliseringer, der kunne gennemføres skattefrit, men vælges at  

 blive gennemført som skattepligtige transaktioner.
 Samtidig foreslås det at udvide afgiftspligten til konvertible  

 obligationer og anparter i anpartsselskaber, således at disse ligestilles med  

 aktier afgiftsmæssigt.
Konvertible obligationer er obligationer udstedt af et aktie- eller  

 anpartsselskab, hvor obligationsejeren har ret til at ombytte obligationen  

 med aktier eller anparter i selskabet på nærmere fastsatte vilkår.
En  

 konvertibel obligation indeholder således både en pengefordring og en ret til  

 at tegne aktier og er i aktieavancebeskatningsloven ligestillet med aktier.  

 De konvertible obligationer bør derfor også være omfattet af  

 aktieafgiftsloven, der lægger afgift på tegningsretter m.v.
Den gældende undtagelse for anparter medfører bl.a., at det ved salg af  

 unoterede aktier i et aktieselskab er muligt at undgå aktieafgiften ved at  

 omdanne aktieselskabet til et anpartsselskab, før salget foretages, for  

 derefter at omdanne til et aktieselskab igen.
Omkostningen ved at omdanne til  

 et anpartsselskab kan i mange tilfælde være relativt lille i forhold til  

 aktieafgiften.
Herudover anvendes afgiftsfritagelsen for anparter til at omgå  

 stempelafgift ved salg af ejendomme ved at »indkapsle« en ejendom i  

 et anpartsselskab, således at det er anparterne, der sælges og ikke  

 ejendommen.
Forslaget vil fjerne disse muligheder for forvridninger.
Aktieavancebeskatningsloven Lovforslaget indeholder to forslag til justering af reglerne for  

 succession ved ombytning af aktier i et selskab med aktier i et andet  

 selskab.
Formålet er dels at sidestille aktier i selskaber i lande uden for  

 EU med aktier i selskaber i lande inden for EU (herunder Danmark) i relation  

 til reglerne om succession ved aktieombytning og dels at sikre, at den  

 tilladte kontante udligningssum beregnes på samme måde, uanset hvilken af de  

 to ombytningsmuligheder i aktieavancebeskatningsloven, der anvendes.
 Ved succession forstås, at ombytningen ikke udløser beskatning hos  

 aktionærerne, og at de modtagne aktier anses for anskaffet på samme  

 tidspunkt, til samme anskaffelsessummer og i samme hensigt, som de ombyttede  

 aktier.
1. Sidestillelse af aktier i selskaber i tredjelande med aktier i  

 selskaber i EU Aktieavancebeskatningslovens § 13 indeholder regler om, at aktieombytning  

 kan ske med succession i følgende to tilfælde:
For det første når såvel det erhvervede som det erhvervende selskab er  

 selskaber i en medlemsstat efter EU's fusionsdirektiv, og det erhvervende  

 selskab ved aktieombytningen opnår at besidde flertallet af stemmerne i det  

 erhvervede selskab.
De nærmere regler herom findes i  

 aktieavancebeskatningslovens § 13, stk. 1 og 2. Begrundelsen for  

 afgrænsningen til selskaber i EU er, at reglerne inkorporerer EU's  

 fusionsdirektiv (90/434/EØF) i dansk ret, og dette direktiv omhandler alene  

 selskaber i EU-lande.
For det andet når det erhvervende selskab ved aktieombytningen opnår at  

 besidde alle aktierne i det erhvervede selskab.
I dette andet tilfælde er det  

 intet krav, at selskaberne er hjemmehørende i EU.
De nærmere regler herom  

 findes i aktieavancebeskatningslovens § 13, stk. 3.
Virkningen af de gældende regler er således, at hvis såvel det erhvervede  

 som det erhvervende selskab er hjemmehørende i EU, kan der gives tilladelse  

 til aktieombytning med succession, hvis blot det erhvervende selskab ved  

 ombytningen opnår at besidde flertallet af stemmerne i det erhvervede  

 selskab.
Hvis et af selskaberne er hjemmehørende uden for EU, kan tilladelse  

 til succession imidlertid kun gives, hvis det erhvervende selskab opnår at  

 besidde samtlige aktier i det erhvervede selskab efter ombytningen.
 Dette foreslås ændret således, at der også kan gives tilladelse til  

 succession ved ombytning af aktier, hvor enten det erhvervede eller det  

 erhvervende selskab eller begge selskaber er hjemmehørende uden for EU, og  

 hvor det erhvervende selskab ved ombytningen opnår at besidde flertallet af  

 stemmerne i det erhvervede selskab, men ikke alle aktierne i dette selskab.
Reglen om succession ved ombytninger, hvor det erhvervende selskab opnår  

 at besidde alle aktierne i det erhvervede selskab, foreslås opretholdt ved  

 siden af de foreslåede regler.
Dette begrundes med, at disse regler kan  

 anvendes, hvis der efter en ombytning, hvor det erhvervende selskab har  

 opnået en besiddelse af flertallet af stemmerne, foretages en ny ombytning,  

 hvor det erhvervende selskab erhverver resten af aktierne.
Reglerne i § 13, stk. 1 og 2, om ombytninger, hvor det erhvervende selskab  

 opnår at besidde flertallet af stemmerne i det erhvervede selskab, omfatter  

 som sagt kun de tilfælde, hvor det erhvervede og det erhvervende selskab  

 begge er selskaber i EU-lande.
Efter fusionsdirektivet omfatter disse regler,  

 når der er tale om danske selskaber, alene aktie- og anpartsselskaber.
Det  

 foreslås derfor, at der må stilles krav om, at de selskaber uden for EU, som  

 foreslås omfattet af bestemmelsen, skal svare til danske aktie- eller  

 anpartsselskaber.
2. Harmonisering af beregningen af den maksimale kontante  

 udligningssum Ved aktieombytningerne er udgangspunktet, at der alene kan gives  

 tilladelse til succession, hvis de ombyttende aktionærer alene modtager  

 aktier i det erhvervende selskab som vederlag for aktierne i det erhvervede  

 selskab.
Dog kan der udbetales en mindre kontant udligningssum.
 Ved aktieombytninger efter aktieavancebeskatningslovens § 13, stk. 1 og 2,  

 (ombytninger, hvor det erhvervende selskab ved ombytningen opnår at besidde  

 flertallet af stemmerne i det erhvervede selskab), kan den kontante  

 udligningssum udgøre maksimalt 10 pct. af de udleverede aktiers pålydende  

 værdi, eller disse aktiers bogførte værdi, hvis der ikke findes en pålydende  

 værdi .
 Ved aktieombytninger efter aktieavancebeskatningsloven § 13, stk. 3,  

 (ombytninger, hvor det erhvervende selskab opnår at besidde alle aktierne i  

 det erhvervede selskab), kan den kontante udligningssum maksimalt udgøre  

10 pct. af de ombyttede aktiers kursværdi .
Reglerne i stk. 3 kan anvendes som supplement til reglerne i stk. 1, idet  

 en ombytning kan ske i to omgange.
Ved første ombytning opnår det erhvervende  

 selskab at besidde flertallet af stemmerne i det erhvervede selskab.
Ved  

 anden ombytning erhverves resten af aktierne.
Det er derfor hensigtsmæssigt,  

 at den maksimale kontante udligningssum beregnes på samme måde i de to  

 regler.
Beregningsmåden ved ombytninger efter stk. 1 og 2 følger EU's  

 fusionsdirektiv.
Det er dermed ikke muligt at ændre på denne beregningsmåde.  

 Derfor foreslås det, at denne beregningsmåde overføres til stk. 3.
Dette indebærer, at det er en forudsætning for tilladelse til succession  

 ved alle aktieombytninger, at den kontante udligningssum ikke overstiger 10  

 pct. af de udleverede aktiers pålydende værdi eller disse aktiers bogførte  

 værdi, hvis der ikke findes en pålydende værdi.
Ved beregningen ses der på  

 aktieombytningen under eet.
En enkelt aktionær kan således godt modtage en  

 kontant udligningssum på mere end 10 pct., hvis blot andre aktionærer  

 modtager mindre end 10 pct., således at der samlet ikke udbetales kontante  

 udligningssummer på mere end 10 pct.
Den tidligere opfattelse, hvorefter den  

 kontante udligningssum skulle fordeles ligeligt mellem aktionærerne, er ikke  

 længere gældende, jf.
TfS 97, 229.
Fusionsskatteloven Lovforslaget har til formål at lette omdannelsen af virksomheder ved at  

 imødekomme et ønske fra Investeringsforeningsrådet om, at  

 investeringsforeninger får adgang til at anvende fusionsskattelovens regler  

 om succession ved spaltning.
 Dette sker ved i fusionsskatteloven at indsætte en bestemmelse om, at  

 Ligningsrådet kan tillade, at lovens regler bringes i anvendelse ved  

 spaltning af investeringsforeninger.
 Bestemmelsen svarer til fusionsskattelovens § 14, stk. 2, der giver  

 Ligningsrådet mulighed for at tillade, at lovens regler bringes i anvendelse  

 ved fusion af investeringsforeninger.
Administrative konsekvenser Aktieafgiftsloven Forslaget skønnes ikke at medføre nævneværdige administrative  

 konsekvenser.
Aktieavancebeskatningsloven Forslaget skønnes at medføre et årligt merarbejde i ToldSkat på 1-2  

 årsværk og et tilsvarende merarbejde i kommunerne som følge af en stigning i  

 antallet af godkendelsessager.
Herudover skønnes forslaget ikke at medføre  

 nævneværdige administrative konsekvenser.
Fusionsskatteloven Ifølge forslaget skal investeringsforeningerne indhente tilladelse fra  

 Ligningsrådet til at anvende fusionsskattelovens regler om spaltning.  

 Antallet af sager må imidlertid forventes at blive meget begrænset.
Forslaget  

 vil således ikke få administrative konsekvenser af betydning.
Provenumæssige konsekvenser Aktieafgiftsloven Det samlede aktieafgiftsprovenu skønnes i 1997 og 1998 til 550 mill. kr.
Der foreligger ikke oplysninger om aktieafgiftsprovenuets sammensætning på  

 kilder, således at der ikke er holdepunkter for et skøn over forslagets  

 provenubevægelser.
Gennemførelse af de foreslåede afgiftsfritagelser for  

 beholdninger af aktier m.v., der overdrages som led i spaltning af selskaber  

 og af fritagelsen af ombytningen af aktionærernes aktier i forbindelse med  

 fusioner, spaltning m.v., vil medføre et provenutab.
Det vil dels komme i  

 form af bortfald af aktieafgift fra omstruktureringer, der ville blive  

 gennemført efter den gældende lovgivning, dels fra aktieoverdragelser, der i  

 medfør af forslaget sker som afgiftsfrie spaltninger, aktieombytninger m.v.
 På den anden side vil den foreslåede udvidelse af afgiftspligten til også  

 at omfatte handel med anparter og konvertible obligationer indebære et  

 merprovenu.
 Samlet skønnes det med stor usikkerhed, at der kan blive tale om et  

 nettoprovenutab på måske 25 mill. kr. årligt fra og med finansåret 1998.
Aktieavancebeskatningsloven Forslagets udvidede adgang til anvendelse af succession vil medføre en  

 udskydelse af beskatningen, og ved ombytning inden for de første 3 års  

 ejertid vil forslaget for personlige aktionærer kunne indebære en lempeligere  

 aktieindkomstbeskatning og for selskabsaktionærer eventuelt bortfald af  

 beskatningen.
Der foreligger ikke statistiske oplysninger, der gør det muligt  

 at skønne over provenutabet, men det vurderes at være af begrænset størrelse,  

 muligvis i størrelsesordenen 10 mill. kr. årligt.
Fusionsskatteloven Forslaget om, at der kan gives tilladelse til, at fusionsskattelovens  

 regler bringes i anvendelse ved spaltning af investeringsforeninger, skønnes  

 ikke at have nævneværdige provenumæssige konsekvenser, da adgangen til  

 succession må antages at være en forudsætning for, at afdelinger i  

 investeringsforeninger vil blive spaltet.
Erhvervsøkonomiske konsekvenser Aktieafgiftsloven Forslaget medfører en økonomisk lettelse af de strukturrationaliseringer,  

 der er forbundet med fusion, spaltning, tilførsel af aktiver og ombytning af  

 aktier, hvilket vil have positive konsekvenser for erhvervslivet.
 Forslaget udvider desuden afgiftspligten til anparter i anpartsselskaber  

 og konvertible obligationer, hvilket medfører en forøgelse af omkostningen  

 ved at handle med de nævnte værdipapirer. Ændringen antages dog ikke at  

 påvirke omsætningen af de pågældende værdipapirer væsentligt.
Aktieavancebeskatningsloven Forslaget medfører forøgede muligheder for aktieombytning med succession,  

 når der er involveret selskaber uden for EU.
Dette medfører en forbedring af  

 mulighederne for opbygning og justering af koncernstrukturer.
Forslaget må  

 dermed antages at have positive erhvervsøkonomiske konsekvenser.
Fusionsskatteloven Forslaget fremsættes på baggrund af et ønske fra investeringsforeningerne  

 om at få adgang til at anvende fusionsskattelovens regler om spaltning og vil  

 gøre omdannelse og omstruktureringer af sådanne foreninger lettere.
Miljømæssige konsekvenser Lovforslaget skønnes ikke at have miljømæssige konsekvenser.
EU-retlige aspekter Aktieafgiftsloven Der vurderes ikke at være EU-retlige aspekter forbundet med forslaget.
Aktieavancebeskatningsloven Ved forslaget udvides anvendelsesområdet for de regler om aktieombytning,  

 som indførtes for at inkorporere fusionsdirektivet i dansk ret, således at  

 reglerne også kommer til at omfatte aktier i selskaber i tredjelande.
En  

 sådan udvidelse er ikke i strid med fusionsdirektivet.
Fusionsskatteloven Forslaget skønnes ikke at indeholde EU-retlige aspekter.
Bemærkninger til de enkelte bestemmelser Til § 1 Til nr. 1 Det foreslås at udvide afgiftsgrundlaget til at omfatte anparter i  

 anpartsselskaber og konvertible obligationer, således at disse ligestilles  

 med aktier afgiftsmæssigt.
Til nr. 2 Efter de gældende regler skal deltagerne i selskaber m.v. betale  

 aktieafgift i forbindelse med en fusion, når deres aktier m.v. i det  

 indskydende (ophørende) selskab ombyttes med aktier i det modtagende selskab.  

 Det foreslås, at ombytningen af aktier m.v. ved en fusion fritages for  

 afgift.
For så vidt angår aktiebeholdninger, der overdrages i forbindelse med  

 fusion og omdannelse af selskaber m.v., medfører forslaget ingen ændringer.
Til nr. 3 og 4 Det foreslås, at der gives afgiftsfritagelse for beholdninger af aktier  

 m.v., som overdrages fra det indskydende selskab m.v. til et eller flere af  

 de modtagende selskaber m.v. i forbindelse med spaltning og tilførsel af  

 aktiver.
Spaltning og tilførsel af aktiver er defineret i forslagets nr. 4.  

 Definitionerne svarer til definitionerne af spaltning og tilførsel af aktiver  

 i fusionsskatteloven.
Med definitionen af spaltning foreslås der derfor  

 fritagelse ved såvel fuldstændig spaltning som ved delvis spaltning, dvs. når  

 det indskydende selskab m.v. fortsætter.
Anpartsselskaber er principielt  

 omfattet af bestemmelsen, selv om transaktionen endnu ikke er mulig efter  

 selskabslovgivningen.
Det er ikke en forudsætning for afgiftsfritagelsen, at  

 transaktionen gennemføres som en skattefri spaltning m.v.
Svarende til forslaget vedrørende fusion under nr. 2 foreslås det desuden,  

 at aktier m.v., der tilhører deltagerne i det indskydende (ophørende) selskab  

 m.v., og som ved en spaltning ombyttes med aktier m.v. i de modtagende  

 selskaber m.v., fritages for afgift.
Desuden foreslås det, at aktier m.v.  

 tilhørende deltagerne i det erhvervede selskab m.v., og som ved ombytning af  

 aktier ombyttes med aktier i det erhvervende selskab m.v., fritages for  

 afgift.
 Ombytning af aktier er som de øvrige transaktioner defineret i forslagets  

 nr. 4. Definitionen svarer til definitionen i aktieavancebeskatningsloven.
Det foreslås endvidere, at aktier m.v. i boligaktieselskaber m.v. omfattet  

 af § 8 i lov om andelsboligforeninger og andre boligfællesskaber fritages for  

 afgift.
Aktier m.v. i disse selskaber er kendetegnet ved, at der til aktien  

 m.v. er knyttet en brugsret til en beboelseslejlighed i selskabets ejendom.  

 Ved at fritage disse aktier m.v. opnås der en afgiftsmæssig ligestilling med  

 andelsbeviser i andelsboligforeninger.
Til § 2 Til nr. 1 Det foreslås at adgangen til at meddele tilladelse til succession ved  

 ombytning af aktier, hvor det erhvervende selskab opnår at besidde flertallet  

 af stemmerne i det erhvervede selskab, udvides fra alene at gælde, når begge  

 selskaber er selskaber i EU-lande til også at gælde, når et af selskaberne  

 eller begge selskaber er hjemmehørende udenfor EU og er aktie- eller  

 anpartsselskabslignende selskaber.
Afgørelsen af, om der er tale om et aktie- eller anpartsselskabslignende  

 selskab træffes i forbindelse med behandlingen af ansøgningen om meddelelse  

 af tilladelse til succession ved ombytning af aktier.
Det er i denne  

 forbindelse ansøgeren, der gennem forelæggelse af oplysninger om selskabet og  

 om de regler, selskabet er undergivet, skal kunne dokumentere, at der er tale  

 om et selskab, som svarer til et dansk aktie- eller anpartsselskab.
Ved afgørelsen lægges der særligt vægt på følgende: Der skal være tale om  

 et erhvervsdrivende selskab med en fast indskudskapital, i hvilket ingen af  

 deltagerne hæfter personligt for selskabets forpligtelser, men hvor hæftelsen  

 er begrænset til den af deltagerne indskudte kapital og selskabets øvrige  

 formue, og som er undergivet en retlig regulering.
Dog kan der også lægges  

 vægt på andre momenter.
Mindre væsentlige fravigelser i forhold til danske  

 aktie- og anpartsselskaber bevirker dog ikke, at tilladelse til succession  

 vil være udelukket.
Til nr. 2 Det foreslås, at reglerne om beregning af den maksimale kontante  

 udligningssum i aktieavancebeskatningslovens § 13, stk. 3, harmoniseres med  

 reglerne i samme bestemmelses stk. 2.
Den maksimale kontante udligningssum udgør dermed 10 pct. af den pålydende  

 værdi af de udleverede aktier eller den bogførte værdi af disse aktier, hvis  

 der ikke findes nogen pålydende værdi.
Ved beregningen ses aktieombytningen  

 under eet.
Enkelte aktionærer kan således - uden herved at blive forhindret i  

 at succedere - godt tildeles en kontant udligningssum på mere end 10 pct. af  

 de udleverede aktiers pålydende værdi, blot der samlet set ikke udbetales  

 kontante udligningssummer, som overstiger 10 pct. af den pålydende værdi af  

 samtlige de udleverede aktier.
Overstiger de samlede kontante  

 udligningssummer 10 pct. af den pålydende værdi af samtlige udleverede  

 aktier, kan der ikke meddeles tilladelse til succession, hverken for de  

 aktionærer, der modtager de høje kontante udligningssummer, eller for de  

 øvrige aktionærer, som deltager i ombytningen.
Det bemærkes, at efter fusionsskattelovens § 9 anses en til de kontante  

 udligningssummer svarende andel af de ombyttede aktier for afstået ved  

 ombytningen.
Ombyttes således f.eks. aktier med en pålydende værdi på 500.000  

 kr. og en kursværdi på 1 mill. kr., og udbetales der en udligningssum på  

 50.000 kr., anses aktier med en kursværdi på 50.000 kr. og dermed en  

 pålydende værdi på 25.000 kr. for afstået ved ombytningen.
Der succederes  

 dermed kun, for så vidt angår de resterende aktier med en kursværdi på  

 950.000 kr. og en pålydende værdi på 475.000 kr.
Til § 3 Det foreslås, at der i fusionsskattelovens § 15 a som stk. 4 indsættes en  

 bestemmelse om, at Ligningsrådet kan tillade, at lovens regler bringes i  

 anvendelse ved spaltning af investeringsforeninger.
Ligningsrådet kan  

 fastsætte særlige vilkår for tilladelsen.
Lov nr. 476 af 10. juni 1997 om investeringsforeninger og  

 specialforeninger indeholder i § 58, stk. 1, en bestemmelse om, at en  

 beslutning om fusion af to eller flere foreninger eller to eller flere  

 afdelinger af samme forening samt beslutning om spaltning af en forening  

 eller en afdeling heraf ikke er gyldig, før Finanstilsynet har givet  

 tilladelse til fusionen eller spaltningen.
I § 58, stk. 2, anføres det, at  

 aktieselskabslovens regler om fusion og spaltning med de fornødne  

 tillempelser finder anvendelse på investeringsforeninger og afdelinger heraf.  

 § 58 lovfæster hidtidig praksis.
Ifølge fusionsskattelovens § 14, stk. 2, kan Ligningsrådet tillade, at  

 fusionsskattelovens regler bringes i anvendelse ved fusion af  

 investeringsforeninger.
Ligningsrådet kan fastsætte særlige vilkår for  

 tilladelsen.
Der er ikke hjemmel til at lade investeringsforeningerne anvende  

 lovens regler om succession ved spaltning.
De selskaber, der efter fusionsskattelovens § 15 a, stk. 1, kan opnå  

 tilladelse til at anvende lovens regler om spaltning, er selskaber, der er  

 omfattet af begrebet selskab i en medlemsstat i fusionsdirektivets artikel 3.  

 For Danmarks vedkommende vil det sige aktie- og anpartsselskaber.
Der er dog  

 ikke indført selskabsretlige regler for spaltning af anpartsselskaber.
 Investeringsforeningsrådet har i forbindelse med lovfæstelsen af den  

 selskabsretlige adgang til spaltning af investeringsforeninger udtrykt ønske  

 om, at investeringsforeningerne også skal kunne anvende fusionsskattelovens  

 regler om spaltning.
Det fremgår af bemærkningerne til § 58 i lov om investeringsforeninger og  

 specialforeninger, at spaltning typisk vil foregå ved, at foreningens enkelte  

 afdelinger bliver selvstændige investeringsforeninger eller overgår til en  

 anden forening.
En forening, der ikke er opdelt i afdelinger, eller en enkelt  

 afdeling, kan dog også spaltes.
 For investeringsforeninger, der er opdelt i afdelinger med hver deres  

 særskilte formue, bedømmes skattepligten for hver afdeling for sig, og en  

 udskillelse af disse afdelinger uden omfordeling af medlemmerne vil ikke have  

 skattemæssige konsekvenser for foreningen eller medlemmerne.
 En spaltning, hvorved den enkelte afdeling opdeles, vil imidlertid  

 indebære, at der skal ske afståelsesbeskatning, medmindre der indføres  

 hjemmel til, at fusionsskattelovens regler om succession kan bringes i  

 anvendelse ved spaltning af investeringsforeninger.
 Ved spaltning forstås i henhold til fusionsskattelovens § 15 a, stk. 2,  

 den transaktion, hvorved et selskab overfører en del af eller samtlige sine  

 aktiver eller passiver til et eller flere eksisterende eller nye selskaber  

 ved i henhold til en pro rata-regel at tildele sine selskabsdeltagere aktier  

 eller anparter i det eller de modtagende selskaber og eventuelt en kontant  

 udligningssum på højst 10 pct. af disse værdipapirers pålydende værdi eller,  

 når der ikke eksisterer en pålydende værdi, deres bogførte værdi.
For en investeringsforening vil det sige, at den overfører sine aktiver og  

 passiver til eksempelvis to nye foreninger, og at medlemmerne tildeles  

 beviser i begge disse afdelinger samt eventuelt en kontant udligningssum på  

 højst 10 pct. af investeringsbevisernes værdi.
Fordelingen af beviser og den  

 kontante udligningssum skal ske i henhold til en pro rata-regel, således at  

 det indbyrdes forhold mellem medlemmerne i afdelingerne svarer til det  

 oprindelige forhold.
Spaltning efter fusionsskattelovens regler vil således ikke give adgang  

 til at omgruppere medlemmerne.
Det er nødvendigt, at medlemmerne tildeles  

 beviser i begge afdelinger efter en pro rata-regel, for at man kan tale om  

 succession for deres vedkommende.
En imødekommelse af investeringsforeningernes ønske foreslås gennemført  

 ved i fusionsskatteloven at indsætte en bestemmelse om spaltning af  

 investeringsforeninger svarende til lovens § 14, stk. 2, om fusion.
Spaltning  

 under anvendelse af fusionsskattelovens regler vil kræve tilladelse fra  

 Ligningsrådet.
Ligningsrådet vil kunne fastsætte særlige vilkår for  

 tilladelsen.
Det er i den almindelige regel i fusionsskattelovens § 15 a, stk. 1,  

 ligeledes fastsat, at det er en betingelse for anvendelse af  

 fusionsskattelovens regler om spaltning, at der er opnået tilladelse hertil  

 fra Ligningsrådet.
Ifølge Ligningsrådets hidtidige praksis har  

 spaltningsreglerne ikke kunnet anvendes til at gennemføre interesseopdelinger  

 af selskaber med skattemæssig succession.
Ligningsrådet har således i forbindelse med tilladelser til spaltning af  

 aktieselskaber i visse situationer fastsat vilkår om, at de i forbindelse med  

 spaltningen modtagne aktier eller anparter ikke inden for en periode på 3 år  

 må afhændes således, at der sker en forrykkelse af det indbyrdes ejerforhold,  

 eller således, at det medfører, at kontantvederlæggelsen overstiger 10 pct.  

 af pålydende værdi af de modtagne aktier eller anparter.
Til grund herfor  

 ligger bl.a. en erklæring fra Rådet og Kommissionen i et rådsprotokollat til  

 fusionsdirektivets artikel 11, stk. 1, om, at en medlemsstat kan fravige  

 fusionsdirektivet, hvis for eksempel en spaltning medfører, at det spaltede  

 selskab opdeles mellem dets aktionærer, samt fusionsskattelovens § 2, hvoraf  

 det fremgår, at den kontante udligningssum højst må være på 10 pct. af de  

 modtagne værdipapirers pålydende værdi.
For så vidt angår investeringsforeninger gør der sig det særlige forhold  

 gældende, at medlemmerne til hver en tid kan kræve sig indløst.
Denne  

 indløsningsret fremgår af § 1 i lov om investeringsforeninger og  

 specialforeninger og er implementeret i henhold til  

 investeringsforeningsdirektivet.
 På baggrund heraf, og da omstændighederne omkring spaltning af en  

 investeringsforening, som typisk har mange medlemmer, ikke kan sammenlignes  

 med en situation, hvor nogle få aktionærer vil opdele et selskab mellem sig,  

 vil der ikke være grundlag for i samme omfang at opstille vilkår om, at der  

 ikke inden for en vis periode efter spaltningen må ske kontant indløsning af  

 medlemmerne.
En spaltning kan efter fusionsskattelovens § 15 a, stk. 2, gennemføres,  

 uden at det indskydende selskab ophører.
I så fald skal de aktiver og  

 passiver, der overføres til det modtagende selskab eller til hvert af de  

 modtagende selskaber, ifølge § 15 a, stk. 3, udgøre en gren af en virksomhed,  

 jf. reglen vedrørende tilførsel af aktiver i § 15 c, stk. 2. Det er  

 imidlertid vanskeligt at forestille sig, at der i de enkelte afdelinger af en  

 investeringsforening kan findes organisationsmæssige grenopdelinger, således  

 at en spaltning kan gennemføres, uden at den indskydende afdeling ophører.  

 Afgørelsen heraf må dog bero på de konkrete omstændigheder, som vil blive  

 vurderet i anledning af en eventuel ansøgning om spaltning.
Den skattemæssige definition af investeringsforeninger er ikke knyttet til  

 lov om investeringsforeninger.
Specialforeninger vil således som hovedregel  

 være omfattet af begrebet investeringsforeninger, når dette er anvendt i  

 skattelovgivningen.
Ifølge gældende praksis på skatteområdet bliver  

 foreninger med meget få medlemmer imidlertid ikke betragtet som selvstændige  

 skattesubjekter, hvilket kan få betydning for specialforeninger med få  

 medlemmer.
Der sondres mellem kontoførende investeringsforeninger og bevisudstedende  

 foreninger, ligesom der i relation til de bevisudstedende foreninger sondres  

 mellem de akkumulerende og udloddende foreninger.
En udloddende forening er  

 ikke undergivet beskatning.
Beskatningen af de udloddede udbytter sker  

 derimod hos foreningens medlemmer efter transparensprincippet, der betyder,  

 at beskatningen i stor udstrækning sker, som om medlemmet selv havde  

 foretaget en direkte investering i det pågældende værdipapir.
De  

 akkumulerende foreninger betaler selskabsskat, og udlodninger fra disse  

 foreninger beskattes hos medlemmerne som aktieudbytte.
For så vidt angår de  

 kontoførende foreninger, som skattemæssigt er undergivet lov om beskatning af  

 medlemmer af investeringsforeninger, sker beskatningen direkte hos det  

 enkelte medlem.
 En overgang fra akkumulerende til udloddende investeringsforening er  

 ensbetydende med en overgang til beskatning efter selskabsskattelovens §1,  

 stk. 1, nr. 6, som medfører ophørsbeskatning efter selskabsskattelovens § 5,  

 stk. 4, jf. stk. 1.
 Skal en investeringsforening kunne opnå tilladelse til, at  

 fusionsskattelovens regler bringes i anvendelse ved spaltning af foreningen,  

 er det således en forudsætning, at den skattemæssige status opretholdes i  

 forbindelse med spaltningen, dvs. at de modtagende foreninger har samme  

 skattemæssige status som den ophørende.
Ligningsrådet kan endvidere konkret fastsætte vilkår, hvis spaltningen  

 lægger op til gennemførelse af dispositioner, der ikke er i overensstemmelse  

 med de almindelige principper i fusionsskatteloven, jf.
TfS 1990, 332, hvor  

 Ligningsrådet, som vilkår for at tillade skattefri fusion af to udloddende  

 afdelinger af investeringsforeninger, fastsatte, at den indskydende afdelings  

 negative udlodningskonto ikke anvendtes til modregning i den modtagende  

 afdelings fremtidige udlodninger.
Til § 4 Aktieafgiftsloven I følge aktieafgiftslovens § 2, stk. 1, indtræder afgiftspligten på  

 tidspunktet for aftalen om overdragelse af aktier m.v.
I forbindelse med  

 f.eks. fusioner og spaltninger finder overdragelsen af aktier m.v. således  

 sted på tidspunktet for vedtagelsen af fusionen eller spaltningen på  

 selskabernes generalforsamlinger.
Eftersom de foreslåede ændringer vedrørende  

 strukturrationaliseringer vil indebære en lettelse for virksomhederne, må det  

 forudses, at de vil udskyde beslutningen om en rationalisering, indtil  

 ændringerne får virkning, hvilket ikke forekommer hensigtsmæssigt.
Det  

 foreslås derfor, at disse ændringer får virkning for overdragelser, der  

 finder sted fra og med datoen for lovforslagets fremsættelse i Folketinget.  

 Tilsvarende foreslås for overdragelser af boligaktier m.v.
Aktieavancebeskatningsloven Det foreslås, at ændringerne af reglerne for aktieombytning med succession  

 træder i kraft dagen efter bekendtgørelsen i Lovtidende, og at reglerne får  

 virkning for aktieombytninger, der foretages den 1. januar 1998 eller senere.
Det fremgår af den foreslåede bestemmelse, at tilladelserne efter de nye  

 regler kun vil kunne gives til aktieombytninger, der foretages på denne dato  

 eller senere.
Det vil sige, at aktieombytningen skal være vedtaget på en  

 generalforsamling, der er afholdt på denne dato eller senere.
Fusionsskatteloven Det foreslås, at bestemmelsen om, at Ligningsrådet kan tillade, at  

 fusionsskattelovens regler bringes i anvendelse ved spaltning af  

 investeringsforeninger træder i kraft den 1. januar 1998, hvilket er samtidig  

 med lov nr. 476 af 10. juni 1997 om investeringsforeninger og  

 specialforeninger, der indeholder de selskabsretlige regler for spaltning af  

 investeringsforeninger.
Det foreslås at præcisere, at bestemmelsen får  

 virkning for spaltninger, når spaltningsdatoen er den 1. januar 1998 eller  

 senere.
Ifølge fusionsskattelovens § 15 b, jf. § 5, er det en betingelse for  

 anvendelse af reglerne i fusionsskatteloven, at spaltningsdatoen er  

 sammenfaldende med skæringsdatoen for det modtagende selskabs regnskabsår.
Da  

 det følger af § 36 i lov om investeringsforeninger og specialforeninger, at  

 regnskabsåret er kalenderåret, og da genpart af spaltningsdokumenterne senest  

 skal indsendes til Told- og Skattestyrelsen 6 måneder efter spaltningsdatoen,  

 kan der ikke blive tale om at gennemføre spaltninger af  

 investeringsforeninger med en spaltningsdato, der ligger før den 1. januar  

 1998.
Skriftlig fremsættelse (22. oktober 1997) Skatteministeren (Carsten Koch):
 Jeg skal herved tillade mig at fremsætte:
 Forslag til lov om ændring af aktieafgiftsloven,  

 aktieavancebeskatningsloven og fusionsskatteloven. (Lettelse af  

 strukturtilpasninger samt aktieafgift af anparter og konvertible  

 obligationer).
(Lovforslag nr.
L 35).
Aktieafgiftsloven Forslaget om ændring af aktieafgiftsloven indeholder tre dele:
 1. Afgiftsfritagelse for aktier m.v., der overdrages og ombyttes i  

 forbindelse med fusion, spaltning, tilførsel af aktiver og ombytning af  

 aktier m.v.
 2. Afgiftsfritagelse for aktier m.v. i boligaktieselskaber m.v.
 3. Udvidelse af afgiftspligten til konvertible obligationer og anparter i  

 anpartsselskaber.
Efter fusionsskattelovens regler er der mulighed for, at  

 strukturrationaliseringer i form af fusion, spaltning og tilførsel af aktiver  

 kan gennemføres, uden at strukturomlægningen udløser beskatning.
Tilsvarende  

 gælder for ombytning af aktier efter aktieavancebeskatningsloven.
Reglerne  

 har delvist deres baggrund i EU's direktiv om en fælles beskatningsordning  

 ved fusion, spaltning, tilførsel af aktiver og ombytning af aktier (direktiv  

 90/434/EØF af 23. juli 1990), hvis implementering i 1992 medførte en  

 udvidelse af adgangen til at foretage skattefri omstruktureringer.
Baggrunden  

 for direktivet var bl.a. et ønske om at sikre, at virksomhederne kan tilpasse  

 sig vilkårene i det fælles marked, øge deres produktivitet og styrke deres  

 konkurrencemæssige stilling internationalt.
Ifølge aktieafgiftsloven er der kun afgiftsfritagelse for beholdninger af  

 aktier m.v., der overdrages ved fusioner og omdannelser af selskaber.
Der  

 skal således betales afgift af de beholdninger af aktier m.v., der overdrages  

 i forbindelse med spaltninger og tilførsel af aktiver.
Desuden skal  

 deltagerne i selskaber m.v. betale afgift af de aktier, der ombyttes i  

 forbindelse med fusion, spaltning og ombytning af aktier.
Med henblik på yderligere at lette ovennævnte strukturrationaliseringer  

 foreslås en modernisering af aktieafgiftsloven, således at aktier m.v., der  

 overdrages og ombyttes i forbindelse med fusion, spaltning, tilførsel af  

 aktiver og ombytning af aktier, fritages for afgift.
Fritagelsen foreslås at  

 omfatte såvel skattefri strukturrationaliseringer som  

 strukturrationaliseringer, der kunne gennemføres skattefrit, men vælges at  

 blive gennemført som skattepligtige transaktioner.
Aktier m.v. i boligaktieselskaber m.v. omfattet af § 8 i lov om  

 andelsboligforeninger og andre boligfællesskaber er kendetegnet ved, at der  

 til aktien m.v. er knyttet en brugsret til en beboelseslejlighed i selskabets  

 ejendom.
Ved at fritage disse aktier m.v. opnås der en afgiftsmæssig  

 ligestilling med andelsbeviser i andelsboligforeninger.
Konvertible obligationer er obligationer udstedt af et aktie- eller  

 anpartsselskab, hvor obligationsejeren har ret til at ombytte obligationen  

 med aktier eller anparter i selskabet på nærmere fastsatte vilkår.
En  

 konvertibel obligation indeholder således både en pengefordring og en ret til  

 at tegne aktier og er i aktieavancebeskatningsloven ligestillet med aktier.  

 De konvertible obligationer bør derfor også være omfattet af  

 aktieafgiftsloven, der lægger afgift på tegningsretter m.v.
Den gældende undtagelse for anparter medfører bl.a., at det ved salg af  

 unoterede aktier i et aktieselskab er muligt at undgå aktieafgiften ved at  

 omdanne aktieselskabet til et anpartsselskab, før salget foretages, for  

 derefter at omdanne til et aktieselskab igen.
Omkostningen ved at omdanne til  

 et anpartsselskab kan i mange tilfælde være relativt lille i forhold til  

 aktieafgiften.
Herudover anvendes afgiftsfritagelsen for anparter til at omgå  

 stempelafgift ved salg af ejendomme ved at »indkapsle« en ejendom i  

 et anpartsselskab, således at det er anparterne, der sælges, og ikke  

 ejendommen.
Forslaget vil fjerne disse omgåelsesmuligheder.
 Forslaget skønnes ikke at medføre nævneværdige administrative  

 konsekvenser.
Der foreligger ikke oplysninger om aktieafgiftsprovenuets sammensætning på  

 kilder, således at der ikke er holdepunkter for et skøn over forslagets  

 provenubevægelser.
Gennemførelse af de foreslåede afgiftsfritagelser for  

 beholdninger af aktier m.v., der overdrages som led i spaltning af selskaber  

 og af fritagelsen af ombytningen af aktionærernes aktier i forbindelse med  

 fusioner, spaltning m.v., vil medføre et provenutab.
På den anden side vil  

 den foreslåede udvidelse af afgiftspligten til også at omfatte handel med  

 anparter og konvertible obligationer indebære et merprovenu.
 Samlet skønnes det med stor usikkerhed, at der kan blive tale om et  

 nettoprovenutab på måske 25 mill. kr. årligt fra og med finansåret 1998.
 Forslaget medfører en økonomisk lettelse af de strukturrationaliseringer,  

 der er forbundet med fusion, spaltning, tilførsel af aktiver og ombytning af  

 aktier, hvilket vil have positive konsekvenser for erhvervslivet.
 Den foreslåede udvidelse af afgiftspligten til anparter i anpartsselskaber  

 og konvertible obligationer medfører en forøgelse af omkostningen ved at  

 handle med de nævnte værdipapirer. Ændringen antages dog ikke at påvirke  

 omsætningen af de pågældende værdipapirer væsentligt.
Aktieavancebeskatningsloven Forslaget går ud på at harmonisere og forenkle reglerne om aktieombytning  

 i aktieavancebeskatningsloven.
 Tilladelse til succession ved aktieombytning kan efter de gældende regler  

 meddeles i 2 situationer.
 1. Det erhvervende selskab opnår ved aktieombytningen besiddelse af  

 flertallet af stemmerne i det erhvervede selskab, og såvel det erhvervende  

 som det erhvervede selskab er selskaber i lande inden for EU (herunder  

 Danmark). Disse regler er fastlagt i EU's fusionsdirektiv.
2. Det erhvervende selskab er efter aktieombytningen i besiddelse af hele  

 aktiekapitalen i det erhvervede selskab.
Der er i denne forbindelse ingen  

 geografiske begrænsninger.
Reglerne foreslås for det første ændret således, at de geografiske  

 begrænsninger i den første situation fjernes.
Dette vil betyde, at der vil  

 kunne gives tilladelse til succession ved ombytning af aktier, når det  

 erhvervende selskab ved ombytningen opnår at besidde flertallet af stemmerne  

 i det erhvervede selskab, uanset hvor det erhvervende og det erhvervede  

 selskab er hjemmehørende.
Hermed sidestilles aktier i selskaber i lande uden  

 for EU fuldt ud med aktier i selskaber i lande inden for EU (herunder  

 Danmark). Ændringen vil forenkle erhvervslivets strukturtilpasninger.
For det andet indeholder lovforslaget et forslag om at harmonisere  

 opgørelsen af den kontante udligningssum i de ovenfor nævnte tilfælde.
Det  

 foreslås, at den i alle tilfælde skal opgøres som 10 pct. af aktiernes  

 pålydende (eller bogførte) værdi.
Dette svarer til, hvad der er foreskrevet i  

 EU's fusionsdirektiv.
Forslaget skønnes at medføre et årligt merarbejde i ToldSkat på 1 - 2  

 årsværk og et tilsvarende merarbejde i kommunerne som følge af en stigning i  

 antallet af godkendelsessager.
Herudover skønnes forslaget ikke at medføre  

 nævneværdige administrative konsekvenser.
Forslagets udvidede adgang til anvendelse af succession vil medføre en  

 udskydelse af beskatningen, og ved ombytning indenfor de første 3 års ejertid  

 vil forslaget for personlige aktionærer kunne indebære en lempeligere  

 aktieindkomstbeskatning og for selskabsaktionærer eventuelt bortfald af  

 beskatningen.
Der foreligger ikke statistiske oplysninger, der gør det muligt  

 at skønne over provenutabet, men det vurderes at være af begrænset størrelse,  

 muligvis i størrelsesordenen 10 mill. kr. årligt.
Forslaget medfører forøgede muligheder for aktieombytning med succession,  

 når der er involveret selskaber uden for EU.
Dette medfører en forbedring af  

 mulighederne for opbygning og justering af koncernstrukturer.
Forslaget må  

 dermed antages at have positive erhvervsøkonomiske konsekvenser.
Ved forslaget udvides anvendelsesområdet for de regler om aktieombytning,  

 som indførtes for at inkorporere fusionsdirektivet i dansk ret, således at  

 reglerne også kommer til at omfatte aktier i selskaber i tredjelande.
En  

 sådan udvidelse er ikke i strid med fusionsdirektivet.
Fusionsskatteloven Det foreslås at indføre hjemmel til skattefri spaltning af  

 investeringsforeninger.
Med lov nr. 476 af 10. juni 1997 om investeringsforeninger og  

 specialforeninger blev det lovfæstet, at sådanne foreninger kan anvende  

 aktieselskabslovens regler om fusion og spaltning.
Investeringsforeningsrådet  

 har i forbindelse hermed udtrykt ønske om, at der også skabes hjemmel til, at  

 investeringsforeninger kan anvende fusionsskattelovens regler om spaltning,  

 således at spaltninger kan gennemføres med skattemæssig succession.
En imødekommelse af Investeringsforeningsrådets ønske foreslås gennemført  

 ved i fusionsskatteloven at indsætte en bestemmelse om, at Ligningsrådet kan  

 tillade, at fusionsskattelovens regler bringes i anvendelse ved spaltning af  

 investeringsforeninger.
Der vil kunne fastsættes særlige vilkår for  

 tilladelsen.
Bestemmelsen svarer til lovens § 14, stk. 2, om tilladelse til  

 skattefri fusion af investeringsforeninger.
Lovforslaget skønnes ikke at have nævneværdige administrative og  

 provenumæssige konsekvenser.
Lovforslaget vil lette fremtidige omdannelser af  

 investeringsforeninger.
 Idet jeg i øvrigt henviser til bemærkningerne i lovforslaget, skal jeg  

 anbefale forslaget til Folketingets hurtige og velvillige behandling.
Bilag I dette bilag er (med mindre skrift) indsat den gældende formulering  

 af de bestemmelser, der berøres af lovforslaget § 1 I lov om afgift ved overdragelse af aktier m.v. (aktieafgiftsloven), jf.  

 lovbekendtgørelse nr. 718 af 1. august 1994, som ændret ved § 42 i lov nr.  

 1071 af 20. december 1995, foretages følgende ændringer:
 1. § 1 affattes således:
 » § 1. Ved salg eller bytte af danske eller udenlandske  

 aktier, omsættelige andelsbeviser, anparter i anpartsselskaber,  

 investeringsforeningsbeviser og lignende værdipapirer skal der betales afgift  

 til staten efter reglerne i denne lov.
 Stk. 2. Afgiften betales også ved overdragelse af konvertible obligationer  

 og retten til at tegne sådanne samt ved overdragelse af tegningsretter,  

 aktieretter og interimsbeviser vedrørende de i stk. 1 nævnte  

 værdipapirer.«.
 § 1. Ved salg eller bytte af danske eller udenlandske aktier,  

 omsættelige andelsbeviser, investeringsforeningsbeviser og lignende  

 værdipapirer skal der betales afgift til staten efter reglerne i denne lov.
 Stk. 2. Afgiften betales også ved overdragelse af tegningsretter,  

 aktieretter og interimsbeviser vedrørende de i stk. 1 nævnte værdipapirer.
 2. § 4, stk. 1, nr. 4, affattes således:
 »4) når der ved fusion og omdannelse af selskaber m.v., jf.  

 stempellovens § 53, stk. 5, overdrages og ombyttes aktier m.v.,».
 3. I § 4, stk. 1, indsættes efter nr. 4 som nye numre:
»5) når der ved spaltning af selskaber og investeringsforeninger  

 overdrages og ombyttes aktier m.v., jf. stk. 4, 6) ved ombytning af aktier m.v., jf. stk. 5, 7) når der ved tilførsel af aktiver overdrages aktier m.v., jf. stk. 6, 8) når der overdrages aktier m.v. i boligaktieselskaber m.v., som er  

 omfattet af § 8 i lov om andelsboligforeninger og andre boligfællesskaber,  

 eller«.
 Nr. 5 bliver herefter nr. 9.
 4. I § 4 indsættes som nye stykker:
 » Stk. 4 . Ved spaltning forstås i denne lov den transaktion,  

 hvorved et selskab m.v. overfører en del af eller samtlige sine aktiver og  

 passiver til et eller flere eksisterende eller nye selskaber m.v. ved i  

 henhold til en pro rata-regel at tildele sine deltagere aktier m.v. i de  

 modtagende selskaber m.v. og eventuelt en kontant udligningssum på højst 10  

 pct. af disse værdipapirers pålydende værdi eller, når der ikke eksisterer en  

 pålydende værdi, deres bogførte værdi.
 Stk. 5 . Ved ombytning af aktier forstås i denne lov den  

 transaktion, hvorved et selskab erhverver en andel i et andet  

 selskabsaktiekapital med den virkning, at det opnår flertallet eller samtlige  

 af stemmerne i dette selskab, ved til gengæld for værdipapirer tilhørende  

 selskabsdeltagerne i det andet selskab at tildele dem aktier m.v. i det  

 første selskab og eventuelt en kontant udligningssum på højst 10 pct. af den  

 pålydende værdi, eller, når der ikke eksisterer en pålydende værdi, af den  

 bogførte værdi af de værdipapirer, som udleveres til gengæld herfor.
Stk. 6 . Ved tilførsel af aktiver forstås i denne lov den  

 transaktion, hvorved et selskab m.v. uden at være opløst tilfører den samlede  

 eller en eller flere grene af sin virksomhed til et andet selskab m.v. mod at  

 få tildelt aktier m.v. i det modtagende selskabs kapital.
Ved en gren af en  

 virksomhed forstås alle aktiver og passiver i en afdeling af et selskab m.v.,  

 som ud fra et organisationsmæssigt synspunkt udgør en selvstændig bedrift,  

 dvs. en samlet enhed, der kan fungere ved hjælp af egne midler.«.
§ 4. Afgift betales ikke 1)-3) - - - 4) når der ved sammenslutning og omdannelse af selskaber m.v., jf.  

 stempellovens § 53, stk. 5, overdrages aktier m.v., eller 5) når en her i landet hjemmehørende part køber aktier m.v. af en i  

 udlandet hjemmehørende part.
Stk. 2-3. - - - § 2 I lov om beskatning af fortjeneste ved afståelse af aktier m.v.  

 (aktieavancebeskatningsloven), jf. lovbekendtgørelse nr. 749 af 13. august  

 1996, som ændret ved § 1 i lov nr. 1212 af 27. december 1996, § 1 i lov nr.  

 1219 af 27. december 1996, § 4 i lov nr. 1223 af 27. december 1996, § 1 i lov  

 nr. 440 af 10. juni 1997 og § 1 i lov nr. 447 af 10. juni 1997 foretages  

 følgende ændringer:
 1. § 13, stk. 1, 1. pkt., affattes således:
 »Ved ombytning af aktier har aktionærerne i det erhvervede selskab  

 adgang til beskatning efter reglerne i §§ 9 og 11 i fusionsskatteloven, når  

 det erhvervende og det erhvervede selskab enten er omfattet af begrebet  

 selskab i en medlemsstat i artikel 3 i direktiv 90/434/EØF, eller er  

 selskaber, som svarer til danske aktie- eller anpartsselskaber, men som er  

 hjemmehørende i lande udenfor EU.«.
 2. I § 13, stk. 3, 2. pkt., ændres »de ombyttede  

 aktiers værdi« til: »den pålydende værdi eller, når der ikke  

 eksisterer en pålydende værdi, af den bogførte værdi af de værdipapirer, som  

 udleveres til gengæld herfor«.
§ 13. Ved ombytning af aktier har aktionærerne i det erhvervede  

 selskab adgang til beskatning efter reglerne i §§ 9 og 11 i  

 fusionsskatteloven, når såvel det erhvervende som det erhvervede selskab er  

 omfattet af begrebet selskab i en medlemsstat i artikel 3 i direktiv  

 90/434/EØF.
Som fusionsdato anses i denne sammenhæng datoen for  

 aktieombytningen.
Det er en betingelse, at aktieombytningen gennemføres inden  

 for en periode på højst 6 måneder regnet fra den første ombytningsdag.
Det er  

 endvidere en betingelse, at der er opnået tilladelse hertil fra  

 Ligningsrådet.
Ligningsrådet kan fastsætte særlige vilkår for tilladelsen.
Stk. 2. - - - Stk. 3. Ligningsrådet kan tillade, at der ikke sker beskatning  

 efter § 4 i tilfælde, hvor et selskab erhverver hele aktiekapitalen i et  

 andet selskab, eller hvor et selskab, der i forvejen ejer aktier i et andet  

 selskab, erhverver resten af aktiekapitalen i det andet selskab.
Det er en  

 betingelse, at aktionærerne i det andet selskab som vederlag alene modtager  

 aktier i det første selskab og eventuelt en kontant udligningssum på højst 10  

 pct. af de ombyttede aktiers værdi.
Tilladelse gives kun under særlige  

 omstændigheder, hvis det erhvervende selskab har foretaget opkøb af aktier i  

 det erhvervede selskab i det indkomstår, hvori selskabet erhverver resten af  

 aktiekapitalen, eller i de 4 forudgående indkomstår.
Fusionsskattelovens §§  

 9-11 finder tilsvarende anvendelse.
Ligningsrådet kan under tilsvarende  

 betingelser tillade, at der i disse tilfælde ikke sker beskatning efter §§  

 2-3.
§ 3 I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 954 af 5. november 1996, som  

 ændret ved § 2 i lov nr. 1212 af 27. december 1996, foretages følgende  

 ændring:
 1. I § 15 a indsættes som stk. 4 :
» Stk. 4 . Ligningsrådet kan tillade, at lovens regler bringes  

 i anvendelse ved spaltning af investeringsforeninger.
Ligningsrådet kan  

 fastsætte særlige vilkår for tilladelsen.«.
§ 15 a.
Ved spaltning af et selskab har selskaberne adgang til  

 beskatning efter reglerne i § 15 b, stk. 1 og 2, når såvel det indskydende  

 selskab som det modtagende selskab er omfattet af begrebet selskab i en  

 medlemsstat i artikel 3 i direktiv 90/434/EØF.
Det er en betingelse for  

 anvendelsen, at der er opnået tilladelse hertil fra Ligningsrådet.  

 Ligningsrådet kan fastsætte særlige vilkår for tilladelsen.
Stk. 2-3 . - - - Efter 2. behandling den 11. december 1997 § 1 I lov om afgift ved overdragelse af aktier m.v. (aktieafgiftsloven), jf.  

 lovbekendtgørelse nr. 718 af 1. august 1994, som ændret ved § 42 i lov nr.  

 1071 af 20. december 1995, foretages følgende ændring:
 1. § 1 affattes således:
 » § 1. Ved salg eller bytte af danske eller udenlandske  

 aktier, omsættelige andelsbeviser, anparter i anpartsselskaber,  

 investeringsforeningsbeviser og lignende værdipapirer skal der betales afgift  

 til staten efter reglerne i denne lov.
Stk. 2. Afgiften betales også ved overdragelse af konvertible  

 obligationer og retten til at tegne sådanne samt ved overdragelse af  

 tegningsretter, aktieretter og interimsbeviser vedrørende de i stk. 1 nævnte  

 værdipapirer.« § 2 Loven træder i kraft den 1. januar 1998.
