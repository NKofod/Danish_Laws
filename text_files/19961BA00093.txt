Nr BSF 93 Forslag til folketingsbeslutning om Danmarks tiltrædelse af ændret  

 protokol II om forbud mod eller begrænsninger i anvendelsen af miner,  

 lureminer og andre mekanismer og ny protokol IV om blindende laservåben til  

 konvention af 10. oktober 1980 om forbud mod eller begrænsninger i  

 anvendelsen af visse konventionelle våben, som må anses for at være unødigt  

 skadevoldende eller for at ramme i flæng Fremsat af udenrigsministeren (Niels Helveg Petersen) den 5. februar 1997 Vedtaget ved anden (sidste) behandling den 22. april 1997 Folketinget meddeler sit samtykke til, at Danmark tiltræder den i Geneve den 3. maj 1996 vedtagne ændring af protokol II om forbud mod eller begrænsninger i anvendelsen af miner, lureminer og andre mekanismer og den i Wien den 13. oktober 1995 vedtagne protokol IV om blindende laservåben.
Protokollerne er tilknyttet konvention af 10. oktober 1980 om forbud mod eller begrænsninger i anvendelsen af visse konventionelle våben, som må anses for at være unødigt skadevoldende eller for at ramme i flæng, som Danmark ratificerede den 18. juni 1982.
Bilag De protokoller, som er omtalt i folketingsbeslutningen, er optrykt som  

 bilag til det fremsatte forslag.
Oprindelig fremsat forslag Folketinget meddeler sit samtykke til, at Danmark tiltræder den i Geneve den 3. maj 1996 vedtagne ændring af protokol II om forbud mod eller begrænsninger i anvendelsen af miner, lureminer og andre mekanismer og den i Wien den 13. oktober 1995 vedtagne protokol IV om blindende laservåben.
Protokollerne er tilknyttet konvention af 10. oktober 1980 om forbud mod eller begrænsninger i anvendelsen af visse konventionelle våben, som må anses for at være unødigt skadevoldende eller for at ramme i flæng, som Danmark ratificerede den 18. juni 1982.
INDHOLDSFORTEGNELSE Ændret protokol II om forbud mod eller begrænsninger i anvendelsen af  

 miner, lureminer og andre mekanismer Protokol IV om blindende laservåben Bemærkninger:  I.
Protokollernes forhistorie II.
Danmarks  

 tiltrædelse III.
Protokollernes indhold PROTOKOL OM FORBUD MOD ELLER BEGRÆNSNINGER I ANVENDELSEN AF MINER,  

 LUREMINER OG ANDRE MEKANISMER SOM ÆNDRET DEN 3. MAJ 1996 (PROTOKOL II SOM  

 ÆNDRET DEN 3. MAJ 1996) TILKNYTTET KONVENTIONEN OM FORBUD MOD ELLER  

 BEGRÆNSNINGER I ANVENDELSEN AF VISSE KONVENTIONELLE VÅBEN, SOM MÅ ANSES FOR  

 AT VÆRE UNØDIGT SKADEVOLDENDE ELLER FOR AT RAMME I FLÆNG ARTIKEL 1:
ÆNDRET PROTOKOL Protokollen om forbud mod eller begrænsninger i anvendelsen af miner,  

 lureminer og andre mekanismer (protokol II) tilknyttet konventionen om forbud  

 mod eller begrænsninger i anvendelsen af visse konventionelle våben, som må  

 anses for at være unødigt skadevoldende eller at ramme i flæng  

 (»konventionen«) ændres hermed.
Den ændrede protokoltekst har  

 følgende ordlyd:
»Protokol om forbud mod eller begrænsninger i anvendelsen af miner,  

 lureminer og andre mekanismer som ændret den 3. maj 1996 (Protokol II som ændret den 3. maj 1996) Artikel 1 Anvendelsesområde 1. Denne protokol vedrører anvendelsen på landjorden af miner, lureminer  

 og andre mekanismer, defineret i protokollen, herunder miner udlagt for at  

 hindre adgang til strande og overgange over vandløb og floder, men gælder  

 ikke anvendelsen af søminer på havet eller i indre sejlbare farvande.
 2. Denne protokol skal, foruden i situationer hvortil der refereres i  

 denne konventions artikel 1, finde anvendelse i situationer, hvortil der  

 refereres i fælles artikel 3 i Geneve-konventionerne af 12. august 1949.  

 Denne protokol skal ikke finde anvendelse i tilfælde af indre uroligheder og  

 spændte situationer, som f.eks. optøjer, enkeltstående og sporadiske  

 voldshandlinger og andre handlinger af tilsvarende art, som ikke er væbnede  

 konflikter.
 3. I tilfælde hvor væbnede konflikter, som ikke er af international  

 karakter, finder sted på en af de høje kontraherende parters territorium, er  

 hver af konfliktens parter forpligtet til at anvende denne protokols forbud  

 og begrænsninger.
 4. Intet i denne protokol skal kunne påberåbes med det formål at påvirke  

 en stats suverænitet eller regeringens ansvar for med alle lovlige midler at  

 opretholde eller genindføre lov og orden i staten eller at forsvare statens  

 nationale enhed og territoriale ukrænkelighed.
 5. Intet i denne protokol skal kunne påberåbes som retfærdiggørelse for  

 direkte eller indirekte indgriben, uanset årsag, i den væbnede konflikt eller  

 i den høje kontraherende parts indre eller ydre anliggender, på hvis  

 territorium den omhandlede konflikt finder sted.
 6. Anvendelsen af denne protokols bestemmelser på en konflikts parter, som  

 ikke er høje kontraherende parter, der har accepteret denne protokol, ændrer  

 ikke deres juridiske status eller et omstridt områdes juridiske status,  

 hverken udtrykkeligt eller underforstået.
Artikel 2 Definitioner I denne protokol betyder:
 1. »Mine« en sprængladning anbragt under, på eller nær  

 jordoverfladen eller en anden overflade og bestemt til at eksplodere ved en  

 persons eller et køretøjs tilstedeværelse, nærhed eller berøring.
2. »Fjernleveret mine« en mine, som ikke er direkte anbragt men  

 leveret med artilleri, missil, raket, morter eller tilsvarende midler eller  

 nedkastet fra et luftfartøj.
Miner leveret fra et landbaseret system på  

 mindre end 500 meters afstand anses ikke for at være  

 »fjernleverede«, forudsat at de anvendes i overensstemmelse med  

 artikel 5 og andre relevante artikler i denne protokol.
 3. »Personelmine« en mine, som primært er bestemt til at  

 eksplodere ved en persons tilstedeværelse, nærhed eller berøring og som vil  

 ukampdygtiggøre, såre eller dræbe en eller flere personer.
 4. »Luremine« er enhver indretning, som er bestemt, konstrueret  

 eller tilpasset til at dræbe eller såre, og som uventet udløses, når en  

 person berører eller nærmer sig en tilsyneladende harmløs genstand eller  

 udfører en tilsyneladende sikker handling.
 5. »Andre mekanismer« manuelt anbragte sprængladninger og  

 mekanismer, herunder improviserede eksplosive mekanismer, som er bestemt til  

 at dræbe, såre eller beskadige, og som udløses manuelt, ved fjernstyring  

 eller automatisk efter en vis tids forløb.
 6. »Militære mål« for så vidt angår genstande, enhver genstand,  

 der ifølge sin art, placering, formål eller anvendelse udgør et effektivt  

 bidrag til en militær aktion, og hvis fuldstændige eller delvise destruktion,  

 erobring eller neutralisering under de givne forhold giver en klar militær  

 fordel.
 7. »Civile genstande« alle genstande, som ikke er militære mål,  

 som defineret i denne artikels stk. 6.
8. »Minefelt« et afgrænset område, hvor miner er blevet udlagt  

 og »mineret område« et område, som er farligt på grund af  

 tilstedeværelsen af miner. »Skin-minefelt« et minefrit område, som  

 giver indtryk af at være et minefelt.
Udtrykket »minefelt« omfatter  

 også skinminefelter.
 9. »Registrering« en fysisk, administrativ eller teknisk  

 handling med det formål i officielle dokumenter at indføre i alle  

 tilgængelige oplysninger, der kan lette lokaliseringen af minefelter,  

 minerede områder, miner, lureminer og andre mekanismer.
 10. »Selvdestruerende mekanisme« en indbygget eller udvendigt  

 anbragt automatisk virkende mekanisme, som sikrer destruktion af den  

 sprængladning, som den er indbygget i eller anbragt på.
 11. »Selvneutraliserende mekanisme« en indbygget automatisk  

 virkende mekanisme, som gør den sprængladning, den er indbygget i, uvirksom.
 12. »Selvdeaktiverende«, at en sprængladning automatisk gøres  

 uvirksom ved hjælp af den uigenkaldelige opslidning af en komponent, f.eks.  

 et batteri, som er af betydning for sprængladningens virke.
 13. »Fjernstyring« kontrol på afstand.
 14. »Mekanisme, der sikrer minen mod optagning« en mekanisme  

 bestemt til at beskytte en mine, og som er en del af, forbundet med,  

 fastgjort til eller anbragt under minen, og som udløses, hvis der gøres  

 forsøg på at optage minen.
 15. »Overførsel«, foruden den fysiske flytning af miner til  

 eller fra nationalt territorium, overførsel af ansvar for og kontrol over  

 minerne, men omfatter ikke overførslen af et territorium indeholdende udlagte  

 miner.
Artikel 3 Generelle begrænsninger i anvendelsen af miner, lureminer og andre  

 mekanismer 1. Denne artikel finder anvendelse på:
(a) miner; (b) lureminer; og (c) andre mekanismer.
 2. Hver høj kontraherende part eller en part i en konflikt er i  

 overensstemmelse med bestemmelserne i denne protokol ansvarlig for alle  

 miner, lureminer og andre mekanismer anvendt af den pågældende og påtager sig  

 at rydde, fjerne, destruere eller opretholde dem som det er nærmere angivet i  

 denne protokols artikel 10.
 3. Det er under alle omstændigheder forbudt at anvende miner, lureminer  

 eller andre mekanismer, som er bestemt til eller er af en sådan art, at de  

 foreårsager unødig skade eller unødvendige lidelser.
 4. Våben, som denne artikel finder anvendelse på, skal nøje opfylde de  

 standarder og begrænsninger, der er opregnet i det tekniske bilag med hensyn  

 til hver enkelt kategori.
 5. Det er forbudt at anvende miner, lureminer og andre mekanismer, som er  

 udstyret med en mekanisme eller indretning, der er særligt beregnet på at  

 detonere sprængladninger, som følge af magnetisk eller anden indirekte  

 påvirkning, når almindeligt tilgængelige minesøgere anvendes i deres nærhed  

 under normal brug.
 6. Det er forbudt at anvende en selvdeaktiverende mine udstyret med en  

 mekanisme, der sikrer minen mod optagning, og som er konstrueret på en sådan  

 måde, at mekanismen, der sikrer minen mod optagning, er virksom, efter at  

 minen er ophørt med at kunne virke som mine.
 7. Det er under alle omstændigheder forbudt at rette våben omfattet af  

 denne artikel mod civilbefolkningen i almindelighed eller mod civile  

 enkeltpersoner eller civile genstande, hvad enten dette sker i angrebs- eller  

 forsvarsøjemed eller som gengældelse.
 8. Vilkårlig anvendelse af våben omfattet af denne artikel er forbudt.  

 Vilkårlig anvendelse er enhver anbringelse af sådanne våben:
(a) som ikke er placeret på eller er rettet imod et militært mål.
I  

 tilfælde af tvivl om hvorvidt en genstand, som normalt anvendes til civile  

 formål, som f.eks. et sted, hvor gudsdyrkelse foregår, et hus eller anden  

 bolig eller en skole, bruges med henblik på at yde et effektivt bidrag til en  

 militær aktion, skal der bestå en formodning for, at den ikke anvendes i et  

 sådant øjemed; eller (b) som indebærer en fremføringsmåde eller et fremføringsmiddel, som  

 leveres via midler, der ikke kan rettes mod et specifikt militært mål; eller (c) som må forventes at medføre tilfældige tab af civilpersoners liv,  

 civilpersoners tilskadekomst, skade på civile genstande, eller en kombination  

 heraf, som i betydelig grad ville overstige den forventede konkrete og  

 direkte militære fordel.
 9. En flerhed af klart adskilte og kendelige militære mål beliggende i en  

 storby, by, landsby eller andet område, som rummer en tilsvarende  

 koncentration af civilpersoner eller civile genstande betragtes ikke som et  

 enkelt militært mål.
10. Alle gennemførlige forsigtighedsforanstaltninger skal træffes for at  

 beskytte civilpersoner mod virkningerne af våben omfattet af denne artikel.  

 Gennemførlige forsigtighedsforanstaltninger er sådanne foranstaltninger, som  

 er gennemførlige eller praktisk mulige, når alle foreliggende omstændigheder  

 på det pågældende tidspunkt, herunder humanitære og militære hensyn, tages i  

 betragtning.
Disse omstændigheder indbefatter men er ikke begrænset til:
(a) miners virkning på kort og på langt sigt for den lokale  

 civilbefolkning, så længe minefeltet består; (b) mulige foranstaltninger til at beskytte civilpersoner (f.eks.  

 indhegning, skilte, advarsler og overvågning); (c) rådighed over og mulighed for at anvende alternativer; samt (d) de militære behov på kort og på langt sigt for et minefelt.
 11. Effektivt forudgående varsel skal gives om enhver udlægning af miner,  

 lureminer og andre mekanismer, som kan berøre civilbefolkningen, medmindre  

 omstændighederne ikke tillader det.
Artikel 4 Begrænsninger i anvendelsen af personelminer Det er forbudt at anvende personelminer, som ikke er sporbare som angivet  

 i det tekniske bilags stk. 2.
Artikel 5 Begrænsninger i anvendelsen af personelminer, der ikke er  

 fjernleverede 1. Denne artikel finder anvendelse på personelminer bortset fra  

 fjernleverede miner.
 2. Det er forbudt at anvende våben, omfattet af denne artikel, der ikke er  

 i overensstemmelse med det tekniske bilags bestemmelser om selvdestruktion og  

 selvdeaktivering, medmindre:
(a) sådanne våben er anbragt inden for et perimeterafmærket område, som  

 overvåges af militært personel og er beskyttet af indhegning eller andre  

 midler for at sikre, at civilpersoner effektivt holdes ude fra området.  

 Afmærkningen skal være kendelig og varig og skal som minimum være synlig for  

 en person, som skal til at begive sig ind på det perimeterafmærkede område;  

 og (b) der er foretaget rydning af sådanne våben, før området forlades,  

 medmindre området er overgivet til styrker fra en anden stat, som accepterer  

 ansvaret for opretholdelse af de beskyttelsesforanstaltninger, der kræves i  

 henhold til denne artikel, samt for den efterfølgende rydning af de  

 pågældende våben.
3. En part i en konflikt er kun fritaget for yderligere overholdelse af  

 bestemmelserne i stk. 2, litra (a) og (b) i situationer, hvor en sådan  

 overholdelse ikke er mulig på grund af fremtvunget tab af kontrol over  

 området som et resultat af fjendtlig militær aktion, herunder situationer,  

 hvor direkte fjendtlig militær aktion gør det umuligt at overholde  

 bestemmelsen.
Hvis den pågældende part genvinder kontrol over området, skal  

 denne på ny overholde bestemmelserne i ovenstående stk. 2, litra (a) og (b).
 4. Hvis en konfliktparts styrker vinder kontrol over et område, hvorpå er  

 udlagt våben, omfattet af denne artikel, skal sådanne styrker i størst mulig  

 udstrækning opretholde og om nødvendigt tilvejebringe de i denne artikel  

 krævede beskyttelsesforanstaltninger, indtil våbnene er ryddet.
 5. Alle gennemførlige forholdsregler skal træffes for at forhindre en  

 uautoriseret fjernelse, ukendeliggørelse, destruktion eller skjul af hvilken  

 som helst mekanisme, eller hvilket som helst system eller materiale anvendt  

 for at markere perimeteren i et perimeterafmærket område.
 6. Våben omfattet af denne artikel, som spreder fragmenter i en horisontal  

 bue på mindre end 90I, og som er anbragt på eller over jordoverfladen, kan  

 anvendes uden de forholdsregler, der er foreskrevet i denne artikels stk. 2,  

 litra (a) i en periode på maksimalt 72 timer, hvis:
(a) de er placeret i umiddelbar nærhed af den militære enhed, som anbragte  

 dem; og (b) området overvåges af militært personel for at sikre, at civilpersoner  

 effektivt holdes ude fra området.
Artikel 6 Begrænsninger i anvendelsen af fjernleverede miner 1. Det er forbudt at anvende fjernleverede miner, medmindre de er  

 registreret i overensstemmelse med det tekniske bilags stk. 1, litra (b).
 2. Det er forbudt at anvende fjernleverede personelminer, som ikke er i  

 overensstemmelse med bestemmelserne om selvdestruktion og selvdeaktivering i  

 det tekniske bilag.
 3. Det er forbudt at anvende fjernleverede miner med undtagelse af  

 personelminer, medmindre de, i det omfang det er muligt, er udstyret med en  

 effektiv selvdestruktions- eller selvneutraliseringsmekanisme og har en  

 selvdeaktiverende reserveindretning, som er konstrueret således, at minen  

 ikke længere vil kunne virke som mine, når minen ikke længere tjener det  

 militære formål, der var grunden til, at den blev anbragt.
 4. Effektivt forudgående varsel skal gives om enhver levering eller  

 nedkastning af fjernleverede miner, som kan berøre civilbefolkningen,  

 medmindre omstændighederne ikke tillader det.
Artikel 7 Forbud mod anvendelse af lureminer og andre mekanismer 1. Uden præjudice for de folkeretlige regler gældende for væbnede  

 konflikter med hensyn til forræderi og svig er det under alle omstændigheder  

 forbudt at anvende lureminer og andre mekanismer, som på nogen måde er  

 fæstnet til eller forbundet med:
(a) internationalt anerkendte beskyttelseskendemærker, -tegn eller  

 -signaler; (b) syge, sårede eller døde personer; (c) begravelsessteder eller krematorier eller grave; (d) installationer, udstyr, leverancer og transportmidler til medicinske  

 formål; medicinske forsyninger eller medicinske transportmidler; (e) legetøj eller andre transportable genstande, som specielt er beregnet  

 på børns bespisning, helbred, hygiejne, beklædning eller uddannelse; (f) mad- eller drikkevarer; (g) køkkenredskaber eller -apparater undtagen i militære anlæg, militære  

 lokaliteter eller militære forsyningsdepoter; (h) genstande, der klart er af religiøs art; (i) historiske monumenter, kunstværker eller steder for gudsdyrkelse, som  

 repræsenterer et folks kulturelle eller åndelige arv; eller (j) dyr eller ådsler.
 2. Det er forbudt at anvende lureminer eller andre mekanismer i form af  

 tilsyneladende uskadelige, transportable genstande, som er specielt bestemt  

 og konstrueret til at indeholde eksplosivt materiale.
 3. Uden præjudice for bestemmelserne i artikel 3 er det forbudt at anvende  

 våben omfattet af denne artikel i enhver storby, by, landsby eller andet  

 område, som rummer en tilsvarende koncentration af civilpersoner, hvor kamp  

 mellem hærstyrker ikke finder sted eller synes umiddelbart forestående,  

 medmindre:
(a) de pågældende våben er anbragt på eller i umiddelbar nærhed af et  

 miltært mål; eller (b) der er taget forholdsregler til beskyttelse af civilpersoner mod deres  

 virkninger, f.eks. ved postering af vagter, udsendelse af advarlser eller  

 opsætning af hegn.
Artikel 8 Overførsler 1. For at fremme denne protokols formål forpligter hver af de høje  

 kontraherende parter sig til:
(a) ikke at overføre miner, som det er forbudt at anvende i henhold til  

 denne protokol; (b) ikke at overføre miner til nogen modtager, som ikke er en stat eller  

 et statsorgan, der er bemyndiget til at modtage sådanne overførsler; (c) at udvise tilbageholdenhed i tilfælde af overførsel af miner, hvis  

 anvendelse er begrænset i henhold til denne protokol.
Særligt forpligter hver  

 af de høje kontraherende parter sig til ikke at overføre personelminer til  

 stater, som ikke er bundet af denne protokol, medmindre modtagerstaten  

 accepterer at anvende denne protokol; og (d) at sikre, at enhver overførsel i henhold til denne artikel finder sted  

 under fuldstændig overholdelse fra både den overførende og den modtagende  

 stats side af de relevante bestemmelser i denne protokol og de humanitære  

 folkeretlige regler.
 2. I tilfælde hvor en høj kontraherende part erklærer, at man vil udskyde  

 overholdelse af nærmere angivne bestemmelser om anvendelsen af visse miner,  

 som reguleret i det tekniske bilag, finder denne artikels stk. 1, litra (a)  

 imidlertid anvendelse på disse miner.
 3. Indtil protokollens ikrafttræden vil alle høje kontraherende parter  

 afstå fra handlinger, som ville være uoverensstemmende med denne artikels  

 stk. 1, litra (a).
Artikel 9 Registrering og anvendelse af oplysninger om minefelter, minerede  

 områder, miner, lureminer og andre mekanismer 1. Alle oplysninger om minefelter, minerede områder, miner, lureminer og  

 andre mekanismer skal registreres i overensstemmelse med bestemmelserne i det  

 tekniske bilag.
 2. Alle sådanne registreringer skal opbevares af en konflikts parter, som  

 straks efter de aktive fjendtligheders ophør tager alle nødvendige og  

 passende forholdsregler, herunder anvender disse oplysninger, for at beskytte  

 civilpersoner mod virkningerne af minefelter, minerede områder, miner,  

 lureminer og andre mekanismer i områder under deres kontrol.
Samtidig stiller de også alle oplysninger, som de er i besiddelse af om  

 minefelter, minerede områder, miner, lureminer og andre mekanismer udlagt af  

 dem i områder, som ikke mere er under deres kontrol, til rådighed for den  

 anden konfliktpart eller -parter samt FNs generalsekretær; hvor imidlertid en  

 konfliktparts styrker befinder sig på modstanderens territorium, kan begge  

 parter, under forudsætning af gensidighed, undlade at stille sådanne  

 oplysninger til rådighed for generalsekretæren og den anden part i det  

 omfang, sikkerhedsinteresser kræver en sådan tilbageholdelse, indtil begge  

 parter har forladt modpartens territorium.
I det sidstnævnte tilfælde skal de  

 tilbageholdte oplysninger frigives, så snart de pågældende  

 sikkerhedsinteresser tillader det.
Overalt hvor det er muligt, skal  

 konfliktens parter ved gensidig aftale søge at frigive sådanne oplysninger så  

 snart som muligt på en måde, som er i overensstemmelse med hver parts  

 sikkerhedsinteresser.
 3. Denne artikel er uden præjudice for bestemmelserne i denne protokols  

 artikel 10 og 12.
Artikel 10 Fjernelse af minefelter, minerede områder, miner, lureminer og andre  

 mekanismer samt internationalt samarbejde 1. Umiddelbart efter aktive fjendtligheders ophør skal alle minefelter,  

 minerede områder, miner, lureminer og andre mekanismer ryddes, fjernes,  

 destrueres eller opretholdes i overensstemmelse med denne protokols artikel 3  

 og artikel 5, stk. 2.
 2. Ansvaret herfor påhviler de høje kontraherende parter og parterne i en  

 konflikt med hensyn til minefelter, minerede områder, miner, lureminer og  

 andre mekanismer i områder under deres kontrol.
 3. Hvad angår minefelter, minerede områder, miner, lureminer og andre  

 mekanismer udlagt af en part i områder, som denne ikke længere udøver kontrol  

 over, yder en sådan part den part, som ifølge denne artikels stk. 2 har  

 kontrollen over området, i det omfang dette tillades af sidstnævnte, den  

 tekniske og materielle bistand, som er nødvendig for at opfylde dette ansvar.
 4. Når som helst det er nødvendigt, bestræber parterne sig på at opnå  

 enighed, både med hinanden og, hvor det er hensigtsmæssigt, med andre stater  

 og med internationale organisationer, om tilvejebringelse af teknisk og  

 materiel bistand, herunder efter omstændighederne indbefattet organisering af  

 fælles operationer, som er nødvendige for at leve op til dette ansvar.
Artikel 11 Teknologisk samarbejde og bistand 1. Hver høj kontraherende part forpligter sig til at lette, og har ret til  

 at deltage i, den størst mulige udveksling af udstyr, materiale samt  

 videnskabelige og teknologiske oplysninger i forbindelse med gennemførelsen  

 af denne protokol samt i relation til minerydning.
Særlig må de høje  

 kontraherende parter ikke, når der er tale om humanitære formål, pålægge  

 leveringen af minerydningsudstyr og hertil knyttet teknologisk oplysninger  

 urimelige begrænsninger.
 2. Hver høj kontraherende part forpligter sig til at levere oplysninger  

 til den database om minerydning, som er oprettet inden for FN-systemet, især  

 oplysninger om minerydningsmidler og -teknologier samt lister over eksperter,  

 ekspertorganisationer eller nationale kontaktcentre i relation til  

 minerydning.
 3. Hver høj kontraherende part, som er i stand til det, yder bistand til  

 minerydning gennem FN-systemet, andre internationale organer eller på  

 bilateralt plan eller bidrager til FNs frivillige fond til  

 minerydningsbistand.
4. Anmodninger fra høje kontraherende parter om bistand, støttet af  

 relevant information, kan fremsendes til FN, andre relevante organer eller  

 til andre stater.
Disse anmodninger kan overgives til FNs generalsekretær,  

 der videresender dem til alle høje kontraherende parter og til relevante  

 internationale organisationer.
5. I tilfælde af anmodninger til FN kan FNs generalsekretær, inden for de  

 ressourcer, som han har til rådighed, tage passende skridt til at vurdere  

 situationen og i samarbejde med den høje kontraherende part, der har fremsat  

 anmodningen, træffe afgørelse om den passende ydelse af minerydningsbistand  

 eller gennemførelse af protokollen.
Generalsekretæren kan også rapportere til  

 de høje kontraherende parter om en sådan vurdering samt om den nødvendige  

 type og omfang af bistand.
 6. Uden præjudice for deres forfatningsmæssige og andre juridiske  

 bestemmelser forpligter de høje kontraherende parter sig til at samarbejde og  

 overføre teknologi, der kan lette gennemførslen af de relevante forbud og  

 begrænsninger, som er anført i denne protokol.
 7. Hver høj kontraherende part har, hvor det er passende, ret til at søge  

 og modtage teknisk bistand fra en anden høj kontraherende part, hvor det er  

 nødvendigt og muligt, vedrørende relevant specifik teknologi, med undtagelse  

 af våbenteknologi, med henblik på at reducere de overgangsperioder, der er  

 åbnet mulighed for i det tekniske bilag.
Artikel 12 Beskyttelse mod virkningerne af minefelter, minerede områder, miner,  

 lureminer og andre mekanismer 1. Anvendelse (a) Med undtagelse af de styrker og missioner, der henvises til i stk. 2,  

 litra (a)(i), finder denne artikel kun anvendelse på missioner, som udfører  

 opgaver i et område med billigelse af den høje kontraherende part på hvis  

 territorium opgaverne udføres.
 (b) Anvendelsen af bestemmelserne i denne artikel på parter i en konflikt,  

 som ikke er høje kontraherende parter, vil ikke ændre deres juridiske status  

 eller et omstridt territoriums juridiske status, hverken udtrykkeligt eller  

 underforstået.
 (c) Bestemmelserne i denne artikel er uden præjudice for eksisterende  

 humanitær folkeret eller andre internationale regelsæt, som måtte finde  

 anvendelse, eller afgørelser af FNs Sikkerhedsråd, som måtte yde et højere  

 beskyttelsesniveau for personel, som virker i overensstemmelse med denne  

 artikel.
2. Fredsbevarende og visse andre styrker og missioner (a) Dette stykke finder anvendelse på:
(i) enhver FN-styrke eller -mission, som udfører fredsbevarende tjeneste,  

 observationstjeneste eller lignende opgaver i ethvert område i  

 overensstemmelse med De forenede Nationers pagt; (ii) enhver mission oprettet i medfør af kapitel VIII i De forenede  

 Nationers pagt, og som udfører sine funktioner i et konfliktområde.
 (b) Hver høj kontraherende part eller part i en konflikt skal, hvis chefen  

 for en styrke eller mission, som dette stykke finder anvendelse på, anmoder  

 herom:
(i) i det omfang den kan, tage nødvendige forholdsregler til at beskytte  

 styrken eller missionen mod virkningerne af miner, lureminer og andre  

 mekanismer i ethvert område under dennes kontrol; (ii) hvis det er nødvendigt for effektivt at beskytte sådant personel, og  

 i det omfang parten kan, fjerne eller uskadeliggøre alle miner, lureminer og  

 andre mekanismer i det pågældende område; samt (iii) oplyse chefen for styrken eller missionen om placeringen af alle  

 kendte minefelter, minerede områder, miner, lureminer og andre mekanismer i  

 det område, hvor styrken eller missionen er i færd med at udføre sine opgaver  

 og, så vidt det er muligt, stille alle oplysninger i dens besiddelse om  

 sådanne minefelter, minerede områder, miner, lureminer og andre mekanismer  

 til rådighed for chefen for styrken eller missionen.
3. FN-systemets humanitære missioner og missioner til indhentelse af  

 oplysninger (a) Dette stykke finder anvendelse på enhver af FN-systemets humanitære  

 missioner eller missioner til indhentelse af oplysninger.
 (b) Såfremt chefen for en mission, som dette stykke finder anvendelse på,  

 anmoder derom, skal hver høj kontraherende part eller part i en konflikt:
(i) yde beskyttelse til missionens personel som anført i denne artikels  

 stk. 2, litra (b)(i); og (ii) hvis adgang til eller gennem noget område under partens kontrol er  

 nødvendig for udførelsen af missionens opgaver og for at yde missionens  

 personel sikker passage til eller gennem det pågældende sted:
(aa) medmindre det forhindres af igangværende fjendtligheder, oplyse  

 chefen for missionen om en sikker rute til det pågældende sted, hvis sådanne  

 oplysninger er tilgængelige; eller (bb) hvis oplysninger som identificerer en sikker rute ikke tilvejebringes  

 i overensstemmelse med litra (aa), så vidt det er nødvendigt og muligt, rydde  

 et spor gennem minefelterne.
4. Den internationale Røde Kors-komites missioner (a) Dette stykke finder anvendelse på enhver af Den internationale Røde  

 Kors-komites missioner, der udøver opgaver med værtsstatens eller -staters  

 billigelse, således som det er bestemt i Geneve-konventionerne af 12. august  

 1949 og, hvor det er relevant, disses tillægsprotokoller.
 (b) Såfremt chefen for en mission, som dette stykke finder anvendelse på,  

 anmoder derom, skal hver høj kontraherende part eller part i en konflikt:
(i) yde beskyttelse til missionens personel, således som det er anført i  

 denne artikels stk. 2, litra (b)(i); samt (ii) træffe de forholdsregler, der er anført i denne artikels stk. 3,  

 litra (b)(ii).
5. Andre humanitære missioner og undersøgelsesmissioner (a) I det omfang denne artikels stk. 2, 3 og 4 ikke finder anvendelse,  

 anvendes dette stykke på følgende missioner, når de udfører opgaver i et  

 konfliktområde eller yder bistand til ofre for en konflikt:
(i) enhver humanitær mission udført af et nationalt Røde Kors- eller Røde  

 Halvmåne-selskab eller af deres internationale sammenslutning; (ii) enhver mission udført af en upartisk humanitær organisation, herunder  

 enhver upartisk humanitær minerydningsmission; samt (iii) enhver undersøgelsesmission oprettet i medfør af bestemmelserne i  

 Genevekonventionerne af 12. august 1949 og, hvor det er relevant, disses  

 tillægsprotokoller.
 (b) Såfremt chefen for en mission, som dette stykke finder anvendelse på,  

 anmoder derom, skal hver høj kontraherende part eller part i en konflikt, så  

 vidt det er muligt:
(i) yde beskyttelse til missionens personel, således som det er anført i  

 denne artikels stk. 2, litra (b)(i); samt (ii) tage de forholdsregler, der er anført i denne artikels stk. 3, litra  

 (b)(ii).
6. Fortrolighed Alle oplysninger, som er givet i fortrolighed i medfør af denne artikel,  

 skal behandles i streng fortrolighed af modtageren og må ikke frigives til  

 nogen uden for den pågældende styrke eller mission uden udtrykkelig  

 bemyndigelse fra den, som har givet oplysningerne.
7. Respekt for love og bestemmelser Uden præjudice for privilegier og immuniteter, som de nyder, eller for  

 tjenstlige krav, skal personel, som deltager i de styrker og missioner, som  

 nævnes i denne artikel:
(a) respektere værtsstatens love og bestemmelser; samt (b) afholde sig fra enhver handling eller aktivitet, som er uforenelig med  

 deres tjenestes upartiske og internationale karakter.
Artikel 13 Konsultationer mellem de høje kontraherende parter 1. De høje kontraherende parter forpligter sig til at konsultere og  

 samarbejde med hinanden om alle spørgsmål angående denne protokols virkemåde.  

 I dette øjemed afholder de høje kontraherende parter en årlig konference.
 2. Deltagelse i de årlige konferencer vil fremgå af den forretningsorden,  

 der vedtages.
 3. Konferencens arbejde omfatter:
(a) gennemgang af denne protokols virkemåde og status; (b) overvejelse af sager fremkommet i rapporter afgivet af de høje  

 kontraherende parter i overensstemmelse med denne artikels stk. 4; (c) forberedelse af gennemgangskonferencer; samt (d) overvejelse af udviklingen af teknologier, der kan beskytte  

 civilpersoner mod de vilkårlige virkninger af miner.
 4. De høje kontraherende parter, afgiver til depositaren, som rundsender  

 dem til alle høje kontraherende parter forud for konferencen, årlige  

 rapporter om et hvilket som helst af følgende anliggender:
(a) udbredelse af oplysning om denne protokol til deres væbnede styrker og  

 civilbefolkningen; (b) minerydnings- og rehabiliteringsprogrammer; (c) skridt taget for at opfylde tekniske krav, som denne protokol stiller,  

 og alle dertil hørende relevante oplysninger; (d) lovgivning i forbindelse med denne protokol; (e) forholdsregler truffet til international udveksling af tekniske  

 oplysninger, internationalt samarbejde på minerydningsområdet og til teknisk  

 samarbejde og bistand; samt (f) andre relevante anliggender.
 5. Omkostningerne ved konferencen af de høje kontraherende parter dækkes  

 af de høje kontraherende parter og af stater, som ikke er høje kontraherende  

 parter, men som deltager i konferencens arbejde, i overensstemmelse med FNs  

 fordelingsskala, forholdsmæssigt justeret.
Artikel 14 Overholdelse 1. Hver høj kontraherende part skal tage alle passende skridt, herunder  

 lovgivningsmæssige og andre forholdsregler, til at forebygge og standse  

 overtrædelser af denne protokol af personer eller i områder under dens  

 jurisdiktion eller kontrol.
 2. De forholdsregler, der er forudset i denne artikels stk. 1, omfatter  

 passende forholdsregler for at sikre, at den som, i forbindelse med en væbnet  

 konflikt og i strid med bestemmelserne i denne protokol, med overlæg dræber  

 eller forårsager alvorlige kvæstelser på civilpersoner, pålægges  

 strafferetlige sanktioner og retsforfølges.
 3. Hver høj kontraherende part sikrer også, at dens væbnede styrker  

 udsteder relevante militære instrukser og beskrivelser af arbejdsprocedurer,  

 og at personel fra de væbnede styrker modtager uddannelse svarende til deres  

 pligter og ansvar for at overholde denne protokols bestemmelser.
 4. De høje kontraherende parter forpligter sig til at konsultere hinanden  

 og samarbejde bilateralt, gennem FNs generalsekretær eller gennem andre  

 passende internationale procedurer, for at løse mulige problemer, som måtte  

 opstå angående fortolkningen og anvendelsen af denne protokols bestemmelser.
TEKNISK BILAG 1. Registrering (a) Registrering af placeringen af miner, bortset fra fjernleverede miner,  

 minefelter, minerede områder, lureminer og andre mekanismer skal finde sted i  

 overensstemmelse med følgende bestemmelser:
(i) placeringen af minefelter, minerede områder samt områder med lureminer  

 og andre mekanismer skal angives nøjagtigt i forhold til koordinaterne for  

 mindst to referencepunkter og den anslåede størrelse af det område, som  

 indeholder disse våben, i forhold til de omtalte referencepunkter; (ii) kort, diagrammer eller andre registreringer skal udfærdiges på en  

 sådan måde, at de angiver placeringen af minefelter, minerede områder,  

 lureminer og andre mekanismer i forhold til referencepunkter, og disse  

 registreringer skal tillige anføre deres perimetre og udstrækning; og (iii) med det formål at spore og rydde miner, lureminer og andre  

 mekanismer skal kort, diagrammer eller andre registreringer indeholde  

 fuldstændige oplysninger om type, antal, udlægningsmetode, tændertype og  

 levetid, dato og tidspunkt for udlægning, mekanismer, der sikrer minen mod  

 optagning (såfremt de forefindes), og andre relevante oplysninger om alle de  

 udlagte våben.
I alle tilfælde hvor det er muligt, skal registreringen af  

 minefeltet vise den nøjagtige placering af hver mine, bortset fra minefelter  

 udlagt i rækker, hvor angivelse af placeringen af rækken er tilstrækkelig.  

 Hver luremine registreres for sig med angivelse af den nøjagtige placering og  

 af minens funktionsmekanisme.
(b) Den anslåede placering samt det anslåede område, hvorpå fjernleverede  

 miner befinder sig, skal nærmere angives med referencepunkternes koordinater  

 (normalt hjørnepunkter) og skal konstateres samt, hvor det er muligt,  

 afmærkes på jorden ved først givne lejlighed.
Der skal ligeledes ske  

 registrering af det samlede antal og typer af miner, datoen og tidspunktet  

 for udlægningen samt af tidsrummet indtil selvdestruktion indtræffer.
 (c) Kopier af registreringer skal opbevares på et kommandoniveau, som er  

 tilstrækkeligt til at garantere deres sikkerhed i størst mulig udstrækning.
 (d) Anvendelsen af miner fremstillet efter denne protokols ikrafttræden er  

 forbudt, medmindre de er mærket, på engelsk eller på det eller de respektive  

 nationale sprog, med følgende oplysninger:
(i) navn på oprindelsesland; (ii) fremstillingsmåned og -år; samt (iii) serienummer eller partinummer.
 Oplysningerne bør være synlige, læselige, holdbare og kunne modstå  

 miljømæssige påvirkninger i størst mulig udstrækning.
2. Specifikationer vedrørende sporbarhed (a) Med hensyn til personelminer fremstillet efter den 1. januar 1997  

 gælder det, at sådanne miner i deres konstruktion skal indeholde et materiale  

 eller en mekanisme, som gør det muligt at spore minen med almindeligt  

 tilgængeligt teknisk minerydningsudstyr, samt at minen fremkalder et  

 svarsignal svarende til et signal fra 8 gram jern eller mere i en enkelt  

 sammenhængende masse.
 (b) Med hensyn til personelminer fremstillet før den 1. januar 1997 gælder  

 det, at sådanne miner enten i deres konstruktion skal indeholde eller før  

 udlægning skal tilføjes et materiale eller en mekanisme, der ikke let kan  

 fjernes, som gør det muligt at spore minen med almindeligt tilgængeligt  

 teknisk minerydningsudstyr, samt at minen fremkalder et svarsignal svarende  

 til et signal fra 8 gram jern eller mere i en enkelt sammenhængende masse.
(c) I tilfælde af at en høj kontraherende part fastslår, at den ikke  

 umiddelbart kan overholde litra (b), kan den på tidspunktet for sin  

 notifikation af samtykke til at være bundet af denne protokol erklære, at den  

 vil udskyde overholdelse af litra (b) i en periode, som ikke overstiger 9 år  

 fra denne protokols ikrafttræden.
I mellemtiden skal den så vidt muligt  

 minimere brugen af personelminer, der ikke opfylder bestemmelserne.
3. Specifikationer vedrørende selvdestruktion og selvdeaktivering (a) Alle fjernleverede personelminer skal være bestemt til og konstrueret  

 således, at ikke over 10% af aktiverede miner vil undlade at destruere sig  

 selv inden 30 dage efter udlægning, og hver mine skal have en  

 selvdeaktiverende reservemekanisme, som er bestemt til og konstrueret  

 således, at denne i kombination med selvdestruktionsmekanismen bevirker, at  

 ikke mere end en ud af et tusind aktiverede miner vil virke som mine 120 dage  

 efter udlægningen.
 (b) Alle ikke-fjernleverede personelminer, som anvendes uden for afmærkede  

 områder, som defineret i denne protokols artikel 5, skal opfylde kravene om  

 selvdestruktion og selvdeaktivering som anført i litra (a).
 (c) I tilfælde af at en høj kontraherende part fastslår, at den ikke  

 umiddelbart kan overholde litra (a) og/eller (b), kan den på tidspunktet for  

 sin notifikation af samtykke til at være bundet af denne protokol erklære, at  

 den med hensyn til miner fremstillet før denne protokols ikrafttræden vil  

 udskyde overholdelse af litra (a) og/eller (b) i en periode, som ikke  

 overstiger 9 år fra denne protokols ikrafttræden.
 I denne overgangsperiode skal den høje kontraherende part:
(i) forpligte sig til så vidt muligt at minimere anvendelsen af  

 personelminer, som ikke opfylder bestemmelserne, samt (ii) med hensyn til fjernleverede personelminer overholde enten kravene  

 til selvdestruktion eller kravene til selvdeaktivering og for så vidt angår  

 andre personelminer som minimum overholde kravene til selvdeaktivering.
4. Internationale skilte til minefelter og minerede områder Skilte svarende til eksemplet i bilaget og som nærmere angivet nedenfor  

 skal anvendes til afmærkning af minefelter og minerede områder for at sikre,  

 at disse områder er synlige og kan genkendes af civilbefolkningen:
(a) størrelse og form: en trekant eller firkant, som måler mindst 28 cm  

 (11 tommer) x 20 cm (7,9 tommer), når der er tale om en trekant, og 15 cm (6  

 tommer) pr. side, når der er tale om en firkant; (b) farve: rød eller orange med reflekterende gule kanter; (c) symbol: det symbol, som vises i bilaget, eller et andet, som er  

 umiddelbart genkendeligt i det område, hvor skiltet skal opstilles for at  

 tilkendegive et farligt område; og (d) sprog: skiltet bør indeholde ordet »miner« på et af  

 konventionens seks officielle sprog (arabisk, engelsk, fransk, kinesisk,  

 russisk og spansk) og det eller de fremherskende sprog i det pågældende  

 område; og (e) mellemrum: skilte bør placeres omkring minefeltet eller det minerede  

 område i en afstand, som er tilstrækkelig til at sikre, at de kan ses fra et  

 hvilket som helst punkt af en civilperson, der nærmer sig området.' ARTIKEL 2: IKRAFTTRÆDEN Den ændrede protokol træder i kraft i medfør af reglerne i konventionens  

 artikel 8, stk. 1, litra (b).
Bilag Advarselsskilt for områder indeholdende miner TILLÆGSPROTOKOL TIL KONVENTIONEN OM FORBUD MOD ELLER BEGRÆNSNINGER I  

 ANVENDELSEN AF VISSE KONVENTIONELLE VÅBEN, SOM MÅ ANSES FOR AT VÆRE UNØDIGT  

 SKADEVOLDENDE ELLER FOR AT RAMME I FLÆNG ARTIKEL 1: TILLÆGSPROTOKOL Følgende protokol skal være tilknyttet konventionen om forbud mod eller  

 begrænsninger i anvendelsen af visse konventionelle våben, som må anses for  

 at være unødigt skadevoldende eller for at ramme i flæng  

 (»konventionen«) som protokol IV:
»Protokol om blindende laservåben (Protokol IV) Artikel 1 Det er forbudt at bruge laservåben, der er særligt beregnet til som eneste  

 eller som en af flere våbenvirkninger at forårsage permanent blindhed på  

 ubeskyttede øjne, hvormed menes det blotte øje eller øjne med korrigerende  

 synsindretninger.
De høje kontraherende parter overfører ikke sådanne våben  

 til nogen stat eller ikke-statslig enhed.
Artikel 2 Ved brugen af lasersystemer træffer de høje kontraherende parter alle  

 gennemførlige forsigtighedsforanstaltninger for at undgå at forårsage  

 permanent blindhed på ubeskyttede øjne.
Sådanne forsigtighedsforanstaltninger  

 omfatter bl.a. undervisning af deres væbnede styrker og andre praktiske  

 forholdsregler.
Artikel 3 Forårsagelse af blindhed som en hændelig eller indirekte følge af legitim  

 militær brug af lasersystemer, herunder lasersystemer anvendt mod optisk  

 udstyr, er ikke omfattet af forbudet i denne protokol.
Artikel 4 I denne protokol betyder »permanent blindhed« uigenkaldeligt og  

 uafhjælpeligt synstab, der er svært synsnedsættende uden udsigt til  

 helbredelse.
Svær synsnedsættelse svarer til en synsstyrke på mindre end 6/60  

 (20/200) Snellen målt ved brug af begge øjne.' ARTIKEL 2:
IKRAFTTRÆDEN Denne protokol træder i kraft i medfør af reglerne i konventionens artikel  

 5, stk. 3 og 4.
Bemærkninger til forslaget I.
Protokollernes forhistorie I et forsøg på at mindske de menneskelige lidelser under krigsførelse har  

 man gennem tiderne søgt at indgå internationale aftaler om forbud mod visse  

 våbentyper.
I 1899 og 1907 blev det på de store Haager-konferencer besluttet,  

 at krigsførende parter ikke havde ubegrænset frihed i valget af våben til at  

 skade fjenden, og at det skulle være forbudt at anvende våben, som efter  

 deres art forårsager unødig menneskelig lidelse.
Dette førte konkret til, at  

 man i 1899 forbød brugen af dum-dum-kugler (ekspanderende kugler).
 Som et resultat af den første verdenskrigs rædsler blev der i 1925 i  

 Geneve underskrevet en protokol om forbud mod brug af visse giftgasser og  

 bakteriologiske våben.
Ved Geneve-konventionerne af 12. august 1949 blev der vedtaget regler, som  

 havde til formål at beskytte krigens ofre, herunder civilbefolkningen.
I  

 tillægsprotokol I fra 1977 fremhæves, at der ikke må benyttes våben, som  

 forårsager overflødig skade eller unødige lidelser.
 I løbet af 1970erne blev det tydeligt, blandt andet som følge af  

 erfaringerne fra Vietnam, at man måtte forsøge at nå til enighed om  

 yderligere forbud mod eller begrænsninger i anvendelsen af visse våbentyper.
I perioden 1974-77 blev der i Geneve afholdt en diplomatkonference, hvor  

 man uden held forsøgte at forbyde visse typer af inhumane våben.
I 1979 blev  

 bestræbelserne fortsat i FN-regi, og resultatet blev konventionen af 10.  

 oktober 1980 om forbud mod eller begrænsninger i anvendelsen af visse  

 konventionelle våben, som må anses for unødigt skadevoldende eller for at  

 ramme i flæng, også kaldet konventionen om særligt inhumane konventionelle  

 våben (CCW), eller 1980-konventionen.
1980-konventionen er en såkaldt rammekonvention, hvor de egentlige forbud  

 mod eller begrænsninger i anvendelsen af visse våbentyper indeholdes i de til  

 konventionen knyttede protokoller.
Oprindelig er der til konventionen alene  

 knyttet tre protokoller.
Disse omhandler forbud mod anvendelse af  

 ikke-påviselige sprængstykker (protokol I), forbud mod eller begrænsninger i  

 anvendelsen af miner, lureminer og andre mekanismer (protokol II) og forbud  

 mod eller begrænsninger i anvendelsen af brandvåben (protokol III).
 Danmark undertegnede 1980-konventionen med tilknyttede protokoller den 10.  

 april 1981. Den 2. april 1982 meddelte Folketinget sit samtykke til  

 ratifikation af 1980-konventionen samt til at være bundet af de til  

 konventionen knyttede tre protokoller, hvilket dannede forudsætning for  

 endelig ratifikation ved kgl. resolution af 18. juni 1982. Danmark deponerede  

 sit ratifikationsinstrument den 7. juli 1982 og konventionen trådte i kraft  

 den 2. december 1983. Ved bekendtgørelse af 12. december 1983 er konventionen  

 og tilknyttede protokoller optrykt i Lovtidende C som nr. 114 på side 571.
Selve konventionen og protokollerne I og III tjener i sig selv deres  

 formål tilfredsstillende.
Protokol II viste sig derimod ikke at sikre en  

 tilstrækkelig beskyttelse af civilbefolkningerne.
Under indtryk af det  

 stadigt voksende humanitære problem som ureguleret og uansvarlig anvendelse  

 af personelminer havde forårsaget, navnlig i den tredje verden, erkendtes  

 det, at der bestod et behov for ændringer i det gældende regelsæt.
I øvrigt  

 var der et ønske om, når lejlighed bød sig, at søge at inddrage anvendelsen  

 af laservåben, som er særligt beregnet til at forårsage permanent blindhed,  

 under konventionen; disse våben udgør endnu ikke nogen betydelig bestanddel  

 af verdens militærarsenaler og er ikke hidtil blevet anvendt i praksis.
I efteråret 1993 fremsatte Frankrig begæring om indkaldelse af en  

 gennemgangskonference til drøftelse af forbedringer af det eksisterende  

 regelgrundlag.
I perioden fra februar 1994 til januar 1995 blev der afholdt  

 fire møder i en ekspertgruppe, der havde til formål at forberede den  

 egentlige gennemgangskonference.
Medlemmerne af ekspertgruppen bestod af  

 repræsentanter for de stater, som havde ratificeret konventionen, men  

 derudover sendte adskillige andre stater observatører.
Det viste sig tidligt  

 under drøftelserne i gruppen, at der ikke var tilstrækkelig tilslutning til  

 at indlede substansforhandlinger om indførelse af et totalforbud, således som  

 det var ønsket af flere lande, herunder Danmark.
I stedet koncentrerede man  

 arbejdet om at skabe grundlag for så vidtgående forbedringer som muligt af  

 den bestående protokol II.
Første samling af gennemgangskonferencen fandt sted i Wien i perioden fra  

 den 25. september 1995 til den 13. oktober 1995. Det var oprindeligt  

 hensigten, at denne samling skulle have været den eneste.
Det viste sig  

 imidlertid under forhandlingerne, at der, trods de omfattende forberedelser,  

 ikke var tilstrækkelig tid til at forhandle sig frem til enighed.
To  

 supplerende samlinger blev derfor afholdt fra henholdsvis den 15. til den 19.  

 januar 1996 og fra den 22. april til den 3. maj 1996, begge i Geneve.
 Hovedformålet på gennemgangskonferencen var at opnå tilslutning til:
- en udvidelse af konventionens anvendelsesområde til også at omfatte  

 interne konflikter; - nye forbud og, i mangel heraf, skærpede betingelser for anvendelsen af  

 personelminer; - forbud mod overførsel af personelminer, der ikke opfylder visse mærmere  

 angivne tekniske specifikationer; - størst mulig kontrol med de nye reglers overholdelse; - straffebestemmelser for overtrædelse af reglerne.
 Herudover var der et behov for at opnå størst mulig tilslutning til  

 konventionen, idet den i dag kun er tiltrådt af 62 stater.
Adskillige stater gav udtryk for stor skepsis og tøven over for indførelse  

 af strengere regler for anvendelse af personelminer.
En årsag hertil er  

 sikkerhedspolitiske overvejelser; personelminer er et billigt, letanvendeligt  

 og effektivt våben i begrænsede konflikter, specielt når de anvendes uden  

 restriktioner.
Endvidere har eksportinteresser for visse stater utvivlsomt  

 spillet en rolle.
Ved afslutningen af gennemgangskonferencen var der opnået enighed om dels  

 en ændret protokol II om forbud mod eller begrænsninger i anvendelsen af  

 miner, lureminer og andre mekanismer, dels en ny protokol IV om blindende  

 laservåben, dels om en politisk sluterklæring.
I sluterklæringen bestemmes,  

 at der senest i år 2001 skal afholdes en ny gennemgangskonference, samt at  

 det for fremtiden bør overvejes at afholde gennemgangskonferencer hvert femte  

 år.
Den ændrede protokol II adskiller sig på flere vigtige områder fra den  

 bestående.
Der er i alle tilfælde tale om ændringer, som betyder humanitære  

 fremskridt, idet beskyttelsen af civile øges.
Det er konventionsstaternes  

 opfattelse, at de menneskelige lidelser som følge af anvendelsen af  

 personelminer vil blive reduceret, når bestemmelserne er fuldt gennemført.
 Forbedringerne i forhold til den bestående protokol II er navnlig  

 følgende:
- udvidelse af anvendelsesområdet til også at omfatte interne konflikter; - alle personelminer skal være sporbare; - personelminer, som benyttes uden for indhegnede og overvågede områder,  

 skal være selvdestruerende.
Senest 30 dage efter udlægning skal mindst 90 %  

 af personelminerne have ødelagt sig selv, og efter i alt 120 dage må højst 1  

 ud af 1000 udlagte personelminer kunne fungere som en mine; - overførsel af personelminer inddrages under protokollen.
Straks fra  

 protokollens vedtagelse er det forbudt at overføre personelminer, som ikke  

 opfylder de nye strenge tekniske bestemmelser; - mineproblemet forbliver på den internationale dagsorden.
Der indføres  

 årlige møder mellem staterne, hvor man vil diskutere reglernes gennemførelse  

 og overholdelse.
 En svaghed ved den ændrede protokol II er dens bestemmelser om  

 overgangsperioder, der indføjedes efter krav fra nogle få konventionsstater.  

 I henhold til disse bestemmelser kan en stat ved tiltrædelsen af den ændrede  

 protokol II erklære, at den i en periode på indtil ni år ikke er i stand til  

 at opfylde de nye strenge krav til sporbarhed og selvdestruktion.
 Ved den ny protokol IV er der opnået enighed om et forbud mod anvendelse  

 og overførsel af blindende laservåben.
II.
Danmarks tiltrædelse Danmark deltog i den enstemmige vedtagelse den 3. maj 1996 af den ændrede  

 protokol II vedrørende forbud mod eller begrænsninger i anvendelsen af miner,  

 lureminer og andre mekanismer.
Det må anses for ønskeligt, at Danmark  

 erklærer sit samtykke til at være bundet af protokollen, der på områder af  

 væsentlig humanitær interesse udbygger og styrker bestemmelserne om  

 beskyttelse af civilbefolkningen i forhold til den bestående protokol II.
Danmark deltog i den enstemmige vedtagelse den 13. oktober 1995 af  

 protokol IV vedrørende blindende laservåben.
Det må anses for ønskeligt, at  

 Danmark erklærer sit samtykke til at være bundet af protokollen, der under  

 den kodificerede humanitære folkeret inddrager en kategori af våben, der  

 hidtil ikke har været dækket af den skrevne folkeret, nemlig det endnu ikke i  

 praksis anvendte blindende laservåben.
Spørgsmålet om dansk tiltrædelse af den ændrede protokol II og af protokol  

 IV har været forelagt Forsvarsministeriet og Justitsministeriet, der har  

 givet deres tilslutning til en dansk tiltrædelse.
Protokollerne skønnes at  

 kunne opfyldes fra dansk side inden for rammerne af gældende dansk ret og  

 eksisterende forsvarsplaner.
 Både Grønland og Færøerne har tilsluttet sig, at protokollerne tiltrædes  

 uden forbehold for Grønland og Færøerne.
Regeringen besluttede i lyset af gennemgangskonferencens resultater den  

 23. maj 1996, at Danmark ensidigt vil afstå fra at benytte personelminer i  

 det danske forsvar.
Beslutningen blev taget for at sende et klart og  

 utvetydigt politisk signal om Danmarks støtte til indførelse af et  

 totalforbud mod personelminer.
 Protokollerne træder i kraft, som det er bestemt i konventionens artikel  

 8, stk. 1, litra (b) og artikel 5, stk. 3 og 4, dvs. seks måneder efter at  

 tyve stater har notificeret deres samtykke til at være bundet af de  

 respektive protokoller.
III.
Protokollernes indhold A.
Protokol II Artikel 1 Protokollens anvendelsesområde Protokollens anvendelsesområde udvides fra udelukkende at omfatte  

 anvendelsen af miner, lureminer og andre mekanismer i internationale væbnede  

 konflikter til også at omfatte deres anvendelse i interne væbnede konflikter.  

 Definitionen af interne væbnede konflikter sker med en henvisning til fælles  

 artikel 3 i Geneve-konventionerne af 12. august 1949.
 Bestemmelsen anses for en af den ændrede protokol IIs centrale, idet langt  

 hovedparten af alle miner udlægges i forbindelse med interne væbnede  

 konflikter.
Artikel 2 Definitioner Flere af de hidtidige definitioner er udvidet for at give en bedre  

 beskyttelse af civile.
Som følge af de nye emneområder, som inddrages under  

 den ændrede protokol II, er til artiklen føjet de nødvendige definitioner  

 herpå, blandt andet vedrørende mekanismer, som sikrer selvdestruktion.
Artikel 3 Almindelige begrænsninger i anvendelsen af miner, lureminer og andre mekanismer Reglerne indskærper ansvaret for udlagte miner, herunder ansvaret for  

 rydning.
Forbudet mod våben, som må anses for unødigt skadevoldende eller for  

 at ramme i flæng, understreges.
 Forbud mod anvendelse af miner mod civile mål styrkes ved indførelse af  

 den formodningsregel, at mål i tilfælde af tvivl skal anses for civile.  

 Endvidere specificeres de forholdsregler, som skal tages for at øge  

 beskyttelsen af civilbefolkningen.
 Anti-søgningsmekanismer, dvs. mekanismer, som detonerer minen, når den  

 søges af en minesøger, forbydes.
 Definitioner og terminologie er i vidt omfang hentet fra tillægsprotokol I  

 til Geneve-klonventionerne af 12. august 1949 vedrørende beskyttelsen af ofre  

 i internationale væbnede konflikter.
Artikel 4 Begrænsninger i anvendelsen af personelminer Der indføres forbud mod anvendelse af ikke-sporbare personelminer, jf. dog  

 det tekniske bilag, stk. 2. Forbudet anses for et centralt element i den  

 ændrede protokol II.
Artikel 5 Begrænsninger i anvendelsen af personelminer, bortset fra  

 fjernleverede miner Der indføres bestemmelser om selvdestruerende personelminer, jf.  

 definitionen i det tekniske bilags stk. 3.
Som hovedregel skal alle personelminer være forsynet med en  

 selvdestruktionsmekanisme.
Anvendes en anden type personelmine, skal det ved  

 placering af minerne inden for et afmærket område, som er overvåget af  

 militærpersonel, og som er beskyttet ved indhegning eller på anden måde,  

 effektivt sikres, at civilpersoner holdes ude fra området.
 Ansvaret for personelminer påhviler den part, der har udlagt minerne.  

 Bliver det som følge af kamphandlinger umuligt for den ansvarlige part at  

 udøve ansvar, er det fastlagt, hvordan ansvaret - så snart det er muligt -  

 retableres eller overgår til konfliktens anden part.
 Visse horisontale fragmentationsladninger kan uden markering og indhegning  

 benyttes i op til 72 timer, såfremt de befinder sig i umiddelbar nærhed af  

 den militærenhed, der har anbragt dem, og såfremt militærpersonel ved  

 overvågning effektivt sikrer, at civilpersoner holdes ude.
Artikel 6 Begrænsninger i anvendelsen af fjernleverede miner Fjernleverede miner skal registreres i overensstemmelse med reglerne i det  

 tekniske bilag.
 Fjernleverede personelminer skal i overensstemmelse med reglerne i det  

 tekniske bilag være selvdestruerende eller selvdeaktiverende, mens  

 fjernleverede panserminer skal være selvdestruerende, i den udstrækning det  

 er muligt.
 Effektivt forudgående varsel skal gives om enhver levering eller  

 nedkastning af fjernleverede miner, som kan berøre civilbefolkningen,  

 medmindre omstændighederne ikke tillader det.
Artikel 7 Forbud mod anvendelsen af lureminer og andre mekanismer Forbudet mod anvendelse af lureminer og andre mekanismer er præciseret og  

 i nogen grad udbygget.
Artikel 8 Overførsler Den ændrede protokol II indeholder som nyt element regler om overførsler  

 af miner.
Bestemmelsen anses for en af den ændrede protokol IIs centrale.
Forbudet mod anvendelse af ikke-sporbare personelminer i artikel 4  

 kombineres med et øjeblikkeligt (dvs. fra protokollens vedtagelse den 3. maj  

 1996) forbud mod overførsel af sådanne miner.
Derved undgås det, at  

 eksisterende lagre overføres til anden side med forøget risiko for anvendelse  

 i strid med reglerne.
Forbudet gælder selv om en konventionsstat benytter sig  

 af adgangen til at udskyde opfyldelsen af sporbarhedskravet, jf. det tekniske  

 bilags stk. 2.
 Ikke-sporbare personelminer, som er langt de mest almindelige, udgør en  

 stor humanitær fare, idet de er umådelig svære at finde og dermed rydde.
Der indføres forbud mod overførsel til oprørsbevægelser og andre  

 ikke-statslige enheder.
Overførsel til stater, som ikke har tiltrådt  

 konventionen, kan udelukkende ske, såfremt modtagerstaten samtykker i at  

 overholde protokollen.
Konventionsstater påtager sig endvidere en generel  

 forpligtelse til at udvise tilbageholdenhed ved overførsel af miner, hvis  

 anvendelse i henhold til protokollen er pålagt begrænsninger.
Artikel 9 Registrering og anvendelse af oplysninger om minefelter etc.
 Forpligtelsen til at registrere og meddele placeringen af minefelter etc.  

 er præciseret og i nogen grad udvidet.
Artikel 10 Fjernelse af minefelter etc. og internationalt samarbejde Konfliktens parter bærer efter fjendtlighedernes ophør ansvaret for  

 minefelter etc., som befinder sig på det område, de udøver kontrol over.  

 Parterne er endvidere forpligtede til enten at fjerne minefelterne eller  

 opretholde dem i overensstemmelse med de almindelige regler herfor.
Den part,  

 som har udlagt miner etc. i et område, skal bistå den part, som er ansvarlig  

 for området efter konfliktens ophør, med teknisk og materiel assistance til  

 minerydning.
Sådan bistand bør tillige, når det er hensigtsmæssigt, søges  

 aftalt med andre stater eller organisationer eller tilvejebragt ved fælles  

 aktion.
Artikel 11 Teknologisk samarbejde og bistand Konventionsstaterne yder hinanden finansiel, teknisk og teknologisk  

 bistand i muligt og nødvendigt omfang, bilateralt eller gennem FN-systemet.
 For at begrænse behovet for at påberåbe sig bestemmelserne i det tekniske  

 bilags stk. 2 og 3 om overgangsperioder har konventionsstater, der måtte have  

 behov herfor, ret til under visse omstændigheder at opnå teknisk bistand fra  

 en anden konventionsstat til hurtigere opfyldelse af protokollens bestemmelse  

 (dog ikke ved overførsel af våbenteknologi). Overførslen sker i  

 overensstemmelse med den enkelte stats lovgivning.
Støtte til minerydning ydes af konventionsstaterne ved finansiel, teknisk  

 og teknologisk bistand i det omfang, de er i stand hertil.
Ved henvendelser  

 om støtte til minerydning undersøger FNs generalsekretær behovet herfor samt  

 peger på mulighederne for at opnå støtte hertil i henhold til protokollen.  

 FNs generalsekretær kan vælge at orientere konventionsstaterne om typen og  

 omfanget af den minerydning, der ifølge disse undersøgelser er behov for.
Artikel 12 Beskyttelse mod virkningerne af minefelter etc.
 Artiklen er udbygget væsentligt og omfatter, særlig under udførelsen af  

 deres hverv, beskyttelse af FN-personel, styrker oprettet i overensstemmelse  

 med kapitel VIII i De forenede Nationers pagt, medarbejdere fra Røde Kors og  

 andre humanitære organisationer, herunder minerydningshold, som udfører  

 upartisk humanitær minerydning.
Artikel 13 Konsultationer mellem de høje kontraherende parter Der indføres årlige konsultationskonferencer mellem konventionsstaterne,  

 hvor reglernes overholdelse og gennemførelse vil blive gennemgået på baggrund  

 af obligatoriske rapporter fra staterne.
Endvidere vil blandt andet ny  

 teknologi til beskyttelse af civilbefolkningen samt minerydnings- og  

 rehabiliteringsprogrammer blive drøftet.
Fremtidige gennemgangskonferencer  

 vil blive forberedt, og relevante emner i øvrigt vil kunne tages op.
 Det er forventningen, at Røde Kors, NGOer og andre vil kunne supplere de  

 årlige rapporter fra konventionsstaterne.
 Det første konsultationsmøde vil blive indkaldt, når protokollen er trådt  

 i kraft.
Artikel 14 Overholdelse Som noget nyt indføres strafansvar for overtrædelse af protokollen,  

 såfremt følgen er, at civile med overlæg dræbes eller skades alvorligt i  

 forbindelse med en væbnet konflikt.
Strafforfølgelsen skal ske i henhold til  

 nationale regler.
For Danmarks vedkommende vil denne forpligtelse være  

 opfyldt i kraft af bestemmelserne i bl.a. straffelovens §§ 6 og 7, der under  

 dansk strafferetlig jurisdiktion inddrager handlinger foretaget i Danmark,  

 henholdsvis handlinger foretaget i udlandet af personer med dansk indfødsret  

 eller, som er bosat i den danske stat.
 Der indføres tillige et krav om uddannelse af personel fra de væbnede  

 styrker i protokollens bestemmelser.
Teknisk bilag 1. Registrering Kravene til registrering af minefelter etc. er præciseret og udbygget  

 væsentligt.
Udover minernes placering skal antal, type, tidspunkt for  

 placering, samt tekniske specifikationer blandt andet registreres.
Miner  

 produceret efter protokollens ikrafttræden skal tillige påføres oplysning om  

 oprindelsesland samt diverse andre specifikationer.
2. Specifikationer vedr. sporbarhed Personelminer fremstillet efter den 1. januar 1997 skal være udstyret  

 således, at de er sporbare ved anvendelse af almindeligt sporingsudstyr.
 Personelminer fremstillet inden den 1. januar 1997, og som ikke er  

 sporbare, skal inden udlægning udstyres således, at de bliver sporbare på  

 tilsvarende måde som miner fremstillet efter den 1. januar 1997.
 Såfremt en konventionsstat fastslår, at den ikke straks kan opfylde kravet  

 om sporbarhed for så vidt angår miner fremstillet før den 1. januar 1997, kan  

 den ved sin tiltrædelse af den ændrede protokol II erklære, at opfyldelsen af  

 kravet udsættes i en periode på indtil ni år efter protokollens ikrafttræden.  

 Under udsættelsen skal vedkommende konventionsstat begrænse anvendelsen af  

 miner, der ikke opfylder kravet til sporbarhed, til et minimum.
3. Specifikationer vedr. selvdestruktion og selvdeaktivering Personelminer, som placeres uden for afmærkede og overvågede områder, skal  

 for 90% vedkommende destruere sig selv (normalt ved at de ekploderer) senest  

 30 dage efter udlægning.
Et reservesystem skal herefter selvdeaktivere  

 (normalt ved at et batteri løber ud) de resterende personelminer med en sådan  

 sikkerhed, at de to systemer i forening garanterer, at højst 1 ud af 1000  

 personelminer fungerer 120 dage efter udlægning.
Tilsvarende som ved kravet om sporbarhed kan en konventionsstat også for  

 så vidt angår kravene til selvdestruktion og selvdeaktivering om nødvendigt,  

 for miner fremstillet inden protokollens ikrafttræden, påberåbe sig en  

 overgangsperiode på indtil ni år efter protokollens ikrafttræden.
Under  

 udsættelsen skal vedkommende konventionsstat begrænse anvendelsen af  

 personelminer, der ikke opfylder kravene, til et minimum og fjernleverede  

 personelminer skal som et minimum overholde kravet om selvdeaktivering.
4. Afmærkning For at sikre en effektiv afmærkning af minefelter etc. fastsættes regler  

 for skiltning.
B.
Protokol IV Artikel 1 Anvendelse af laservåben, der er særligt beregnet til som eneste eller en  

 af flere våbenfunktioner at forårsage permanent blindhed, er forbudt.  

 Konventionsstaterne forpligter sig til ikke at overføre sådanne våben til  

 nogen stat eller ikke-statslig enhed.
Artikel 2 Ved brug af lasersystemer skal konventionsstaterne tage alle passende  

 forholdsregler, herunder undervisning af de væbnede styrker, for at undgå, at  

 der påføres personer permanent blindhed.
Artikel 3 Forårsagelse af blindhed som en hændelig eller indirekte følge af legitim  

 militær brug af lasersystemer, herunder lasersystemer anvendt mod optisk  

 udstyr, er ikke omfattet af protokollens forbudsbestemmelser.
Artikel 4 Ved permanent blindhed forstås uigenkaldeligt og uafhjælpeligt synstab  

 uden udsigt til helbredelse.
Skriftlig fremsættelse Udenrigsministeren (Niels Helveg Petersen):
 Herved tillader jeg mig for det høje Ting at fremsætte:
 Forslag til folketingsbeslutning om Danmarks tiltrædelse af ændret  

 protokol II om forbud mod eller begrænsninger i anvendelsen af miner,  

 lureminer og andre mekanismer og ny protokol IV om blindende laservåben til  

 konvention af 10. oktober 1980 om forbud mod eller begrænsninger i  

 anvendelsen af visse konventionelle våben, som må anses for at være unødigt  

 skadevoldende eller for at ramme i flæng.
(Beslutningsforslag nr.
B 93).
 Protokollerne er vedtaget på en gennemgangskonference afholdt i Wien og  

 Geneve i 1995-1996. Baggrunden for gennemgangskonferencen var primært de  

 mange civilpersoner, som kommer til skade som følge af anvendelsen af  

 personelminer.
Den ændrede protokol II adskiller sig på flere vigtige områder fra den  

 oprindelige.
Der er i alle tilfælde tale om ændringer, som betyder humanitære  

 fremskridt, idet beskyttelsen af civilpersoner øges.
Det er  

 konventionslandenes opfattelse, at de menneskelige lidelser som følge af  

 anvendelsen af personelminer i nogen grad vil blive reduceret, når  

 bestemmelserne er fuldt implementeret.
De nye regler for anvendelse af personelminer udstrækker protokol II's  

 anvendelsesområde til også at omfatte interne konflikter.
Der indføres et  

 forbud mod anvendelse og overførsel af ikke-sporbare personelminer, ligesom  

 der stilles krav om en selvdestruerende mekanisme, hvis personelminerne ikke  

 placeres i indhegnede og overvågede områder.
De selvdestruerende mekanismer  

 vil betyde, at højst 10% af minerne er aktive efter 30 dage og højst 1 ud af  

 1000 efter 120 dage.
 Derudover indføres bl.a. forbud mod overførsel til oprørsbevægelser og  

 lande, som ikke tilslutter sig reglerne; årlige konsultationsmøder til  

 gennemgang af reglernes overholdelse; strafforfølgning ved overtrædelse af  

 reglerne; samt øget beskyttelse af personel fra FN og frivillige  

 organisationer.
Reglerne er desværre forbundet med overgangsordninger.
Et land kan vælge  

 at udskyde opfyldelsen i op til ni år for så vidt angår kravene til  

 sporbarhed og de selvdestruerende mekanismer.
Overgangsperioden regnes fra  

 protokollens ikrafttræden, som er seks måneder efter, at tyve stater har  

 notifi- ceret deres samtykke til at være bundet.
En snarlig dansk tiltrædelse  

 vil kunne medvirke til protokollens ikrafttræden og dermed til en tidlig  

 start på overgangsperioden.
Trods de opnåede forbedringer i protokol II fandt regeringen det  

 nødvendigt efter afslutningen af forhandlingerne i maj 1996 at sende et klart  

 signal, som kunne være med til at fastholde minespørgsmålet som en humanitær  

 prioritetssag.
Derfor besluttede regeringen, at Danmark vil afstå fra at  

 benytte personelminer i det danske forsvar.
Beslutningen blev taget for at  

 styrke bestræbelserne for at nå frem til et totalforbud mod personelminer.
Danmark samarbejder med den gruppe af lande, som går ind for et  

 totalforbud mod personelminer.
Landene mødtes i Ottawa i oktober 1996 for at  

 forberede det videre arbejde, herunder den vidtgående resolution om en  

 international aftale om et forbud mod personelminer, som det lykkedes at få  

 vedtaget på FNs generalforsamling den 10. december 1996. Der arbejdes på at  

 nå til enighed om en aftale inden årets udgang.
 Protokol IV om blindende laservåben indfører forbud mod militært at  

 anvende laservåben, der er særligt beregnet til at forårsage permanent  

 blindhed.
 Idet jeg i øvrigt henviser til de bemærkninger, der ledsager forslaget,  

 skal jeg anbefale dette til det høje Tings velvillige behandling.
