Fremsat den 4. oktober 2000 af  

 skatteministeren (Ole Stavad) Forslag til Lov om indgåelse af  

 dobbeltbeskatningsoverenskomst mellem Danmark og Singapore § 1. Overenskomst af 3. juli 2000 mellem  

 regeringen i Kongeriget Danmark og regeringen i Republikken Singapore til  

 undgåelse af dobbeltbeskatning og forhindring af skatteunddragelse for  

 så vidt angår indkomstskatter kan tiltrædes på  

 Danmarks vegne.
Overenskomsten er optaget som bilag til denne lov.
 Stk. 2. Overenskomsten træder i kraft og får  

 virkning i Danmark efter bestemmelserne i overenskomstens artikel 28,  

 stk. 1 og 2.
 Stk. 3. Efter bestemmelsen i overenskomstens artikel 28,  

 stk. 3, skal overenskomsten af 3. februar 1986 mellem Kongeriget Danmark  

 og Republikken Singapore til undgåelse af dobbeltbeskatning og  

 forhindring af skatteunddragelse for så vidt angår  

 indkomstskatter, som ændret ved protokol af 17. maj 1994 om  

 ændring af overenskomsten af 3. februar 1986 mellem Kongeriget Danmark  

 og Republikken Singapore til undgåelse af dobbeltbeskatning og  

 forhindring af skatteunddragelse for så vidt angår  

 indkomstskatter, ophæves og ophøre med at have virkning.
 § 2. Loven træder i kraft dagen efter  

 bekendtgørelsen i Lovtidende.
 § 3. Loven gælder ikke for Færøerne og  

 Grønland.
Bilag (Oversættelse) OVERENSKOMST mellem  

 Regeringen i Kongeriget Danmark og Regeringen i Republikken Singapore  

 til undgåelse af dobbeltbeskatning og forhindring af  

 skatteunddragelse  

 for så vidt angår indkomstskatter Regeringen i Kongeriget Danmark og Regeringen i Republikken Singapore, der ønsker at afslutte en overenskomst til undgåelse af  

 dobbeltbeskatning og forhindring af skatteunddragelse for så vidt  

 angår indkomstskatter, er blevet enige om følgende:
Artikel 1 De af overenskomsten omfattede personer Denne overenskomst skal finde anvendelse på  

 personer, der er hjemmehørende i en af eller begge de kontraherende  

 stater.
Artikel 2 De af overenskomsten omfattede skatter 1. Denne overenskomst skal finde anvendelse på  

 indkomstskatter, der pålignes på vegne af en kontraherende stat  

 eller dens politiske underafdelinger eller lokale myndigheder uden hensyn  

 til, hvorledes de opkræves.
 2. Som indkomstskatter skal anses alle skatter, der  

 pålignes hele indkomsten eller dele af indkomsten, herunder skatter af  

 fortjeneste ved afhændelse af rørlig formue eller fast  

 ejendom.
 3. De gældende skatter, på hvilke  

 overenskomsten skal finde anvendelse, er især:
 (a)	i Danmark:
(i)	indkomstskatten til staten; (ii)	den kommunale indkomstskat; (iii)	den amtskommunale indkomstskat; (iv)	skatter i henhold til kulbrinteskatteloven; (herefter omtalt som »dansk skat«); (b)	i Singapore:
indkomstskatten (herefter omtalt som«Singapore skat«).
4. Overenskomsten skal også finde anvendelse  

 på alle skatter af samme eller væsentlig samme art, der efter  

 denne overenskomsts undertegnelse pålignes som tillæg til eller i  

 stedet for de gældende skatter.
Ved slutningen af hvert år skal  

 de kompetente myndigheder i de kontraherende stater give hinanden  

 underretning om væsentlige ændringer, som er foretaget i deres  

 respektive skattelove.
Artikel 3 Almindelige definitioner 1. Medmindre andet fremgår af sammenhængen,  

 har følgende udtryk i denne overenskomst den nedenfor angivne  

 betydning:
(a)	udtrykkene »en kontraherende stat« og »den anden kontraherende  

 stat« betyder Danmark eller Singapore, alt efter sammenhængen; (b)	udtrykket »Danmark« betyder Kongeriget Danmark, herunder ethvert  

 område uden for Danmarks territorialfarvand, som i overensstemmelse med  

 folkeretten og ifølge dansk lovgivning er blevet eller senere  

 måtte blive betegnet som et område, inden for hvilket Danmark kan  

 udøve suverænitetsrettigheder med hensyn til efterforskning og  

 udnyttelse af naturforekomster på havbunden eller i dens undergrund og  

 de overliggende vande og med hensyn til anden virksomhed med henblik på  

 efterforskning og økonomisk udnyttelse af området; udtrykket  

 omfatter ikke Færøerne og Grønland; (c)	udtrykket »Singapore« betyder Republikken Singapores territorier,  

 Singapores territorialfarvande og havbunden og dens undergrund og omfatter,  

 når udtrykket anvendes i geografisk forstand, ethvert område  

 udenfor grænserne for Singapores territorialfarvand, og havbunden og  

 dens undergrund af ethvert sådant område, som ifølge  

 lovgivningen i Singapore og i overensstemmelse med folkeretten er eller  

 senere måtte blive betegnet som et område, inden for hvilket  

 Singapore har suverænitetsrettigheder med hensyn til at efterforske og  

 udnytte naturforekomster, levende såvel som ikke-levende; (d)	udtrykket »person« omfatter en fysisk person, et selskab og enhver  

 anden sammenslutning af personer (e)	udtrykket »selskab« betyder enhver juridisk person eller enhver  

 sammenslutning, der i skattemæssig henseende behandles som en juridisk  

 person; (f)	udtrykkene »foretagende i en kontraherende stat« og »foretagende i  

 den anden kontraherende stat« betyder henholdsvis et foretagende, som drives  

 af en person, der er hjemmehørende i en kontraherende stat, og et  

 foretagende, som drives af en person, der er hjemmehørende i den anden  

 kontraherende stat; (g)	udtrykket »international trafik« betyder enhver transport med skib  

 eller luftfartøj, der drives af et foretagende i en kontraherende  

 stat, bortset fra tilfælde, hvor skibet eller luftfartøjet  

 udelukkende anvendes mellem pladser i den anden kontraherende stat; (h)	udtrykket »kompetent myndighed« betyder:
 (i)	i Danmark:
Skatteministeren eller hans befuldmægtigede  

 stedfortræder; (ii)	i Singapore:
Finansministeren eller hans befuldmægtigede  

 stedfortræder; (i)	udtrykket »statsborger« betyder:
(i)	enhver fysisk person, der har indfødsret i en kontraherende  

 stat; (ii)	enhver juridisk person, ethvert interessentskab eller enhver  

 forening, der består i kraft af den gældende lovgivning i en  

 kontraherende stat.
 2. Ved en kontraherende stats anvendelsen af  

 overenskomsten til enhver tid skal ethvert udtryk, som ikke er defineret  

 deri, medmindre andet fremgår af sammenhængen, tillægges  

 den betydning, som det har på dette tidspunkt i denne stats lovgivning  

 med henblik på de skatter, på hvilke overenskomsten finder  

 anvendelse, idet enhver betydning i de skattelove, der anvendes i denne stat,  

 skal gå forud for den betydning, dette udtryk er tillagt i andre love,  

 der anvendes i denne stat.
Artikel 4 Skattemæssigt hjemsted 1. I denne overenskomst betyder udtrykket »en person, der  

 er hjemmehørende i en kontraherende stat«, enhver person, som i  

 henhold til lovgivningen i denne stat er skattepligtig der på grund af  

 bopæl, hjemsted, ledelsens sæde eller ethvert andet kriterium af  

 lignende karakter, og omfatter også denne stat og enhver dertil  

 hørende politisk underafdeling, lokal myndighed eller offentlig  

 institution.
 2. I tilfælde, hvor en fysisk person efter  

 bestemmelserne i stykke 1 er hjemmehørende i begge de kontraherende  

 stater, skal hans status bestemmes efter følgende regler:
(a)	han skal anses for kun at være hjemmehørende i den  

 stat, hvor han har en fast bolig til sin rådighed; hvis han har en fast  

 bolig til sin rådighed i begge stater, skal han anses for at være  

 hjemmehørende i den stat, med hvilken han har de stærkeste  

 personlige og økonomiske forbindelser (midtpunkt for sine  

 livsinteresser); (b)	hvis det ikke kan afgøres, i hvilken stat han har midtpunkt  

 for sine livsinteresser, eller hvis han ikke har en fast bolig til sin  

 rådighed i nogen af staterne, skal han anses for kun at være  

 hjemmehørende i den stat, hvor han sædvanligvis har ophold; (c)	hvis han sædvanligvis har ophold i begge stater, eller hvis  

 han ikke har sådant ophold i nogen af dem, skal han anses for kun at  

 være hjemmehørende i den stat, hvor han er statsborger; (d)	hvis han er statsborger i begge stater, eller hvis han ikke er  

 statsborger i nogen af dem, skal de kontraherende staters kompetente  

 myndigheder afgøre spørgsmålet ved gensidig  

 aftale.
 3 I tilfælde, hvor en ikke-fysisk person efter  

 bestemmelserne i stykke 1 er hjemmehørende i begge kontraherende  

 stater, skal den anses for kun at være hjemmehørende i den stat,  

 i hvilken dens virkelige ledelse har sit sæde.
Artikel 5 Fast driftssted 1. I denne overenskomst betyder udtrykket »fast  

 driftssted« et fast forretningssted, gennem hvilket et foretagendes  

 virksomhed helt eller delvis udøves.
 2. Udtrykket »fast driftssted« omfatter  

 især:
(a)	et sted, hvorfra et foretagende ledes; (b)	en filial; (c)	et kontor; (d)	en fabrik; (e)	et værksted; og (f)	en mine, en olie- eller gaskilde, et stenbrud eller ethvert andet  

 sted, hvor naturforekomster udvindes.
 3. Udtrykket »fast driftssted« omfatter  

 ligeledes:
 (a)	en byggeplads, et anlægs-, monterings- eller samlearbejde,  

 eller dertil knyttet tilsynsvirksomhed, men kun i tilfælde, hvor  

 sådan plads, arbejde eller virksomhed vedvarer i mere end 6  

 måneder inden for enhver 12-måneders periode.
(b)	en installation eller borerig eller skib, der anvendes ved  

 efterforskning af naturforekomster, men kun i tilfælde, hvor en  

 sådan installation, borerig eller skib anvendes i mere end 6  

 måneder inden for enhver 12-måneders periode.
Ved anvendelsen af  

 dette litra skal virksomhed, der udøves af et foretagende, der er  

 forbundet med et andet foretagende, som omhandlet i artikel 9 (forbundne  

 foretagender), anses for udøvet af det foretagende med hvilket, det er  

 forbundet, hvis den pågældende virksomhed:
(i)	er væsentlig den samme som den virksomhed, der udøves  

 af det sidstnævnte foretagende; og (ii)	vedrører samme projekt eller operation; dog undtagen i det omfang, disse virksomheder er udøvet  

 på samme tid, (c)	levering af tjenesteydelser, herunder rådgivningsvirksomhed,  

 af en person, der er hjemmehørende i en kontraherende stat, gennem  

 ansatte eller andet personale, der er ansat af virksomheden, for en eller  

 flere perioder, der tilsammen udgør mere end 90 dage inden for enhver  

 12-måneders periode.
 4. Uanset de foregående bestemmelser i denne  

 artikel, skal udtrykket »fast driftssted« anses for ikke at omfatte:
(a)	anvendelsen af indretninger udelukkende med henblik på  

 oplagring, udstilling eller udlevering af varer tilhørende  

 foretagendet; (b)	opretholdelsen af et varelager tilhørende foretagendet  

 udelukkende med henblik på oplagring, udstilling eller udlevering; (c)	opretholdelsen af et varelager tilhørende foretagendet  

 udelukkende med henblik på forarbejdning hos et andet foretagende; (d)	opretholdelsen af et fast forretningssted udelukkende med henblik  

 på at foretage indkøb af varer eller indsamle oplysninger for  

 foretagendet; (e)	opretholdelsen af et fast forretningssted udelukkende med henblik  

 på at udøve enhver anden virksomhed af forberedende eller  

 hjælpende karakter for foretagendet; (f)	opretholdelsen af et fast forretningssted udelukkende for at  

 udøve enhver kombination af de i litra (a) til (e) nævnte  

 aktiviteter, forudsat at det faste forretningssteds samlede virksomhed, der  

 er et resultat af denne kombination, er af forberedende eller hjælpende  

 karakter.
 5. Uanset bestemmelserne i stykke 1 og 2, i tilfælde  

 hvor en person - der ikke er en sådan uafhængig  

 repræsentant, som omhandlet i stykke 6 - handler på et  

 foretagendes vegne, og som har og sædvanligvis udøver i en  

 kontraherende stat en fuldmagt til at indgå aftaler i foretagendets  

 navn, skal dette foretagende anses for at have et fast driftssted i denne  

 stat med hensyn til enhver virksomhed, som denne person påtager sig for  

 foretagendet, medmindre denne persons virksomhed er begrænset til  

 sådan virksomhed, som er nævnt i stykke 4, og som, hvis den var  

 udøvet gennem et fast forretningssted, ikke ville gøre dette  

 faste forretningssted til et fast driftssted i henhold til bestemmelserne i  

 dette stykke.
 6. Et foretagende skal ikke anses for at have et fast  

 driftssted i en kontraherende stat, blot fordi det driver erhvervsvirksomhed  

 i denne stat gennem en mægler, kommissionær eller enhver anden  

 uafhængig repræsentant, forudsat at sådanne personer  

 handler inden for rammerne af deres sædvanlige erhvervsvirksomhed.
 7. Den omstændighed, at et selskab, der er  

 hjemmehørende i en kontraherende stat, behersker eller beherskes af et  

 selskab, der er hjemmehørende i den anden kontraherende stat, eller  

 som driver erhvervsvirksomhed i denne anden stat (enten gennem et fast  

 driftssted eller på anden måde), skal ikke i sig selv  

 medføre, at det ene selskab anses for et fast driftssted for det  

 andet.
Artikel 6 Indkomst af fast ejendom 1. Indkomst, som en person, der er hjemmehørende i  

 en kontraherende stat, oppebærer af fast ejendom (herunder indkomst af  

 land- eller skovbrug), der er beliggende i den anden kontraherende stat, kan  

 beskattes i denne anden stat.
2. Udtrykket »fast ejendom« skal tillægges den  

 betydning, som det har i lovgivningen i den kontraherende stat, hvor den  

 pågældende ejendom er beliggende.
Udtrykket skal i alle  

 tilfælde omfatte tilbehør til fast ejendom, besætning og  

 redskaber, der anvendes i land- og skovbrug, rettigheder på hvilke  

 bestemmelserne i civilretten om fast ejendom finder anvendelse, brugsret til  

 fast ejendom og retten til variable eller faste betalinger som vederlag for  

 udnyttelsen af, eller retten til at udnytte, mineralforekomster, kilder og  

 andre naturforekomster; skibe, både og luftfartøjer skal ikke  

 anses for fast ejendom.
 3. Bestemmelserne i stykke 1 skal finde anvendelse  

 på indkomst, der hidrører fra direkte brug, udleje eller  

 benyttelse i enhver anden form af fast ejendom.
 4. Bestemmelserne i stykke 1 og 3 skal også finde  

 anvendelse på indkomst af fast ejendom, der tilhører et  

 foretagende, og på indkomst fra fast ejendom, der anvendes ved  

 udøvelse af frit erhverv.
Artikel 7 Fortjeneste ved erhvervsvirksomhed 1. Fortjeneste, som oppebæres af et foretagende i en  

 kontraherende stat, kan kun beskattes i denne stat, medmindre foretagendet  

 driver erhvervsvirksomhed i den anden kontraherende stat gennem et der  

 beliggende fast driftssted.
Hvis foretagendet driver førnævnte  

 erhvervsvirksomhed, kan foretagendets fortjeneste beskattes i den anden stat,  

 men kun den del deraf, som kan henføres til dette faste  

 driftssted.
 2. Såfremt bestemmelserne i stykke 3 ikke  

 medfører andet, skal der i tilfælde, hvor et foretagende i en  

 kontraherende stat driver erhvervsvirksomhed i den anden kontraherende stat  

 gennem et der beliggende fast driftssted, i hver kontraherende stat til dette  

 faste driftssted henføres den fortjeneste, som det kunne forventes at  

 opnå, hvis det havde været et frit og uafhængigt  

 foretagende, der var beskæftiget med den samme eller lignende  

 virksomhed på de samme eller lignende vilkår, og som under  

 fuldstændig frie forhold gjorde forretninger med det foretagende, hvis  

 faste driftssted det er.
 3. Ved fastsættelsen af et fast driftssteds  

 fortjeneste skal det være tilladt at fradrage alle omkostninger,  

 herunder generalomkostninger til ledelse og administration, som ville  

 være fradragsberettiget, hvis det faste driftssted var et  

 uafhængigt foretagende, i det omfang de med rimelighed kan  

 henføres til det faste driftssted, hvad enten de er afholdt i den  

 kontraherende stat, hvor det faste driftssted er beliggende, eller  

 andetsteds.
 4. Ingen fortjeneste skal kunne henføres til et  

 fast driftssted, blot fordi dette faste driftssted har foretaget  

 indkøb af varer for foretagendet.
 5. Ved anvendelsen af de foregående stykker skal den  

 fortjeneste, der henføres til det faste driftssted, fastsættes  

 efter samme metode år for år, medmindre der er god og  

 fyldestgørende grund til at anvende en anden fremgangsmåde.
 6. I tilfælde, hvor fortjeneste omfatter indkomster,  

 som er omhandlet særskilt i andre artikler i denne overenskomst, skal  

 bestemmelserne i disse andre artikler ikke berøres af bestemmelserne i  

 denne artikel.
Artikel 8 Skibs- og luftfart 1. Fortjeneste, der oppebæres af et foretagende i en  

 kontraherende stat ved driften af skibe og luftfartøjer i  

 international trafik, kan kun beskattes i denne stat.
 2. Bestemmelserne i stykke 1 skal også finde  

 anvendelse på fortjeneste ved deltagelse i en pool, et konsortium eller  

 en international driftsorganisation.
 3. Ved anvendelsen af denne artikel skal fortjeneste ved  

 driften af skibe og luftfartøjer i international trafik  

 omfatte:
(a)	fortjeneste ved udleje på bareboat-basis af skibe eller  

 luftfartøjer; og (b)	fortjeneste ved brug, rådighedsstillelse eller udleje af  

 containere (herunder anhængere og lignende udstyr til transport af  

 containere), der anvendes til transport af varer; hvor henholdsvis sådan udleje eller sådan  

 brug, rådighedsstillelse eller udleje, er knyttet til driften af skibe  

 eller luftfartøjer i international trafik.
 4. Med hensyn til fortjeneste, som oppebæres af det  

 danske, norske og svenske luftfartskonsortium Scandinavian Airlines System  

 (SAS), skal bestemmelserne i stykke 1, 2 og 3 kun finde anvendelse på  

 den del af fortjenesten, som svarer til den andel, der ejes i dette  

 konsortium af SAS Danmark A/S, den danske partner i Scandinavian Airlines  

 System (SAS).
 5. I tilfælde, hvor et skib eller et  

 luftfartøj udelukkende anvendes mellem steder i en kontraherende stat  

 og en eller flere strukturer, der anvendes til efterforskning eller  

 udnyttelse af naturforekomster, som er beliggende i vande, der grænser  

 op til denne stats territorialfarvande, skal den skattefritagelse, der er  

 fastsat i stykke 1, 2 og 4 i denne artikel, ikke finde anvendelse.
Artikel 9 Forbundne foretagender 1. I tilfælde, hvor (a)	et foretagende i en kontraherende stat direkte eller indirekte  

 deltager i ledelsen af, kontrollen med eller kapitalen i et foretagende i den  

 anden kontraherende stat, eller (b)	de samme personer direkte eller indirekte deltager i ledelsen af,  

 kontrollen med eller kapitalen i såvel et foretagende i en  

 kontraherende stat som et foretagende i den anden kontraherende  

 stat, og der i noget af disse tilfælde mellem de to  

 foretagender er aftalt eller fastsat vilkår vedrørende deres  

 kommercielle eller finansielle forbindelser, der afviger fra de vilkår,  

 som ville være blevet aftalt mellem uafhængige foretagender, kan  

 enhver fortjeneste, som ville være tilfaldet et af disse foretagender,  

 hvis disse vilkår ikke havde foreligget, men som på grund af  

 disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til  

 fortjenesten for et foretagende i denne stat medregner - og i  

 overensstemmelse hermed beskatter - fortjeneste, som et foretagende i den  

 anden kontraherende stat er blevet beskattet af i denne anden stat, og den  

 således medregnede fortjeneste er fortjeneste, som ville være  

 tilfaldet foretagendet i den førstnævnte stat, hvis  

 vilkårene, der er aftalt mellem de to foretagender, havde været  

 de samme, som ville have været aftalt mellem uafhængige  

 foretagender, skal denne anden stat foretage en passende regulering af det  

 skattebeløb, som er beregnet der af fortjenesten, hvis den er enig i  

 den regulering, som den førstnævnte kontaherende stat har  

 foretaget.
Ved fastsættelsen af sådan regulering skal der tages  

 skyldigt hensyn til de øvrige bestemmelser i denne overenskomst, og de  

 kontraherende staters kompetente myndigheder skal om nødvendigt  

 rådføre sig med hinanden.
Artikel 10 Udbytte 1. Udbytte, som udbetales af et selskab, der er  

 hjemmehørende i en kontraherende stat, til en person, der er  

 hjemmehørende i den anden kontraherende stat, kan beskattes i denne  

 anden stat.
 2. Sådant udbytte kan imidlertid også  

 beskattes i den kontraherende stat, hvor det udbyttebetalende selskab er  

 hjemmehørende, og i henhold til lovgivningen i denne stat, men hvis  

 den retmæssige ejer af udbyttet er hjemmehørende i den anden  

 kontraherende stat, må den således pålignede skat ikke  

 overstige:
(a)	0 pct. af udbyttets bruttobeløb, hvis den retmæssige  

 ejer er et selskab (bortset fra et interessentskab), der direkte ejer mindst  

 25 pct. af kapitalen i det udbyttebetalende selskab, såfremt en  

 sådan aktiebesiddelse har været ejet i en uafbrudt periode  

 på ikke under et år og udbyttet er blevet fastsat inden for denne  

 periode; (b)	5 pct. af udbyttets bruttobeløb, hvis den retmæssige  

 ejer er en pensionskasse eller anden lignende institution, der yder  

 pensionsordninger, hvori fysiske personer kan deltage med henblik på at  

 sikre pensionsfordele, såfremt en sådan pensionskasse eller anden  

 lignende institution er oprettet, skattemæssigt godkendt og  

 kontrolleret i henhold til lovgivningen i denne stat; (c)	10 pct. af udbyttets bruttobeløb i alle andre  

 tilfælde.
 Dette stykke skal ikke berøre adgangen til at  

 beskatte selskabet af den fortjeneste, hvoraf udbyttet er udbetalt.
 3. Udtrykket »udbytte« betyder i denne artikel indkomst af  

 aktier, udbyttebeviser eller udbytterettigheder, mineaktier, stiftelsesandele  

 eller andre rettigheder, som ikke er gældsfordringer, og som giver ret  

 til andel i fortjeneste, samt indkomst af andre selskabsrettigheder, der er  

 undergivet samme skattemæssige behandling som indkomst af aktier i  

 henhold til lovgivningen i den stat, hvor det selskab, der foretager  

 udlodningen, er hjemmehørende.
4. Bestemmelserne i stykke 1 og 2 skal ikke finde  

 anvendelse, hvis udbyttets retmæssige ejer, der er hjemmehørende  

 i en kontraherende stat, driver erhvervsvirksomhed i den anden kontraherende  

 stat, hvor det udbyttebetalende selskab er hjemmehørende, gennem et  

 der beliggende fast driftssted eller udøver frit erhverv i denne anden  

 stat fra et der beliggende fast sted, og den aktiebesiddelse, som ligger til  

 grund for udbetalingen af udbyttet, har direkte forbindelse med et  

 sådant fast driftssted eller fast sted.
I så fald skal  

 bestemmelserne i henholdsvis artikel 7 eller artikel 14 finde anvendelse.
 5. I tilfælde, hvor et selskab, der er  

 hjemmehørende i en kontraherende stat, oppebærer fortjeneste  

 eller indkomst fra den anden kontraherende stat, må denne anden stat  

 ikke påligne nogen skat på udbytte, som udbetales af selskabet,  

 medmindre udbyttet udbetales til en person, der er hjemmehørende i  

 denne anden stat, eller medmindre den aktiebesiddelse, som ligger til grund  

 for udbetalingen af udbyttet, har direkte forbindelse med et fast driftssted  

 eller fast sted, der er beliggende i denne anden stat, eller undergive  

 selskabets ikke-udloddede fortjeneste en skat på selskabets  

 ikke-udloddede fortjeneste, selv om det udbetalte udbytte eller den  

 ikke-udloddede fortjeneste helt eller delvis består af fortjeneste  

 eller indkomst, der hidrører fra denne anden stat.
6.	(a)	I tilfælde, hvor udbytte er udbetalt af et selskab, der  

 er hjemmehørende i Singapore, til en person, som er  

 hjemmehørende i Danmark og som er den retmæssige ejer af  

 sådant udbytte, er der i henhold til gældende lovgivning i  

 Singapore ikke nogen skat i Singapore, der pålignes udbytte i  

 tillæg til den skat, der pålignes selskabets fortjeneste eller  

 indkomst.
I henhold til det vedtagne system om fuld skattegodtgørelse  

 er den skat, der fratrækkes udbyttet, en skat på selskabets  

 fortjeneste eller indkomst, og ikke en skat på udbytte i denne artikels  

 forstand.
 (b)	Hvis Singapore, efter undertegnelsen af denne overenskomst,  

 indfører en skat på udbytte i tillæg til den skat, der  

 pålignes fortjeneste eller indkomst for et selskab, der er  

 hjemmehørende i Singapore, kan en sådan skat opkræves, men  

 den således opkrævede skat på udbytte, der oppebæres  

 af en person, som er hjemmehørende i Danmark og som er den  

 retmæssige ejer af sådan udbytte, skal være i  

 overensstemmelse med bestemmelserne i stykke 2.
Artikel 11 Renter 1. Renter, der hidrører fra en kontraherende stat  

 og betales til en person, der er hjemmehørende i den anden  

 kontraherende stat, kan beskattes i denne anden stat.
 2. Sådanne renter kan imidlertid også  

 beskattes i den kontraherende stat, hvorfra de hidrører og i henhold  

 til denne stats lovgivning, men hvis den retmæssige ejer af renterne er  

 hjemmehørende i den anden kontraherende stat, må den  

 således pålignede skat ikke overstige 10 pct. af renternes  

 bruttobeløb.
 3. Udtrykket »rente« betyder i denne artikel indkomst af  

 gældsfordringer af enhver art, hvad enten de er sikret ved pant i fast  

 ejendom eller ikke, og hvad enten de indeholder en ret til en andel i  

 skyldnerens fortjeneste eller ikke, og især indkomst af  

 statsgældsbeviser og indkomst af obligationer eller forskrivninger,  

 herunder agiobeløb og gevinster, der knytter sig til sådanne  

 gældsbeviser, obligationer eller forskrivninger.
4. Bestemmelserne i stykke 1 og 2 skal ikke finde  

 anvendelse, hvis renternes retmæssige ejer, der er hjemmehørende  

 i en kontraherende stat, driver erhvervsvirksomhed i den anden kontraherende  

 stat, hvorfra renten hidrører, gennem et der beliggende fast  

 driftssted eller udøver frit erhverv i denne anden stat fra et der  

 beliggende fast sted, og den fordring, som ligger til grund for den betalte  

 rente, har direkte forbindelse med et sådant fast driftssted eller fast  

 sted.
I så fald skal bestemmelserne i henholdsvis artikel 7 eller  

 artikel 14 finde anvendelse.
5. Renter skal anses for at hidrøre fra en  

 kontraherende stat, når de betales af en person, der er  

 hjemmehørende i denne stat.
I tilfælde, hvor den, der betaler  

 renten, hvad enten han er hjemmehørende i en kontraherende stat eller  

 ej, imidlertid har et fast driftssted eller fast sted i en kontraherende  

 stat, i forbindelse med hvilket den gæld, hvoraf renten betales, er  

 stiftet, og sådan rente påhviler dette faste driftssted eller  

 faste sted, skal sådan rente anses for at hidrøre fra den  

 kontraherende stat, hvori det faste driftssted eller det faste sted er  

 beliggende.
6. I tilfælde, hvor en særlig forbindelse  

 mellem den, der betaler, og den retmæssige ejer, eller mellem disse og  

 en tredje person, har bevirket, at renten, set i forhold til den  

 gældsfordring for hvilken den er betalt, overstiger det beløb,  

 som ville være blevet aftalt mellem betaleren og den retmæssige  

 ejer, hvis en sådan forbindelse ikke havde foreligget, skal  

 bestemmelserne i denne artikel kun finde anvendelse på det  

 sidstnævnte beløb.
I så fald kan det overskydende  

 beløb beskattes i overensstemmelse med lovgivningen i hver af de  

 kontraherende stater under skyldig hensyntagen til de øvrige  

 bestemmelser i denne overenskomst.
 7. Uanset bestemmelserne i de foregående stykker,  

 kan renter, der hidrører fra en kontraherende stat, kun beskattes i  

 den anden kontraherende stat, hvis de er betalt for et lån, der er  

 bevilget, garanteret eller sikret af regeringen i den anden kontraherende  

 stat.
 8. Ved anvendelsen af stykke 7, skal udtrykket »regering«  

 omfatte:
(a)	for så vidt angår Danmark, Eksport Kredit Fonden, eller  

 enhver institution, hvorom de kontraherende staters kompetente myndigheder  

 træffer aftale fra tid til anden; (b)	for så vidt angår Singapore, ECICS Credit Insurance  

 Ltd., eller enhver institution, hvorom de kontraherende staters kompetente  

 myndigheder træffer aftale fra tid til anden.
Artikel 12 Royalties 1. Royalties, der hidrører fra en kontraherende  

 stat og betales til en person, der er hjemmehørende i den anden  

 kontraherende stat, kan beskattes i denne anden stat.
 2. Sådanne royalties kan imidlertid også  

 beskattes i den kontraherende stat, hvorfra de hidrører og i  

 overensstemmelse med denne stats lovgivning, men hvis den retmæssige  

 ejer af royaltybeløbet er hjemmehørende i den anden  

 kontraherende stat, må den således pålignede skat ikke  

 overstige 10 pct. af bruttobeløbet af royalties.
 3. Udtrykket »royalties« betyder i denne artikel  

 betalinger af enhver art, der modtages som vederlag for anvendelsen af, eller  

 retten til at anvende, enhver ophavsret til ethvert litterært,  

 kunstnerisk eller videnskabeligt arbejde, herunder spillefilm og film eller  

 bånd til brug for radio eller fjernsynsudsendelser, ethvert computer  

 programmel, patent, varemærke, mønster eller model, tegning,  

 hemmelig formel eller fremstillingsmetode, eller for anvendelsen af eller  

 retten til at anvende industrielt, kommercielt eller videnskabeligt udstyr,  

 eller for oplysninger om industriel, kommerciel eller videnskabelig  

 erfaring.
4. Bestemmelserne i stykke 1 og 2 skal ikke finde  

 anvendelse, hvis royaltybeløbets retmæssige ejer, der er  

 hjemmehørende i en kontraherende stat, driver erhvervsvirksomhed i den  

 anden kontraherende stat, hvorfra royaltybeløbet hidrører,  

 gennem et der beliggende fast driftssted eller udøver frit erhverv i  

 denne anden stat fra et der beliggende fast sted, og den rettighed eller det  

 formuegode, som ligger til grund for de udbetalte royalties, har direkte  

 forbindelse med et sådant fast driftssted eller fast sted.
I så  

 fald skal bestemmelserne i henholdsvis artikel 7 eller artikel 14 finde  

 anvendelse.
5. Royalties skal anses for at hidrøre fra en  

 kontraherende stat, når de betales af en person, der er  

 hjemmehørende i denne stat.
I tilfælde, hvor den, der betaler  

 royalties, hvad enten han er hjemmehørende i en kontraherende stat  

 eller ej, imidlertid har et fast driftssted eller fast sted i en  

 kontraherende stat, i forbindelse med hvilket forpligtelsen til at betale  

 royalty, er stiftet, og sådan royalty påhviler dette faste  

 driftssted eller faste sted, skal sådan royalty anses for at  

 hidrøre fra den kontraherende stat, hvori det faste driftssted eller  

 det faste sted er beliggende.
6. I tilfælde, hvor en særlig forbindelse  

 mellem den, der betaler, og den retmæssige ejer, eller mellem disse og  

 en tredje person, har bevirket, at royaltybeløbet, set i forhold til  

 den anvendelse, rettighed eller oplysning for hvilken det er betalt,  

 overstiger det beløb, som ville være blevet aftalt mellem  

 betaleren og den retmæssige ejer, hvis en sådan forbindelse ikke  

 havde foreligget, skal bestemmelserne i denne artikel kun finde anvendelse  

 på det sidstnævnte beløb.
I så fald kan det  

 overskydende beløb beskattes i overensstemmelse med lovgivningen i  

 hver af de kontraherende stater under skyldig hensyntagen til de  

 øvrige bestemmelser i denne overenskomst.
Artikel 13 Kapitalgevinster 1. Fortjeneste, som en person, der er hjemmehørende  

 i en kontraherende stat, erhverver ved afhændelse af fast ejendom, som  

 omhandlet i artikel 6, og som er beliggende i den anden kontraherende stat,  

 kan beskattes i denne anden stat.
 2. Fortjeneste, som en person, der er hjemmehørende  

 i en kontraherende stat, erhverver ved afhændelse af aktier - bortset  

 fra aktier, der handles på en anerkendt fondsbørs - hvis  

 værdi for tre fjerdedeles vedkommende hidrører direkte eller  

 indirekte fra fast ejendom beliggende i den anden kontraherende stat, kan  

 beskattes i denne anden stat.
 3. Fortjeneste ved afhændelse af rørlig  

 ejendom, der udgør en del af erhvervsformuen i et fast driftssted, som  

 et foretagende i en kontraherende stat har i den anden kontraherende stat,  

 eller rørlig ejendom, der er knyttet til et fast sted, som en person,  

 der er hjemmehørende i en kontraherende stat, har til rådighed  

 til udøvelse af frit erhverv i den anden kontraherende stat, herunder  

 fortjeneste ved afhændelse af et sådant fast driftssted  

 (særskilt eller sammen med hele foretagendet) eller et sådant  

 fast sted, kan beskattes i denne anden stat.
 4. Fortjeneste, der oppebæres af et foretagende i en  

 kontraherende stat, ved afhændelse af skibe og luftfartøjer, der  

 anvendes i international trafik, eller af rørlig ejendom, som er  

 knyttet til driften af sådanne skibe og luftfartøjer, kan kun  

 beskattes i denne stat.
 5. Fortjeneste ved afhændelse af alle andre  

 formuegoder end de i stykke 1, 2, 3 og 4 nævnte kan kun beskattes i den  

 kontraherende stat, hvor afhænderen er hjemmehørende.
 6. Med hensyn til fortjeneste, som oppebæres af det  

 danske, norske og svenske luftfartskonsortium Scandinavian Airlines System  

 (SAS), skal bestemmelserne i stykke 4 kun finde anvendelse på den del  

 af fortjenesten, som svarer til den andel, der ejes i dette konsortium af SAS  

 Danmark A/S, den danske partner i Scandinavian Airlines System (SAS).
Artikel 14 Frit erhverv 1. Indkomst, der oppebæres af en person, som er  

 hjemmehørende i en kontraherende stat, ved udøvelse af frit  

 erhverv eller anden virksomhed af selvstændig karakter, kan kun  

 beskattes i denne stat, undtagen i følgende tilfælde, hvor  

 sådan indkomst også kan beskattes i den anden kontraherende  

 stat:
(a)	hvis han har et fast sted, som til stadighed står til  

 rådighed for ham i den anden stat, med henblik på udøvelse  

 af hans virksomhed; i dette tilfælde kan dog kun den del af indkomsten,  

 der kan henføres til dette faste sted, beskattes i denne anden stat;  

 eller (b)	hvis hans ophold i den anden stat strækker sig over en eller  

 flere perioder, der tilsammen overstiger 90 dage eller mere i enhver  

 12-måneders periode, som begynder eller slutter i det  

 pågældende kalenderår; i dette tilfælde kan dog kun  

 den del af indkomsten, der hidrører fra hans virksomhed i denne anden  

 stat, beskattes i denne anden stat.
 2. Udtrykket »frit erhverv« omfatter især  

 selvstændig videnskabelig, litterær, uddannelses- eller  

 undervisningsmæssig virksomhed, såvel som selvstændig  

 virksomhed som læge, advokat, ingeniør, arkitekt, tandlæge  

 og revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18 og 19  

 ikke medfører andet, kan gage, løn og andet lignende vederlag,  

 som oppebæres af en person, der er hjemmehørende i en  

 kontraherende stat, for personligt arbejde, kun beskattes i denne stat,  

 medmindre arbejdet er udført i den anden kontraherende stat.
Er  

 arbejdet udført der, kan det vederlag, som oppebæres herfor,  

 beskattes i denne anden stat.
 2. Uanset bestemmelserne i stykke 1 kan vederlag, som  

 oppebæres af en person, der er hjemmehørende i en kontraherende  

 stat, for personligt arbejde udført i den anden kontraherende stat,  

 kun beskattes i den førstnævnte stat, hvis:
(a)	modtageren opholder sig i den anden stat i en eller flere perioder,  

 der tilsammen ikke overstiger 183 dage i enhver 12-måneders periode,  

 der begynder eller slutter i det pågældende kalenderår,  

 og (b)	vederlaget betales af eller for en arbejdsgiver, der er  

 hjemmehørende i den førstnævnte stat, og (c)	vederlaget ikke påhviler et fast driftssted eller et fast  

 sted, som arbejdsgiveren har i den anden stat.
3. Uanset de foregående bestemmelser i denne artikel  

 kan vederlag for personligt arbejde, som udføres om bord på et  

 skib eller luftfartøj, der anvendes i international trafik af et  

 foretagende i en kontraherende stat, kun beskattes i denne stat.
I  

 tilfælde, hvor vederlaget oppebæres af en person, der er  

 hjemmehørende i den anden kontraherende stat, kan det imidlertid  

 også beskattes i denne anden stat.
Artikel 16 Bestyrelseshonorarer Bestyrelseshonorarer og andre lignende vederlag, som  

 oppebæres af en person, der er hjemmehørende i en kontraherende  

 stat, i hans egenskab af medlem af bestyrelsen for et selskab, der er  

 hjemmehørende i den anden kontraherende stat, kan beskattes i denne  

 anden stat.
Artikel 17 Kunstnere og sportsfolk 1. Uanset bestemmelserne i artiklerne 14 og 15 kan  

 indkomst, som oppebæres af en person, der er hjemmehørende i en  

 kontraherende stat, som optrædende kunstner, såsom teater-,  

 film-, radio- eller fjernsynskunstner, eller musiker eller som sportsmand,  

 ved hans personligt udøvede virksomhed som sådan i den anden  

 kontraherende stat, beskattes i denne anden stat.
 2. I tilfælde, hvor indkomst ved eller i forbindelse  

 med personlig virksomhed, som udøves af en optrædende kunstner  

 eller sportsmand, ikke tilfalder kunstneren eller sportsmanden selv, men en  

 anden person, kan denne indkomst, uanset bestemmelserne i artiklerne 7, 14 og  

 15, beskattes i den kontraherende stat, hvor kunstnerens eller sportsmandens  

 virksomhed udøves.
3. Bestemmelserne i stykke 1 og 2 skal ikke finde  

 anvendelse på indkomst, der oppebæres ved virksomhed, som  

 udøves i en kontraherende stat af en kunstner eller sportsmand, hvis  

 besøget i denne stat udelukkende eller i væsentligt omfang er  

 støttet af offentlige midler fra den ene eller begge kontraherende  

 stater eller en politisk underafdeling, lokal myndighed eller offentlig  

 institution deraf.
I sådant tilfælde kan indkomsten kun beskattes  

 i den kontraherende stat, i hvilken kunstneren eller sportsmanden er  

 hjemmehørende.
Artikel 18 Pensioner, sociale sikringsydelser og lignende  

 ydelser 1. Beløb, som modtages af en fysisk person, der er  

 hjemmehørende i en kontraherende stat, i henhold til den sociale  

 sikringslovgivning i den anden kontraherende stat, eller i henhold til enhver  

 anden ordning fra midler tilvejebragt af denne anden stat eller en dertil  

 hørende politisk underafdeling, lokal myndighed eller offentlig  

 institution, kan beskattes i denne anden stat.
 2. Såfremt bestemmelserne i denne artikels stykke  

 1og i artikel 19, stykke 2, ikke medfører andet, kan pensioner og  

 andre lignende vederlag, der hidrører fra en kontraherende stat og  

 udbetales til en person, der er hjemmehørende i den anden  

 kontraherende stat, hvad enten det er vederlag for tidligere personligt  

 arbejde i tjenesteforhold eller ej, kun beskattes i denne anden stat,  

 medmindre:
(a)	bidrag, som er indbetalt af pensionsordningens retmæssige  

 ejer, blev fratrukket i den retmæssige ejers skattepligtige indkomst i  

 den førstnævnte kontraherende stat i henhold til lovgivningen i  

 denne stat; eller (b)	bidrag, som er indbetalt af en arbejdsgiver, ikke var skattepligtig  

 indkomst for den retmæssige ejer i den førstnævnte  

 kontraherende stat i henhold til lovgivningen i denne stat.
 I sådanne tilfælde kan pensionerne beskattes i  

 den førstnævnte kontraherende stat.
 3. Pensioner skal anses for at hidrøre fra en  

 kontraherende stat, hvis de udbetales af en pensionskasse eller anden  

 lignende institution, der yder pensionsordninger, hvori fysiske personer kan  

 deltage med henblik på at sikre pensionsfordele, når en  

 sådan pensionskasse eller anden lignende institution er oprettet,  

 skattemæssig godkendt og kontrolleret i overensstemmelse med  

 lovgivningen i denne stat.
Artikel 19 Offentligt hverv 1.	(a)	Gage, løn og andet lignende vederlag, undtagen  

 pension, der udbetales af en kontraherende stat, eller en dertil  

 hørende politisk underafdeling, lokal myndighed eller offentlig  

 institution til en fysisk person for udførelse af hverv for denne  

 stat, eller underafdeling, myndighed eller organ, kan kun beskattes i denne  

 stat.
 (b)	Sådan gage, løn eller lignende vederlag kan imidlertid  

 kun beskattes i den anden kontraherende stat, hvis hvervet er udført i  

 denne stat, og den pågældende er en i denne stat  

 hjemmehørende person, som:
(i)	er statsborger i denne stat; eller (ii)	ikke blev hjemmehørende i denne stat alene med det  

 formål at udføre hvervet.
 2.	(a)	Enhver pension, som udbetales af en kontraherende stat eller  

 en dertil hørende politisk underafdeling, lokal myndighed eller  

 offentlig institution, eller af midler tilvejebragt af disse, til en fysisk  

 person for udførelse af hverv for denne stat, eller underafdeling,  

 myndighed eller organ, kan kun beskattes i denne stat.
 (b)	En sådan pension kan imidlertid kun beskattes i den anden  

 kontraherende stat, hvis modtageren er hjemmehørende i og statsborger  

 i denne stat.
 3. Bestemmelserne i artiklerne 15, 16, 17 og 18 skal finde  

 anvendelse på gage, løn og andre lignende vederlag, og på  

 pensioner, der udbetales for udførelse af hverv i forbindelse med  

 erhvervsvirksomhed, der drives af en kontraherende stat, eller en dertil  

 hørende politisk underafdeling, lokal myndighed eller offentlig  

 institution.
Artikel 20 Studerende Beløb, som en studerende eller lærling, som  

 er, eller som umiddelbart før han besøger en kontraherende  

 stat, var hjemmehørende i den anden kontraherende stat, og som  

 opholder sig i den førstnævnte stat udelukkende i studie- eller  

 uddannelsesøjemed, modtager med henblik på sit underhold,  

 studium eller uddannelse, skal ikke beskattes i denne stat, under  

 forudsætning af at sådanne beløb hidrører fra  

 kilder uden for denne stat.
Artikel 21 Anden indkomst Indkomst, som ikke er omtalt i de foranstående  

 artikler i denne overenskomst, og som hidrører fra en kontraherende  

 stat, kan beskattes i denne stat.
Artikel 22 Begrænsning af skattelempelse 1. I tilfælde, hvor denne overenskomst bestemmer  

 (med eller uden andre betingelser), at indkomst fra kilder i Danmark skal  

 fritages for beskatning eller beskattes med nedsat skatteprocent i Danmark,  

 og den nævnte indkomst i henhold til gældende lovgivning i  

 Singapore alene er undergivet beskatning for så vidt angår det  

 beløb, som er overført til eller modtaget i Singapore og ikke  

 for så vidt angår det fulde beløb, skal fritagelsen eller  

 nedsættelsen, der i henhold til denne overenskomst skal  

 indrømmes i Danmark, alene ske for så stor en del af indkomsten,  

 som er overført til eller modtaget i Singapore.
2. Denne begrænsning finder imidlertid ikke  

 anvendelse på indkomst, der er modtaget af Singapores regering eller af  

 nogen person, der er godkendt af de kompetente myndigheder i Singapore for  

 så vidt angår dette stykke.
Udtrykket »Singapores regering«  

 omfatter dens regeringsorganer og offentlige institutioner.
Artikel 23 Ophævelse af dobbeltbeskatning Dobbeltbeskatning skal undgås således:
 1. I Danmark:
(a)	Medmindre bestemmelserne i litra (c) medfører andet, skal  

 Danmark i tilfælde, hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kan beskattes i Singapore, indrømme fradrag i den  

 pågældende persons skat på indkomsten med et beløb  

 svarende til den indkomstskat, som er betalt i Singapore; (b)	fradraget skal imidlertid ikke i noget tilfælde kunne  

 overstige den del af indkomstskatten, som beregnet inden fradraget er givet,  

 der svarer til den indkomst, som kan beskattes i Singapore; (c)	i tilfælde, hvor en person, der er hjemmehørende i  

 Danmark, oppebærer indkomst, som ifølge bestemmelserne i denne  

 overenskomst kun kan beskattes i Singapore, kan Danmark medregne denne  

 indkomst i beskatningsgrundlaget, men skal i indkomstskatten tillade  

 fradraget den del af indkomstskatten, som kan henføres til den  

 indkomst, der hidrører fra Singapore; (d)	i tilfælde, hvor udbytte betales af et selskab, der er  

 hjemmehørende i Singapore, til et selskab, som er hjemmehørende  

 i Danmark og som direkte eller indirekte ejer mindst 25 pct. af  

 aktiekapitalen i det førstnævnte selskab, skal sådant  

 udbytte fritages for skat i Danmark.
 2. I Singapore:
I tilfælde, hvor en person, der er  

 hjemmehørende i Singapore, oppebærer indkomst fra Danmark, som  

 ifølge bestemmelserne i denne overenskomst kan beskattes i Danmark,  

 skal Singapore, med forbehold af dens lovgivning om indrømmelse af  

 nedslag i Singapore skat for skat, der skal betales i noget andet land end  

 Singapore, tillade den betalte danske skat - enten ved direkte  

 påligning eller ved indeholdelse - fradraget i Singapore skat, der skal  

 betales af den pågældende persons indkomst.
I tilfælde,  

 hvor sådan indkomst består af udbytte udbetalt af et selskab, der  

 er hjemmehørende i Danmark, til et selskab, som er  

 hjemmehørende i Singapore og som direkte eller indirekte ejer mindst  

 10 pct. af aktiekapitalen i det førstnævnte selskab, skal der  

 ved beregningen af nedslaget tages hensyn til den danske skat, som dette  

 selskab har betalt af den fortjeneste, hvoraf udbyttet er udbetalt.
3. Uanset bestemmelserne i denne overenskomst skal enhver  

 indkomst, der modtages af en regering i en kontraherende stat fra enhver  

 kilde i den anden kontraherende stat, være fritaget for skat i denne  

 anden kontraherende stat.
Udtrykket »regering«:
 (a)	i Danmark betyder regeringen i Danmark og omfatter:
(i)	en politisk underafdeling, lokal myndighed eller offentlig  

 institution deraf; (ii)	Danmarks Nationalbank; (iii)	enhver institution, der udelukkende eller i væsentligt  

 omfang er ejet af regeringen i Danmark, hvorom de kontraherende staters  

 kompetente myndigheder træffer aftale fra tid til anden; (b)	i Singapore betyder regeringen i Singapore om omfatter:
(i)	Singapores Monetary Authority og Board of Commissioners of  

 Currency; (ii)	Government of Singapore Investment Corporation Pte Ltd; (iii)	offentlig institution; (iv)	enhver institution, der udelukkende eller i væsentligt  

 omfang er ejet af regeringen i Singapore, hvorom de kontraherende staters  

 kompetente myndigheder træffer aftale fra tid til anden.
Artikel 24 Ikke-diskriminering 1. Statsborgere i en kontraherende stat skal ikke i den  

 anden kontraherende stat kunne undergives nogen beskatning eller dermed  

 forbundne krav, som er anderledes eller mere byrdefulde end den beskatning og  

 dermed forbundne krav, som statsborgere i denne anden stat under samme  

 forhold, særligt med hensyn til hjemsted, er eller måtte blive  

 undergivet.
Uanset bestemmelserne i artikel 1 skal denne bestemmelse  

 også finde anvendelse på personer, der ikke er  

 hjemmehørende i en af eller begge de kontraherende stater.
 2. Beskatningen af et fast driftssted, som et foretagende  

 i en kontraherende stat har i den anden kontraherende stat, må ikke  

 være mindre fordelagtig i denne anden stat end beskatningen af  

 foretagender i denne anden stat, der driver samme virksomhed.
 3. Intet i denne artikel skal ikke kunne fortolkes som  

 forpligtende en kontraherende stat til at indrømme:
(a)	personer, der er hjemmehørende i den anden kontraherende  

 stat, de personlige skattemæssige begunstigelser, lempelser og  

 nedsættelser, som den indrømmer personer, der er  

 hjemmehørende inden for dens eget område; eller (b)	statsborgere i den anden kontraherende stat sådanne  

 personlige skattemæssige begunstigelser, lempelser og  

 nedsættelser, som den indrømmer egne statsborgere, der ikke er  

 hjemmehørende i denne stat eller sådanne andre personer, der  

 måtte være nævnt i denne stats skattelovgivning.
 4. Foretagender i en kontraherende stat, hvis formue helt  

 eller delvis ejes eller kontrolleres, direkte eller indirekte, af en eller  

 flere personer, der er hjemmehørende i den anden kontraherende stat,  

 skal ikke i den førstnævnte stat kunne undergives nogen  

 beskatning eller dermed forbundne krav, som er anderledes eller mere  

 byrdefulde end den beskatning og dermed forbundne krav, som andre tilsvarende  

 foretagender i den førstnævnte stat er eller måtte blive  

 undergivet.
 5. I tilfælde, hvor en kontraherende stat  

 indrømmer skattebegunstigelser til sine statsborgere med henblik  

 på at fremme økonomisk og social udvikling i overensstemmelse  

 med dens nationale politik og kriterier, skal dette ikke anses som  

 diskriminering i henhold til denne artikel.
 6. Bestemmelserne i denne artikel skal finde anvendelse  

 på de skatter, der er omfattet af denne overenskomst.
Artikel 25 Fremgangsmåden ved indgåelse af gensidige  

 aftaler 1. I tilfælde, hvor en person mener, at  

 foranstaltninger truffet af en af eller begge de kontraherende stater, for  

 ham medfører eller vil medføre en beskatning, som ikke er i  

 overensstemmelse med bestemmelserne i denne overenskomst, kan han, uanset  

 hvilke retsmidler der måtte være foreskrevet i disse staters  

 interne lovgivning, indbringe sin sag for den kompetente myndighed i den  

 kontraherende stat, hvor han er hjemmehørende eller, hvis hans sag er  

 omfattet af artikel 24, stykke 1, for den kompetente myndighed i den  

 kontraherende stat, hvor han er statsborger.
Sagen skal indbringes inden tre  

 år fra den dag, hvor der er givet ham den første underretning om  

 den foranstaltning, der medfører en beskatning, som ikke er i  

 overensstemmelse med bestemmelserne i overenskomsten.
2. Den kompetente myndighed skal, hvis indsigelsen  

 forekommer den at være berettiget, og hvis den ikke selv kan nå  

 frem til en rimelig løsning, søge at løse sagen ved  

 gensidig aftale med den kompetente myndighed i den anden kontraherende stat  

 med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal  

 gennemføres uden hensyn til, hvilke tidsfrister der er fastsat i de  

 kontraherende staters interne lovgivning.
3. De kontraherende staters kompetente myndigheder skal  

 søge ved gensidig aftale at løse vanskeligheder eller  

 tvivlsspørgsmål, der måtte opstå med hensyn til  

 fortolkningen eller anvendelsen af overenskomsten.
De kan også  

 forhandle om undgåelse af dobbeltbeskatning i tilfælde, som ikke  

 er omhandlet i overenskomsten.
 4. De kontraherende staters kompetente myndigheder kan  

 træde i direkte forbindelse med hinanden, med henblik på  

 indgåelse af en aftale i overensstemmelse med de foregående  

 stykker.
Artikel 26 Udveksling af oplysninger 1. De kontraherende staters kompetente myndigheder skal  

 udveksle sådanne oplysninger, som er nødvendige for at  

 gennemføre bestemmelserne i denne overenskomst eller i de  

 kontraherende staters interne lovgivning vedrørende skatter, der  

 omfattes af overenskomsten, i det omfang denne beskatning ikke strider mod  

 overenskomsten.
Alle oplysninger, der modtages af en kontraherende stat, skal  

 behandles som hemmelige på samme måde som oplysninger, der er  

 opnået i henhold til denne stats interne lovgivning og må kun  

 meddeles til personer eller myndigheder (herunder domstole og  

 forvaltningsmyndigheder), der er beskæftiget med ligning,  

 opkrævning, inddrivelse, retsforfølgelse, eller klagebehandling  

 i forbindelse med de skatter, der er omhandlet af overenskomsten.  

 Sådanne personer eller myndigheder må kun benytte oplysningerne  

 til de nævnte formål.
De kan meddele oplysningerne under  

 offentlige retshandlinger eller i retsafgørelser.
 2. Bestemmelserne i stykke 1 skal i intet tilfælde  

 kunne fortolkes således, at der pålægges en kontraherende  

 stat pligt til:
(a)	at udføre forvaltningsakter, der strider mod denne eller den  

 anden kontraherende stats lovgivning og forvaltningspraksis; (b)	at meddele oplysninger, som ikke kan opnås i henhold til  

 denne eller den anden kontraherende stats lovgivning eller normale  

 forvaltningspraksis; (c)	at meddele oplysninger, som ville røbe nogen  

 erhvervsmæssig, forretningsmæssig, industriel, kommerciel eller  

 faglig hemmelighed eller fremstillingsmetode, eller oplysninger, hvis  

 offentliggørelse ville stride mod almene interesser (ordre  

 public).
Artikel 27 Medlemmer af diplomatiske repræsentationer og  

 konsulære embeder Intet i denne overenskomst skal berøre de  

 skattemæssige begunstigelser, som medlemmer af diplomatiske  

 repræsentationer eller konsulære embeder nyder i henhold til  

 folkerettens almindelige regler eller særlige aftaler.
Artikel 28 Ikrafttræden 1. De kontraherende stater skal give hinanden underretning  

 om, at de forfatningsmæssige betingelser for overenskomstens  

 ikrafttræden er opfyldt.
 2. Overenskomsten skal træde i kraft på datoen  

 for den sidste af disse underretninger, og dens bestemmelser skal have  

 virkning:
 (a)	i Danmark:
 for så vidt angår skatter for det indkomstår, som  

 begynder på eller efter 1. januar 2001, og følgende  

 indkomstår.
 (b)	i Singapore:
 for så vidt angår skatter, der kan opkræves i  

 ethvert skatteår, som begynder den 1. januar eller senere i det andet  

 kalenderår efter det år, i hvilket overenskomsten træder i  

 kraft.
 3. Overenskomsten mellem regeringen i Republikken  

 Singapore og regeringen i Kongeriget Danmark til undgåelse af  

 dobbeltbeskatning og forhindring af skatteunddragelse for så vidt  

 angår indkomstskatter undertegnet i Singapore den 3. februar 1986, som  

 ændret ved Protokol undertegnet i Singapore den 17. maj 1994, skal  

 ophøre at have virkning fra den dag, på hvilken denne  

 overenskomst får virkning i overensstemmelse med denne artikels stykke  

 2.
Artikel 29 Opsigelse Denne overenskomst skal forblive i kraft indtil den  

 opsiges af en kontraherende stat.
Hver af de kontraherende stater kan opsige  

 overenskomsten ved ad diplomatisk vej at give meddelelse om opsigelsen mindst  

 6 måneder før udløbet af ethvert kalenderår, der  

 følger efter et tidsrum på 5 år fra det år, i  

 hvilket overenskomsten træder i kraft.
I så fald skal  

 overenskomsten ophøre med at have virkning:
 (a)	i Danmark:
 for så vidt angår skatter for det indkomstår, som  

 følger umiddelbart efter det år, i hvilket meddelelsen om  

 opsigelsen er givet, og følgende indkomstår.
 (b)	i Singapore:
 for så vidt angår skatter, der kan opkræves i  

 ethvert skatteår, der begynder den 1. januar eller senere i det andet  

 kalenderår efter det år, i hvilken meddelelsen om opsigelse er  

 givet.
 TIL BEKRÆFTELSE HERAF har de undertegnede, dertil  

 behørigt befuldmægtigede af deres respektive regeringer,  

 underskrevet denne overenskomst.
 Udfærdiget i to eksemplarer i Singapore, den 3. juli  

 2000, på engelsk.
For Regeringen For Regeringen i Kongeriget Danmark i Republikken Singapore Jørgen Ørstrøm Møller Alan Ow Bemærkninger til lovforslaget Almindelige bemærkninger Formålet med lovforslaget er at bemyndige regeringen  

 til at tiltræde en ny dobbeltbeskatningsoverenskomst mellem Danmark og  

 Singapore og dermed gennemføre dens bestemmelser i Danmark, når  

 overenskomstens betingelser herfor er opfyldt.
Den ny overenskomst  

 ophæver den gældende overenskomst fra 1986, som ændret ved  

 en protokol fra 1994.
Ved lov nr. 457 af 31. maj 2000 bemyndigede Folketinget  

 regeringen til at opsige den hidtil gældende overenskomst.
Regeringen  

 benytter altså ikke denne bemyndigelse.
Dobbeltbeskatningsoverenskomsten har som hovedformål  

 at undgå international dobbeltbeskatning som følge af, at  

 både Danmark og Singapore beskatter en person eller et selskab af den  

 samme indkomst.
Dette sker typisk, når en person eller et selskab, der  

 er hjemmehørende i den ene stat, modtager indkomst fra den anden  

 stat.
Både Danmark og Singapore beskatter efter  

 globalindkomstprincippet.
En person, som er hjemmehørende i Danmark  

 (hhv.
Singapore), er fuldt skattepligtig til Danmark (hhv.
Singapore), d.v.s.  

 skattepligtig af samtlige sine indkomster, uanset hvorfra i verden de  

 måtte hidrøre.
Samtidig har begge lande regler om begrænset  

 skattepligt.
Hvis f.eks. en person eller et selskab, som er  

 hjemmehørende i Singapore, modtager indkomster fra kilder i Danmark,  

 vil Danmark beskatte denne indkomst efter reglerne om begrænset  

 skattepligt i kildeskatteloven eller selskabsskatteloven.
Imidlertid vil  

 modtageren også være skattepligtig af den pågældende  

 indkomst i Singapore.
Der vil hermed foreligge et tilfælde af  

 dobbeltbeskatning.
Det samme gælder med modsat fortegn, hvis indkomsten  

 går fra Singapore til Danmark.
Dobbeltbeskatningsoverenskomsten indeholder regler for,  

 hvornår Danmark hhv.
Singapore kan beskatte indkomst, som en person,  

 der er hjemmehørende i den ene stat (bopælsstaten), modtager fra  

 den anden stat (kildestaten). For kildestatens vedkommende er der tale om, at  

 denne stat indskrænker eller helt frafalder sin begrænsede  

 skattepligt på indkomster, der tilflyder en modtager i den anden stat.  

 For bopælsstaten kan der ligeledes være tale om  

 begrænsninger i beskatningsretten, ligesom bopælsstaten skal  

 anvende den metode til lempelse af dobbeltbeskatning, som overenskomsten  

 foreskriver, jfr. nedenfor.
Det bemærkes, at dobbeltbeskatningsoverenskomsten  

 ikke i sig selv medfører, at Danmark beskatter en given indkomst.
Hvis  

 Danmark skal beskatte en indkomst, som flyder til eller fra Singapore, skal  

 der være hjemmel hertil såvel i den interne danske  

 skattelovgivning som i overenskomsten.
Overenskomsten kan således  

 tillægge Danmark ret til at beskatte en bestemt type indkomst, men  

 Danmark udnytter kun denne beskatningsret i det omfang, der er hjemmel i den  

 danske skattelovgivning til at opkræve den pågældende  

 skat.
Udover regler om fordeling af beskatningsretten indeholder  

 dobbeltbeskatningsoverenskomsten bestemmelser om, hvordan dobbeltbeskatning  

 lempes, den såkaldte metodebestemmelse (overenskomstens artikel  

 23). Metodebestemmelsen er nødvendig, fordi overenskomsten ikke i sig  

 selv forhindrer bopælsstaten i at medregne den udenlandske indkomst i  

 sit beskatningsgrundlag.
Dobbeltbeskatningen ophæves først  

 »efterfølgende«.
Lempelsesmetoden er ordinær credit for  

 Danmarks vedkommende.
Dette indebærer, at hvis en person eller et  

 selskab hjemmehørende i Danmark modtager indkomst fra en kilde i  

 Singapore, og Singapore efter overenskomsten har ret til at beskatte denne  

 indkomst, skal Danmark nedsætte sin skat af indkomsten med den skat,  

 der er betalt i Singapore.
Nedsættelsen kan dog ikke overstige den  

 danske skat af den pågældende indkomst.
Samme lempelsesmetode  

 anvendes i de interne danske lempelsesregler, jfr. ligningslovens  

 § 33.
Endvidere indeholder dobbeltbeskatningsoverenskomsten  

 bestemmelser om administrativ bistand gennem udveksling af oplysninger  

 (artikel 26). Efter bestemmelserne i denne artikel skal de danske  

 skattemyndigheder indhente oplysninger hos personer eller selskaber m.v. her  

 i landet til brug for skattemyndighederne i Singapore.
Indhentning af  

 oplysninger sker efter reglerne i skattekontrolloven.
Tilsvarende skal  

 skattemyndighederne i Singapore indhente oplysninger til de danske  

 myndigheder, som så kan anvende disse oplysninger ved skatteligningen  

 her i landet.
 Endelig indeholder dobbeltbeskatningsoverenskomsten  

 bestemmelser om ikke-diskriminering, bestemmelser om løsning af  

 tvivlsspørgsmål, bestemmelser om diplomater samt bestemmelser om  

 ikrafttrædelse og opsigelse af overenskomsten.
Dobbeltbeskatningsoverenskomsten følger i vidt  

 omfang den model, som er udarbejdet i OECD-regi (OECD-modellen), og som  

 også ligger til grund for det danske oplæg til forhandlinger med  

 en anden stat om en overenskomst.
OECD-modellen er dog på ingen  

 måde bindende.
I praksis ses mange afvigelser fra modellen, og en  

 overenskomst mellem to lande må nødvendigvis være et  

 kompromis mellem de to landes synspunkter.
Forholdet til den hidtil gældende  

 dobbeltbeskatningsoverenskomst Den ny dobbeltbeskatningsoverenskomst afløser den  

 hidtil gældende overenskomst fra 1986, som ændret ved en protokol  

 fra 1994. Den ny overenskomsts artikel 28, stk. 3, bestemmer nemlig, at  

 den hidtil gældende overenskomst ophører med at have virkning,  

 når den ny overenskomst får virkning.
 De vigtigste forskelle mellem den ny overenskomst og den  

 hidtil gældende overenskomst er følgende:
I fremtiden skal Danmark som hovedregel anvende  

 creditmetoden til at ophæve dobbeltbeskatning for personer og  

 selskaber, som er hjemmehørende her i landet og som modtager indkomst  

 fra Singapore, som Singapore har ret til at beskatte.
Credit-metoden  

 medfører, at Danmark også kan beskatte indkomsten fra Singapore,  

 men den danske skat af indkomsten fra Singapore skal nedsættes med den  

 skat, der er betalt i Singapore af indkomsten.
I dag skal Danmark som  

 hovedregel ophæve dobbeltbeskatning efter exemptions-metoden, hvilket  

 medfører, at Danmark skal undlade at beskatte personer og selskaber,  

 hjemmehørende her i landet, af indkomst fra Singapore, hvis Singapore  

 har ret til at beskatte indkomsten, uanset om Singapore faktisk beskatter  

 indkomsten og i givet fald uanset størrelsen af skat i Singapore.
I fremtiden kan Danmark beskatte personer og selskaber,  

 hjemmehørende her i landet, af fortjeneste ved afståelse af  

 aktiver i Singapore.
Såfremt der er tale om afståelse (direkte  

 eller indirekte) af fast ejendom i Singapore eller af et såkaldt fast  

 driftssted (eller fast sted) i Singapore, kan fortjenesten dog også  

 blive beskattet i Singapore, og i så fald skal den danske skat  

 nedsættes med den skat, der er betalt i Singapore.
I dag skal Danmark  

 undlade at beskatte personer og selskaber, hjemmehørende her i landet,  

 af fortjeneste ved afståelse af aktiver i Singapore.
 Den ny overenskomst har udtrykkelige regler om beskatning  

 af fortjeneste ved efterforskning efter naturforekomster.
Den ny dobbeltbeskatningsoverenskomst medfører  

 derimod ikke ændring for beskatning af pension.
Overenskomsten har  

 ganske vist en ny udtrykkelig artikel om pension, hvorefter pension som  

 hovedregel kan beskattes i den stat, hvorfra den udbetales  

 (kildestatsbeskatning). Den hidtil gældende overenskomst havde ingen  

 artikel om pension, som derfor var omfattet af artiklen om »anden indkomst«,  

 som også gik ud på kildestatsbeskatning.
Lovforslagets økonomiske og erhvervsøkonomiske  

 konsekvenser Formålet med en dobbeltbeskatningsoverenskomst  

 mellem to lande er at fjerne de hindringer, som dobbeltbeskatningen kan  

 medføre for udviklingen af økonomiske relationer mellem de to  

 lande.
Foretagender og personer i det ene land får herved bedre  

 skattemæssige betingelser for investering, etablering eller arbejde i  

 det andet land både som følge af, at dobbeltbeskatning  

 undgås og som følge af større klarhed om de  

 skattemæssige dispositioner.
 De væsentligste ændringer af økonomisk  

 betydning ved indgåelse af en ny dobbeltbeskatningsoverenskomst med  

 Singapore, vedrører overgangen fra anvendelse af eksemption til  

 ophævelse af dobbeltbeskatning efter den gældende overenskomst  

 til anvendelse af creditmetoden, samt ophævelse af muligheden for at  

 selskaber og personer hjemmehørende i Danmark, kan undgå  

 beskatning ved investering i aktier i selskaber i Singapore.
Indgåelse af den ny overenskomst indebærer, at  

 Danmark skal medregne indkomsten som personer og selskaber modtager fra  

 Singapore og efterfølgende lempe for den skat, der er betalt i  

 Singapore.
I den gældende overenskomst er hovedreglen, at Danmark skal  

 bortse fra indkomst, som personer og selskaber modtager fra Singapore, ved  

 beregning af den danske skat.
Den væsentligste virkning ved de ændrede  

 regler vedrører danske pengeinstitutter med filialer i Singapore, hvor  

 den nye overenskomst vil medføre en øget beskatning.
Den  

 nuværende overenskomst betyder, at der alene skal betales en skat  

 på 10 pct. til Singapore af overskuddet fra filialen, mens der efter  

 den ny overenskomst skal betales dansk selskabsskat med fradrag af den skat,  

 som pengeinstitutterne har betalt til Singapore.
 Med udgangspunkt i oplysninger om de seneste års  

 lempelse i den danske skat for overskud fra Singapore-filialer for nogle af  

 de større danske pengeinstitutter skønnes, at den nye  

 overenskomst vil medføre et årligt merprovenu på op imod  

 20 mill. kr. fra og med 2001.
Ved indgåelse af den nye overenskomst fjernes  

 tillige muligheden for, at selskaber og personer, der er hjemmehørende  

 her i landet, kan undgå beskatning af fortjeneste ved afståelse  

 af aktier i selskaber i Singapore.
Den ny overenskomst vil derfor kunne  

 forhindre et sådant provenutab.
 Lovforslaget giver regeringen bemyndigelse til at  

 tiltræde en ny dobbeltbeskatningsoverenskomst med Singapore, hvorfor  

 regeringen ikke vil udnytte den mulighed for opsigelse af den gældende  

 overenskomst, som Folketinget gav med vedtagelsen af L 266 i  

 folketingsåret 1999-2000 (lov nr. 457 af 31. maj 2000). Det  

 indebærer, at det skønnede merprovenu på op imod 20 mill.  

 kr. årligt af L 266 ikke vil fremkomme.
Lovforslagets administrative konsekvenser Lovforslaget skønnes ikke at have væsentlige  

 administrative konsekvenser for skattemyndighederne eller for borgerne.
Forholdet til EU-retten Lovforslaget har ikke EU-retlige aspekter.
Sammenfatning af økonomiske og administrative  

 konsekvenser Positive konsekvenser Negative konsekvenser Økonomiske konsekvenser for stat, amter og  

 kommuner Den ny overenskomst skønnes at medføre et  

 merprovenu på op imod 20 mill. kr. årligt fra og med  

 2001.
Ingen Administrative konsekvenser for stat, amter og  

 kommuner Ingen Ingen Økonomiske konsekvenser for  

 erhvervslivet Ingen Den ny overenskomst vil medføre, at beskatningen af  

 overskud fra danske pengeinstitutters filialer i Singapore stiger som  

 følge af overgangen fra eksemption til credit.
Skattestigningen  

 skønnes til op imod 20 mill. kr. årligt.
Administrative konsekvenser for  

 erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Forslaget har ikke EU-retlige aspekter Bemærkninger til lovforslagets  

 enkelte bestemmelser Efter lovforslagets § 1 bemyndiges regeringen  

 til at tiltræde den ny dobbeltbeskatningsoverenskomst mellem Danmark og  

 Singapore.
Overenskomsten er optaget som bilag til lovforslaget, og dens  

 bestemmelser gennemgås nedenfor.
Regeringen vil efter lovens vedtagelse  

 kunne gennemføre overenskomstens bestemmelser i Danmark, når  

 dens betingelser herfor er opfyldt.
Disse betingelser er, at de to staters regeringer skal  

 underrette hinanden, når de forfatningsmæssige betingelser for  

 overenskomstens ikrafttræden er opfyldt.
Dette vil for Danmarks  

 vedkommende sige, at dette lovforslag er endeligt vedtaget.
Den ny  

 overenskomst træder i kraft, når begge lande har givet  

 underretning.
For Danmarks vedkommende finder den anvendelse fra og med  

 indkomstår, som begynder den 1. januar 2001 eller senere, jfr.  

 overenskomstens artikel 28. Den ny overenskomst vil herefter være en  

 del af de to landes skattelovgivning.
Fra samme tidspunkt bortfalder den  

 gældende overenskomst.
 De enkelte artikler i den ny  

 dobbeltbeskatningsoverenskomst har følgende bestemmelser:
 Artikel 1. Personer omfattet af overenskomsten.
Overenskomsten omfatter fysiske eller juridiske personer,  

 der er hjemmehørende (d.v.s. fuldt skattepligtige) i en eller begge  

 stater.
Typisk vil situationen være den, at en person er fuldt  

 skattepligtig til den ene stat (bopælsstaten) og begrænset  

 skattepligtig til den anden stat af indkomster fra denne (kildestaten).
 Artikel 2. Skatter omfattet af overenskomsten.
Artiklen opregner de skatter, der er omfattet af  

 overenskomsten.
Alle danske indkomstskatter er omfattet, uanset om de  

 pålignes af staten, amterne eller kommunerne.
Sociale bidrag (for  

 Danmarks vedkommende arbejdsmarkedsbidraget) er ikke omfattet af  

 dobbeltbeskatningsoverenskomsterne.
 Overenskomsten omfatter desuden alle skatter af samme  

 eller væsentligt samme art, der efter overenskomstens underskrivelse  

 pålignes som tillæg til eller i stedet for de gældende  

 skatter.
 Artikel 3. Almindelige definitioner.
Artiklen definerer i stk. 1 en række generelle  

 begreber, der anvendes i overenskomsten, og som overalt i overenskomsten har  

 den anførte betydning.
Færøerne og Grønland er  

 specifikt udelukket fra definitionen af Danmark, da skatteområdet er et  

 hjemmestyreanliggende for disse dele af riget.
Udtrykket person omfatter en fysisk person og et  

 selskab samt enhver anden sammenslutning af personer, mens udtrykket  

selskab omfatter enhver sammenslutning af personer, der i  

 skattemæssig henseende behandles som en juridisk person.
Artiklen  

 definerer endvidere udtrykkene en kontraherende stat, den anden  

 kontraherende stat, foretagende i en kontraherende stat, international  

 trafik, kompetent myndighed og statsborger.
 Endvidere bestemmer stk. 2, at medmindre andet  

 følger af sammenhængen, skal alle udtryk, som ikke er defineret  

 i overenskomsten, have den betydning, som de har i skattelovgivningen i den  

 stat, der skal anvende overenskomsten.
 Artikel 4. Skattemæssigt hjemsted.
Artiklen fastsætter, hvornår en person i  

 skattemæssig henseende anses for at være hjemmehørende i  

 en af de to stater.
Udtrykket en person, der er hjemmehørende i en  

 kontraherende stat, betyder efter stk. 1 en person, der er (fuldt)  

 skattepligtig til den pågældende stat på grund af hjemsted,  

 bopæl, ledelsens sæde eller ethvert andet lignede kriterium.
Imidlertid kan en person være fuldt skattepligtig i  

 begge stater efter disses interne lovgivning (»dobbeltdomicil«), og  

 stk. 2 og 3 opstiller en række kriterier for løsning af  

 dette problem.
Det er nødvendigt at fastslå, i hvilken stat den  

 pågældende person i en sådan situation er  

hjemmehørende i overenskomstens forstand, den såkaldte  

 bopælsstat, idet dette er afgørende for beskatningsrettens  

 fordeling mellem de to stater (bopælsstaten og kildestaten). I  

 overenskomstens forstand kan en person aldrig være hjemmehørende  

 i mere end én stat.
 For fysiske personer afgøres  

 spørgsmålet i henhold til kriterierne i stk. 2, litra a) -  

 d). Kriterierne anvendes i den rækkefølge, de står  

 anført.
 For selskaber anvendes bestemmelsen i stk. 3. Et  

 selskab, som er fuldt skattepligtigt i begge stater, skal anses for at  

 være hjemmehørende i den stat, hvor det har sin virkelige  

 ledelse.
 Artikel 5. Fast driftssted.
Artikel 5 bestemmer, hvornår erhvervsvirksomhed, som  

 et foretagende i den ene stat udøver i den anden stat, er af en  

 sådan beskaffenhed, at den skal anses for at udgøre et fast  

 driftssted.
Er der tale om fast driftssted, vil kildestaten kunne  

 beskatte den fortjeneste, som foretagendet opnår gennem det faste  

 driftssted.
Ellers er hovedreglen, at fortjeneste, som et foretagende i den  

 ene stat oppebærer ved erhvervsvirksomhed i den anden stat, kun kan  

 beskattes i den førstnævnte stat (bopælsstaten), jfr.  

 artikel 7.
 Udtrykket »fast driftssted« omfatter efter artikel 5,  

 stk. 2, især et sted, hvorfra et foretagende ledes, en filial, et  

 kontor, en fabrik, et værksted, en mine, en olie- eller gaskilde eller  

 et andet sted, hvor naturforekomster udvindes.
Bygge-, anlægs- eller monteringsarbejde udgør  

 dog kun et fast driftssted, hvis arbejdet strækker sig over mere end 6  

 måneder, jfr. artikel 5, stk. 3, litra a.
Efter interne danske  

 regler udgør et bygge- og anlægsarbejde et fast driftssted  

 allerede fra første dag. 6-månedersfristen er et gensidigt  

 afkald på beskatning i kildestaten af indkomst ved bygge- og  

 anlægsarbejder af en begrænset varighed.
Sådan indkomst kan  

 herefter kun beskattes i bopælsstaten.
6-månedersreglen er en afvigelse fra OECD-modellen,  

 der har en tidsgrænse på 12 måneder.
Danmark har accepteret  

 en tilsvarende begrænsning i overenskomster med en række andre  

 lande.
Reglen findes således også i den gældende  

 overenskomst med Singapore.
Som ovenfor nævnt vil en mine, en olie- eller  

 gaskilde eller et andet sted, hvor naturforekomster udvindes, altid  

 udgøre et fast driftssted.
Efter stk. 3, litra b, gælder,  

 at boreplatforme, anlæg eller skibe, der anvendes ved efterforskning  

 efter naturforekomster - men ikke ved den efterfølgende udvindelse af  

 sådanne - udgør et fast driftssted, hvis arbejdet strækker  

 sig over mere end 6 måneder i en periode på 12 måneder.
Det  

 er ikke muligt for forbundne foretagender at omgå dette ved at  

 arrangere sig sådan, at det ene foretagende foretager efterforskning i  

 f.eks. 5 måneder, hvorefter det andet foretagende fortsætter  

 virksomheden i de følgende 5 måneder.
I sådanne  

 tilfælde lægges perioderne sammen.
OECD-modellen indeholder ikke  

 bestemmelser om efterforskning efter naturforekomster.
Efter stk. 3, litra c, har et foretagende i den ene  

 stat et fast driftssted i den anden stat, hvis det leverer tjenesteydelser,  

 herunder rådgivning, gennem ansatte eller andet personale i mere end 90  

 dage inden for en periode på 12 måneder.
Denne regel findes  

 heller ikke i OECD-modellen.
Danmark har accepteret tilsvarende regler i  

 overenskomster med andre lande, og reglen findes også i den  

 gældende overenskomst med Singapore.
Artikel 5, stk. 4, bestemmer, at opretholdelse af  

 forskellige hjælpefunktioner ikke i sig selv udgør et fast  

 driftssted, mens stk. 5 og 6 omhandler virksomhed udøvet gennem  

 en agent i kildestaten.
Princippet er, at virksomhed udøvet gennem en  

 uafhængig repræsentant ikke udgør et fast driftssted, mens  

 der vil foreligge fast driftssted, hvis repræsentanten har fuldmagt til  

 at indgå aftaler i foretagendets navn.
Der vil dog ikke foreligge fast  

 driftssted, hvis repræsentantens virksomhed er begrænset til  

 indkøb af varer for foretagendet.
Salgsvirksomhed udelukkende i form af fjernsalg gennem en  

 repræsentant, som ikke er ansat som lønmodtager hos  

 fuldmagtsgiveren, men som har fuldmagt til at forpligte denne,  

 medfører efter de danske skatteregler ikke, at fuldmagtsgiveren  

 får fast driftssted i Danmark.
En sådan sælger i Danmark  

 vil efter overenskomsten udgøre et fast driftssted for en  

 fuldmagtsgiver fra Singapore, men efter dansk intern skattelovgivning  

 udnytter Danmark ikke denne beskatningsret.
 Endelig bestemmer stk. 7, at det forhold, at et  

 moderselskab i den ene stat har et datterselskab i den anden, ikke i sig selv  

 skal medføre, at det ene selskab anses for et fast driftssted af det  

 andet.
 Artikel 6. Indkomst af fast ejendom.
 Artiklen bestemmer, at indkomst af fast ejendom altid kan  

 beskattes i den stat, hvor den faste ejendom er beliggende.
 Artikel 7. Fortjeneste ved erhvervsvirksomhed.
Stk. 1 fastslår den hovedregel, at et  

 foretagendes fortjeneste ved erhvervsvirksomhed kun kan beskattes i  

 foretagendets bopælsstat, medmindre foretagendet udøver  

 virksomheden gennem et fast driftssted i kildestaten.
Er dette  

 tilfældet, kan kildestaten beskatte foretagendet af den fortjeneste,  

 der kan henføres til det faste driftssted.
Stk. 2-5 indeholder bestemmelser om opgørelsen  

 af den skattepligtige indkomst i et fast driftssted.
Stk. 6  

 fastslår, at hvis en fortjeneste omfatter indkomst, der er  

 særskilt omhandlet i andre artikler, skal denne indkomst behandles  

 efter bestemmelserne i disse artikler.
 Artikel 8. Skibs- og luftfart.
 Fortjeneste, som et rederi- eller luftfartsforetagende  

 opnår ved drift af skibe eller fly i international trafik, kan efter  

 stk. 1 kun beskattes i den stat, hvor foretagendet er  

 hjemmehørende.
 Efter stk. 2 gælder dette også for  

 fortjeneste, som et rederi- eller luftfartsforetagende opnår ved at  

 deltage i en pool, et forretningsfællesskab eller en international  

 driftsorganisation.
 Efter stk 3 gælder det samme for et foretagendes  

 fortjeneste ved udleje af skibe og fly på bareboat basis samt  

 fortjeneste ved brug, rådighedsstillelse eller udleje af containere,  

 der anvendes til transport af varer i international trafik, såfremt  

 udlejen af skibe og fly hhv. containerudlejen m.v. er knyttet til drift af  

 skibe og fly i international trafik.
I stk. 4 er der indsat en særlig bestemmelse om  

 beskatningen af SAS.
SAS er et konsortium bestående af et dansk, et  

 norsk og et svensk luftfartsselskab, som hver især ejer hhv. 2/7, 2/7  

 og 3/7 af SAS.
Efter stk. 4 finder artiklens bestemmelser anvendelse  

 på den del af SAS s indkomst, der svarer til den danske partners andel  

 i SAS, nemlig 2/7. Resten beskattes i Norge og Sverige.
Bestemmelsen er  

 formuleret i samarbejde med Norge og Sverige og findes tilsvarende i de  

 dobbeltbeskatningsoverenskomster, som disse lande indgår.
Stk. 5 indeholder en undtagelse, hvorefter  

 stk. 1 - 3 ikke gælder, når et skib eller et fly anvendes  

 udelukkende mellem steder i den ene stat og en eller flere strukturer, der  

 benyttes til efterforskning eller udnyttelse af naturforekomster i vande, der  

 støder op til denne stats territorialfarvande.
Denne bestemmelse, som  

 også findes i den nuværende dobbeltbeskatningsoverenskomst mellem  

 Danmark og Singapore, er en afvigelse fra OECD-modellen.
 Artikel 9. Forbundne foretagender.
Artiklen knæsætter det såkaldte »arm's  

 length«-princip for transaktioner mellem forbundne foretagender.
Herved  

 forstås, at hvis forbundne foretagender som f.eks. et moderselskab i  

 den ene stat og et datterselskab i den anden handler med hinanden på  

 andre vilkår end de, der ville gælde i et frit marked, kan de to  

 stater foretage en regulering af indkomsten og dermed af  

 beskatningsgrundlaget, så indkomsten fastsættes, som den ville  

 have været, hvis foretagenderne havde handlet på almindelige  

 markedsmæssige vilkår.
 Artikel 10. Udbytte.
Udbytte kan efter bestemmelserne i stk. 1 beskattes i  

 modtagerens bopælsstat.
Udbytte kan efter stk. 2 også  

 beskattes i kildestaten, men hvis den retmæssige ejer af udbyttet er  

 hjemmehørende i den anden stat, gælder følgende  

 begrænsninger på kildestatens beskatningsret:
Kildestaten kan ikke beskatte udbytte betalt af et  

 datterselskab til et moderselskab, hvis moderselskabet direkte ejer mindst 25  

 pct. af kapitalen i datterselskabet i en periode på mindst et år,  

 og udbyttet udloddes inden for denne periode.
Dette svarer til bestemmelserne  

 i EU s moder/datterselskabsdirektiv.
Kildestaten kan højst beskatte udbytte med 5 pct.,  

 hvis den retmæssige ejer er en pensionskasse eller lignende  

 institution, som er skattemæssigt godkendt i den anden stat.
Dette  

 svarer til beskatningen af aktieudbytte efter  

 pensionsafkastbeskatningsloven.
 I alle andre tilfælde kan kildestaten højst  

 beskatte med 10 pct.
 Udtrykket »udbytte« er defineret i stk. 3.
 Hvis udbytte indgår i indkomsten i et fast  

 driftssted eller et fast sted i kildestaten, og den aktiebesiddelse, der  

 ligger til grund for udlodningen, har direkte forbindelse med det faste  

 driftssted eller faste sted, skal sådan udbytte efter stk. 4  

 beskattes som indkomst ved erhvervsmæssig virksomhed efter bestemmelsen  

 i artikel 7 eller som indkomst ved frit erhverv efter bestemmelsen i artikel  

 14.
 En stat kan ikke beskatte et selskab i den anden stat af  

 udloddet eller ikke-udloddet fortjeneste under henvisning til, at den  

 underliggende indkomst er indtjent i den førstnævnte stat, jfr.  

 stk. 5. Dog kan en aktionær bosiddende i den  

 førstnævnte stat naturligvis beskattes af sin del af  

 udbyttet.
Endelig er der i stk. 6 fastsat særlige  

 bestemmelser for Singapore.
Efter Singapores nuværende skattelovgivning  

 opkræver dette land ikke skat af udbytte, som et selskab i Singapore  

 udlodder til en aktionær i Danmark (udover den skat, der beregnes af  

 selskabets indkomst eller fortjeneste, hvoraf udbyttet et betalt). Hvis  

 Singapore indfører udbyttebeskatning i tillæg til skatten  

 på selskabets indkomst eller fortjeneste, kan en sådan skat  

 opkræves, men hvis den retmæssige modtager af udbyttet er  

 hjemmehørende i Danmark, må skatten ikke være  

 højere end de satser, der er fastsat i stk. 2.
 Artikel 11. Renter.
 Beskatningsretten til renter er fordelt mellem  

 bopælsstat og kildestat.
 Efter stk. 1 kan renter som udgangspunkt beskattes i  

 den stat, hvor modtageren er hjemmehørende, d.v.s.  

 bopælsstaten.
 Efter stk. 2 kan renterne imidlertid også  

 beskattes i den stat, hvor de opstår, d.v.s. kildestaten, men hvis den  

 retmæssige ejer af renterne er hjemmehørende i den anden stat,  

 må skatten ikke være højere end 10 pct. af renternes  

 bruttobeløb.
 Begrebet »renter« defineres i stk. 3, mens  

 stk. 4 gentager princippet fra artikel 10, stk. 4, så renter  

 af fordringer, der har direkte forbindelse med et fast driftssted eller fast  

 sted, beskattes som erhvervsindkomst efter artikel 7 eller som indkomst ved  

 frit erhverv efter artikel 14.
 Stk. 5 bestemmer, hvornår renter skal anses for  

 at opstå i en stat.
 Stk. 6 gentager det »arm's length«-princip, der er  

 omhandlet i artikel 9.
 Bestemmelserne i stk. 1 - 6 svarer til  

 OECD-modellen.
Efter stk. 7 må en stat dog ikke beskatte  

 renter, som betales fra denne stat for lån, som er ydet, garanteret  

 eller forsikret af regeringen i den anden stat.
Stk. 8 bestemmer, at det  

 samme skal gælde for lån, der er ydet, garanteret eller forsikret  

 af Eksport Kredit Fonden eller enhver anden dansk institution, som de to  

 landes kompetente myndigheder kan blive enige om, samt for en tilsvarende  

 institution i Singapore.
 Artikel 12. Royalties.
 Beskatningsretten til royalties er fordelt mellem  

 bopælsstat og kildestat.
 Efter stk. 1 kan royalties som udgangspunkt beskattes  

 i den stat, hvor modtageren er hjemmehørende, d.v.s.  

 bopælsstaten.
 Efter stk. 2 kan royalties imidlertid også  

 beskattes i den stat, hvor de opstår, d.v.s. kildestaten, men hvis den  

 retmæssige ejer af disse royalties er hjemmehørende i den anden  

 stat, må skatten ikke være højere end 10 pct. af  

 bruttobeløbet af de pågældende royalties.
Bestemmelsen om kildestatsbeskatning af royalties er en  

 afvigelse fra OECD-modellen, der bestemmer, at royalties som hovedregel kun  

 kan beskattes i den stat, hvor modtageren er hjemmehørende, d.v.s.  

 bopælsstaten.
Danmark har accepteret tilsvarende bestemmelser i  

 overenskomster med en række andre lande.
Bestemmelsen findes  

 således også i den gældende overenskomst med Singapore,  

 hvor satsen dog er 15 pct.
Begrebet »royalties« er defineret i stk. 3.  

 Royalty-begrebet er udvidet i forhold til OECD-modellen, idet det også  

 omfatter vederlag for computer software samt for udleje af industrielt,  

 kommercielt eller videnskabeligt udstyr.
Danmark har accepteret en  

 tilsvarende royalty-definition i overenskomster med andre lande.
Den udvidede  

 definition vedr. udleje af udstyr findes også i den gældende  

 overenskomst med Singapore.
Betydningen heraf begrænses dog nu af, at  

 vederlag for containerudleje m.v. kun kan beskattes i udlejerens  

 bopælsstat, jf. artikel 8, stk. 3.
 Stk. 4 gentager princippet fra artikel 10,  

 stk. 4, så royalties for rettigheder, der har direkte forbindelse  

 med et fast driftssted eller fast sted, beskattes som erhvervsindkomst efter  

 artikel 7 eller som indkomst ved frit erhverv efter artikel 14.
 Stk. 5 bestemmer, hvornår royalties skal anses  

 for at opstå i en stat.
 Stk. 6 gentager det »arm's length«-princip, der er  

 omhandlet i artikel 9.
 Artikel 13. Kapitalgevinster.
 Fortjeneste ved afhændelse af fast ejendom kan  

 beskattes i den stat, hvor ejendommen er beliggende, jfr. stk. 1.
Stk. 2 medfører, at det samme gælder for  

 fortjeneste ved afhændelse af aktier i et selskab, hvis aktiver  

 hovedsagelig, direkte eller indirekte, består af fast ejendom.  

 Stk. 2 omfatter fortjeneste, som en person fra den ene stat opnår  

 ved afhændelse af aktier - bortset fra aktier, der handles på en  

 anerkendt børs - hvis mindst 75 pct. af aktiernes værdi direkte  

 eller indirekte hidrører fra fast ejendom, der er beliggende i den  

 anden stat.
I såfald kan fortjenesten ved aktieafhændelsen  

 beskattes i den stat, hvor ejendommen er beliggende.
Stk 2 findes ikke i OECD-modellen, men findes hyppigere og  

 hyppigere i overenskomster.
Baggrunden for reglen er, at stk. 5  

 medfører, at aktieavancer kun kan beskattes i den stat, hvor  

 afhænderen er hjemmehørende.
Uden særreglen i stk 2 kan  

 stk. 1 om kildestatens ret til at beskatte fortjeneste ved  

 afhændelse af fast ejendom omgås ved at lade et selskab eje  

 ejendommen og i stedet afhænde aktierne i selskabet.
 Danmark udnytter ikke denne beskatningsret, idet der ikke  

 er dansk begrænset skattepligt for så vidt angår  

 aktieavancer.
 Efter stk. 3 kan fortjeneste ved afhændelse af  

 rørlig formue, som udgør en del af erhvervsformuen i et fast  

 driftssted eller et fast sted - eller af det faste driftssted eller det faste  

 sted som sådant - beskattes i den stat, hvor det faste driftssted eller  

 det faste sted er beliggende.
 Fortjeneste ved afhændelse af skibe og fly, der  

 anvendes i international trafik, eller af rørlig formue, som er  

 knyttet til driften af sådanne skibe eller fly, kan efter stk. 4  

 kun beskattes i den stat, hvor rederiet eller luftfartsforetagendet er  

 hjemmehørende.
 Efter stk. 5 kan andre kapitalgevinster kun beskattes  

 i bopælsstaten.
Bestemmelserne om fortjeneste ved afhændelse af fly  

 finder for SAS s vedkommende efter stk. 6 kun anvendelse for den del af  

 SAS s indkomst, der svarer til den danske partners andel i SAS.
Bestemmelsen  

 er en parallel til bestemmelsen i artikel 8, stk. 4.
 Artikel 14. Frit erhverv.
 Artiklen omfatter fortjeneste ved udøvelse af frit  

 (liberalt) erhverv af selvstændig karakter som f.eks. virksomhed som  

 læge, tandlæge, advokat, revisor, arkitekt eller  

 ingeniør.
 Indkomst, som en fysisk person opnår ved  

 udøvelse af frit erhverv, kan som hovedregel kun beskattes i personens  

 bopælsstat.
 Sådan indkomst kan imidlertid også beskattes i  

 den anden stat (kildestaten), hvis personen til stadighed har et fast sted i  

 den anden stat til rådighed til udøvelse af sin virksomhed.
Det samme gælder, hvis den pågældende  

 opholder sig i kildestaten i en periode eller i flere perioder, der tilsammen  

 overstiger 90 dage i en 12 måneders periode.
Denne 90-dagesregel er en  

 afvigelse fra OECD s anbefalinger.
Danmark har accepteret tilsvarende regler  

 i overenskomster med en række andre lande.
 I begge tilfælde gælder, at kildestaten alene  

 kan beskatte så stor en del af indkomsten, der kan henføres til  

 hhv. det faste sted og den udøvede virksomhed i den anden stat.
 Begrebet fast sted er ikke defineret i overenskomsten (i  

 modsætning til fast driftssted). Normalt vil et fast sted  

 forudsætte, at der er en lokalitet, hvor kunder kan henvende sig  

 (f.eks. klinik, tegnestue el. lign.).
 Artikel 15. Personligt arbejde i tjenesteforhold.
Artiklen omhandler beskatning af lønindkomst.
Hvis  

 en person, der er hjemmehørende i den ene stat (bopælsstaten),  

 udfører lønarbejde i den anden stat (kildestaten), kan  

 kildestaten også beskatte lønindkomsten.
Kildestaten kan dog  

 ikke beskatte, hvis lønmodtageren højst opholder sig i kildestaten i 183  

 dage i en 12-månedersperiode, der begynder eller slutter i det  

 pågældende kalenderår, og lønnen betales af eller for en arbejdsgiver  

 hjemmehørende i bopælsstaten, og lønnen ikke påhviler et fast driftssted (eller fast  

 sted), som en arbejdsgiver i bopælsstaten har i kildestaten, jfr.  

 stk. 1 og stk. 2.
 Alle tre betingelser skal være opfyldt.
En arbejdstager, som er hjemmehørende i Danmark, og  

 som af en dansk arbejdsgiver udsendes til arbejde i Singapore i op til 183  

 dage i en sådan 12-månedersperiode, vil således kun blive  

 beskattet i Danmark af sin lønindkomst optjent i Singapore, når  

 denne er betalt af den danske arbejdsgiver.
Hvis lønnen udbetales af  

 et fast driftssted, som arbejdsgiveren har i Singapore, kan  

 lønindkomsten også beskattes i Singapore.
Efter stk. 3 kan lønindkomst ved arbejde om  

 bord på skibe og fly i international trafik beskattes i den stat, hvor  

 rederiet eller luftfartsselskabet er hjemmehørende.
Hvis  

 lønmodtageren er hjemmehørende i den anden stat, kan indkomsten  

 dog også beskattes i denne stat.
 Artikel 16. Bestyrelseshonorarer.
 Bestyrelseshonorarer kan beskattes i kildestaten.
 Artikel 17. Kunstnere og sportsfolk.
 Efter stk. 1 kan den stat, hvor en kunstner eller  

 sportsudøver udfører sin virksomhed, beskatte vederlaget  

 herfor.
 Dette gælder også, når vederlaget  

 tilfalder en anden end kunstneren eller sportsudøveren selv, jfr.  

 stk. 2. Dette vil typisk være et selskab.
 Disse bestemmelser gælder dog ikke, hvis indkomsten  

 er erhvervet i forbindelse med et besøg i den anden stat, når  

 besøget udelukkende eller i væsentligt omfang er støttet  

 af offentlige midler.
 Danmark har ikke intern hjemmel til at beskatte kunstnere  

 eller sportsudøvere fra Singapore af vederlag for virksomhed i  

 Danmark, med mindre opholdet eller arbejdet er af en sådan karakter, at  

 der bliver tale om skattepligt efter de almindelige regler, jfr.  

 bemærkningerne til artikel 15.
 Artikel 18. Pensioner, sociale sikringsydelser og lignende ydelser.
Sociale ydelser, f.eks. sociale pensioner, og lignende  

 ydelser kan efter stk. 1 beskattes i kildestaten.
Det samme gælder  

 andre offentlige ydelser.
Private pensioner og lignende vederlag kan efter  

 stk. 2 som udgangspunkt kun beskattes i bopælsstaten.
Dette  

 gælder, hvad enten de pågældende pensioner eller vederlag  

 har forbindelse med tidligere ansættelsesforhold eller ej.
 Men sådanne pensioner og vederlag kan også  

 beskattes i kildestaten, hvis denne stat i opsparingsfasen har givet fradrag  

 for indbetalinger til pensionsordningen eller bortseelsesret for  

 arbejdsgivers indbetaling af pensionsbidrag.
Det er dansk forhandlingspolitik at opnå en så  

 stor grad af kildestatsbeskatning for pensioner som muligt.
For de sociale  

 pensioners vedkommende er baggrunden, at disse er fastsat på et  

 sådant niveau, at de kan rumme en almindelig dansk beskatning  

 (»bruttoficering«). Hvis sociale pensioner alene bliver beskattet i  

 bopælsstaten og med en lav sats, vil dette medføre  

 nettopensionsbeløb ud over det tilsigtede.
For de private pensionsordningers vedkommende er  

 baggrunden, at Danmark gennem hele opsparingsfasen har båret et  

 skattefradrag for indbetalingerne.
Dette bør modsvares af dansk  

 beskatning ved udbetaling, uanset om pensionsbeløbene udbetales til  

 pensionister, der er hjemmehørende i Danmark, eller til pensionister,  

 der er hjemmehørende i udlandet.
 Artikel 19. Offentligt hverv.
Vederlag til offentligt ansatte beskattes efter  

 stk. 1 som hovedregel kun i den udbetalende stat (kildestaten).  

 Vederlaget kan dog kun beskattes i den anden stat (bopælsstaten), hvis  

 arbejdet er udført dér og modtageren enten er statsborger i  

 denne stat eller ikke blev hjemmehørende i denne stat alene for at  

 påtage sig det pågældende hverv.
Bestemmelsen har alene  

 betydning for ambassadepersonale og lign.
 Tjenestemandspensioner kan som hovedregel kun beskattes i  

 kildestaten, jfr. stk. 2. Dog kan de kun beskattes i bopælsstaten,  

 hvis modtageren er hjemmehørende i og statsborger i denne stat.
 Er der tale om vederlag i forbindelse med udøvelse  

 af erhvervsvirksomhed, anvendes bestemmelserne i artiklerne 15, 16, 17 og 18,  

 jfr. stk. 3.
 Artikel 20. Studerende.
 Stipendier og lign. til studerende og erhvervspraktikanter  

 beskattes i kildestaten.
 Artikel 21. Anden indkomst.
 Indkomster, der ikke er omhandlet andre steder i  

 overenskomsten, kan beskattes i kildestaten.
 Denne regel er en afvigelse fra OECD-modellen, som  

 medfører, at »anden indkomst« kun kan beskattes i bopælsstaten,  

 medmindre indkomsten oppebæres af et fast driftssted i den anden  

 kontraherende stat.
 Artikel 21's regel om »anden indkomst« findes også i  

 artikel 18 i den hidtil gældende dobbeltbeskatningsoverenskomst med  

 Singapore.
Den ny overenskomsts regel om »anden indkomst« har dog  

 ikke så stor rækkevidde, idet reglen ikke længere omfatter  

 indtægter af væsentlig betydning.
Derimod havde den hidtil  

 gældende overenskomsts regel om »anden indkomst« større  

 rækkevidde, idet denne overenskomst ikke havde udtrykkelige artikler om  

 f.eks. kapitalgevinster.
Den ny overenskomsts regel om »anden indkomst« har heller  

 ikke så stor betydning, idet reglen ikke længere udelukker, at  

 »anden indkomst« kan beskattes i modtagerens bopælsstat.
I så  

 fald skal bopælsstatens skat nedsættes med kildestatens skat.  

 Derimod havde den hidtil gældende overenskomsts regel om »anden  

 indkomst« større betydning, idet denne overenskomst medførte,  

 at bopælsstaten ikke kunne beskatte »anden indkomst«.
 Artikel 22. Begrænsning af skattelempelse.
 Artiklen, som ikke findes i OECD-modellen, medfører  

 en begrænsning af fordele efter overenskomstens andre artikler i  

 særlige tilfælde.
 Baggrunden for bestemmelsen er, at Singapore i nogle  

 tilfælde ikke beskatter personer, der er hjemmehørende i  

 Singapore, af udenlandsk indkomst, som ikke bliver hjemtaget til landet.  

 Bestemmelsen bevirker, at den fritagelse eller nedsættelse af  

 beskatning af indkomst fra kilder her i landet, som Danmark skal  

 indrømme efter overenskomstens andre artikler, kun gælder i det  

 omfang, indkomsten overføres til Singapore.
Stk. 1 omfatter derfor tilfælde, hvor en person  

 hjemmehørende i Singapore oppebærer indkomst her fra landet, som  

 efter overenskomsten skal være omfattet af fritagelse for dansk  

 beskatning eller nedsættelse af dansk beskatning, men hvor Singapore  

 efter sin interne skattelovgivning ikke beskatter indkomstens fulde  

 beløb, men kun den del, der overføres til eller modtages i  

 Singapore.
I så fald skal fritagelsen eller nedsættelsen af dansk  

 beskatning kun omfatte den del af indkomsten, der overføres til eller  

 modtages i Singapore.
 Efter stk. 2 gælder denne begræsning ikke  

 for indkomst, som oppebæres af Singapores regering eller enhver person,  

 der er godkendt af Singapores kompetente myndigheder.
 Den samme bestemmelse findes i artikel 19 i den hidtil  

 gældende overenskomst.
 Artikel 23. Metoder til ophævelse af dobbeltbeskatning.
 Artikel 23 indeholder den såkaldte  

metodebestemmelse, d.v.s. den fremgangsmåde som Danmark, hhv.  

 Singapore, skal anvende, når der konstateres tilfælde af  

 dobbeltbeskatning.
Danmark anvender credit-metoden som  

 lempelsesmetode, jfr. stk. 1, litra a) og b). Hvis en person eller et  

 selskab m.v., som er hjemmehørende i Danmark, modtager en indkomst fra  

 en kilde i Singapore, og Singapore også kan beskatte denne indkomst,  

 skal Danmark give nedslag med det mindste af to beløb, nemlig enten  

 den skat, der er betalt i Singapore, eller den del af den danske skat, der  

 falder på indkomsten fra Singapore.
Samme lempelsesmetode anvendes i de  

 interne danske regler, jfr. ligningslovens § 33.
Hvis en person i Danmark modtager indkomst, som efter  

 overenskomsten kun kan beskattes i Singapore, anvendes metoden  

exemption med progressionsforbehold, jfr. stk. 1, litra c). Dette  

 betyder, at den danske skat nedsættes med det beløb, der  

 forholdsmæssigt falder på den udenlandske indkomst.
Lempelsen er  

 således uafhængig af størrelsen af Singapores skat.  

 Imidlertid indgår indkomsten i det danske beskatningsgrundlag og  

 får således progressionsvirkning for beskatningen som helhed -  

 heraf udtrykket »progressionsforbehold«.
Samme lempelsesmetode anvendes ved  

 lempelse for udenlandsk lønindkomst efter ligningslovens § 33A.
 Hvis et selskab hjemmehørende i Danmark modtager  

 udbytte fra et selskab i Singapore, er det danske selskab fritaget for  

 beskatning af udbytterne, hvis det direkte eller indirekte ejer mindst 25  

 pct. af kapitalen i selskabet i Singapore, jfr. stk. 1, litra d.
 Singapore anvender også credit-metoden som  

 lempelsesmetode, jfr. stk. 2. Når et selskab hjemmehørende  

 i Singapore, som direkte eller indirekte ejer mindst 10 pct. af et selskab  

 hjemmehørende i Danmark, modtager udbytte fra det danske selskab, skal  

 Singapore også give credit for den danske skat, som det danske selskab  

 har betalt af den del af dets overskud, hvoraf udbyttet et betalt.
 Efter stk. 3 skal indkomst, som den ene stats  

 regering oppebærer fra kilder i den anden stat, være fritaget for  

 beskatning i den anden stat, uanset overenskomstens andre regler.
 Artikel 24. Ikke-diskriminering.
Efter artiklens bestemmelser må de to stater ikke  

 diskriminere hinandens statsborgere i skattemæssig henseende.
Dette  

 gælder både for fysiske og for juridiske personer.
Reglen  

 gælder også for personer, der ikke er hjemmehørende i en  

 af de to stater.
 En stat er dog ikke forpligtet til at give personer, som  

 er hjemmehørende i den anden stat, de samme personlige  

 skattemæssige fordele som følge af forsørgerpligt el.  

 lign., som den pågældende stat måtte indrømme til  

 personer, der er hjemmehørende i denne stat.
 Ikke-diskriminationsbestemmelsen gælder kun i  

 forhold til de skatter, der er omfattet af overenskomsten.
 Artikel 25. Fremgangsmåden ved indgåelse af gensidige  

 aftaler.
Artiklen foreskriver den fremgangsmåde, der skal  

 anvendes, hvis en person, som er hjemmehørende i en af de to stater,  

 mener sig udsat for en beskatning, som er i strid med overenskomsten.
Der er  

 herunder fastsat, at de to staters kompetente myndigheder ved en gensidig  

 aftale skal søge at løse de vanskeligheder eller  

 tvivlsspørgsmål, der måtte opstå med hensyn til  

 anvendelsen af overenskomsten.
Overenskomsten pålægger imidlertid ikke de to  

 staters kompetente myndigheder nogen pligt til at blive enige, og den  

 indeholder intet om voldgiftsprocedurer.
I praksis finder myndighederne dog i  

 de fleste tilfælde en løsning, som er acceptabel for alle  

 parter, men overenskomsten rummer ingen garanti for, at alle  

 dobbeltbeskatningskonflikter vil kunne løses.
 Artikel 26. Udveksling af oplysninger.
Artiklen pålægger de to staters kompetente  

 myndigheder at udveksle oplysninger, som er nødvendige for, at  

 overenskomstens bestemmelser kan føres ud i livet.
En stat er dog ikke  

 forpligtet til at meddele oplysninger eller udføre forvaltningsakter,  

 som strider mod statens lovgivning eller forvaltningspraksis, eller som vil  

 røbe forretningshemmeligheder eller stride mod almene interesser.  

 Udvekslede oplysninger skal behandles som fortrolige.
 Artikel 27. Diplomater m. fl.
 Overenskomsten berører ikke skattemæssige  

 begunstigelser for diplomater og lign. i henhold til folkeretten på  

 dette område.
 Artikel 28. Ikrafttræden.
De to staters regeringer skal underrette hinanden,  

 når de forfatningsmæssige betingelser for  

 dobbeltbeskatningsoverenskomstens ikrafttræden er opfyldt.
Dette vil  

 for Danmarks vedkommende sige, at dette lovforslag er endeligt vedtaget.
Overenskomsten træder i kraft, når begge lande  

 har givet underretning.
For Danmarks vedkommende får overenskomsten  

 virkning for det indkomstår, der begynder den 1. januar 2001 eller  

 senere og for senere indkomstår.
For Singapores vedkommende får  

 overenskomsten virkning fra og med det skatteår, der begynder den 1.  

 januar i det andet kalenderår efter det år, hvor overenskomsten  

 trådte i kraft.
 Overenskomsten vil herefter være en del af de to  

 landes skattelovgivning.
 Den hidtil gældende overenskomst ophører med  

 at have virkning fra og med det tidspunkt, hvor den ny overenskomst får  

 virkning.
 Artikel 29. Opsigelse.
 Overenskomsten har virkning på ubestemt tid, men den  

 kan efter fem år opsiges med et varsel på seks måneder til  

 udgangen af et kalenderår.
 Efter lovforslagets § 2 træder loven i  

 kraft dagen efter bekendtgørelsen i Lovtidende.
 Efter lovforslagets § 3 gælder loven  

 ikke for Færøerne og Grønland, idet  

 skattespørgsmål hører under det færøske og  

 det grønlandske hjemmestyres kompetence.  

 Dobbeltbeskatningsoverenskomsten vil således ikke gælde for disse  

 dele af rigsfællesskabet.
