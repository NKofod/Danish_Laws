Nr LSF 260 Forslag til Lov om indgåelse af dobbeltbeskatningsoverenskomst mellem  

 Danmark og Tyskland Fremsat af skatteministeren (Carsten Koch) Ændringsforslag stillet den 24.  

 maj 19 den 25. april 1996 Vedtaget ved tredjebehandling den 31. maj 1996 Lov nr. 492 af 12/06/1996 § 1. Overenskomsten af 22. november 1995 mellem Kongeriget Danmark  

 og Forbundsrepublikken Tyskland til undgåelse af dobbeltbeskatning, for så  

 vidt angår indkomst- og formueskatter, og for så vidt angår skatter i boer,  

 af arv og af gave samt vedrørende bistand i skattesager, kan tiltrædes på  

 Danmarks vegne.
Overenskomsten er optaget som bilag til denne lov.
 Stk. 2. Overenskomsten træder i kraft og får virkning i Danmark  

 efter bestemmelserne i artikel 49, stk. 2.
 Stk. 3. Overenskomsten af 30. januar 1962 mellem Kongeriget  

 Danmark og Forbundsrepublikken Tyskland til undgåelse af dobbeltbeskatning og  

 om gensidig administrativ og retslig bistand vedrørende skatter af indkomst  

 og formue samt erhvervsskat (Gewerbesteuer) og ejendomsskatter skal ophøre at  

 have virkning efter bestemmelserne i artikel 49, stk. 3, i overenskomsten af  

 22. november 1995.
 Stk. 4. Personer m.v., selskaber m.v. og fonde m.v., der er  

 skattepligtige efter kildeskattelovens § 1, selskabsskattelovens § 1 eller  

 fondsbeskatningslovens § 1, for hvem indkomståret 1997 er påbegyndt før den  

 25. april 1996, kan dog vælge at få dobbeltbeskatningslempelse for tysk skat  

 af indkomst for dette indkomstår beregnet efter reglerne i overenskomst af  

 30. januar 1962 mellem Kongeriget Danmark og Forbundsrepublikken Tyskland til  

 undgåelse af dobbeltbeskatning og om gensidig administrativ bistand  

 vedrørende skatter af indkomst og formue samt erhvervsskat.
 Stk. 5. Ved den skattemæssige behandling her i landet omfatter  

 overenskomstens artikel 18, stk. 4, ikke en fysisk person, der er  

 hjemmehørende i Tyskland, hvis den pågældende blev hjemmehørende der senest  

 den 31. december 1996.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Overenskomst mellem Kongeriget Danmark og Forbundsrepublikken Tyskland til undgåelse af dobbeltbeskatning for så vidt angår indkomst- og formueskatter og for så vidt angår skatter i boer, af arv og af gave samt vedrørende bistand i skattesager (Dansk-tysk skatte-overenskomst) Kongeriget Danmark og Forbundsrepublikken  

 Tyskland, som ønsker at undgå dobbeltbeskatning og at yde hinanden bistand i  

 skattesager ved at indgå en ny overenskomst, som er i overensstemmelse med de  

 gældende forhold mellem de to stater og med udviklingen i skattelovgivningen,  

 er blevet enige om følgende bestemmelser:
OVERENSKOMST MELLEM KONGERIGET DANMARK OG FORBUNDSREPUBLIKKEN TYSKLAND TIL UNDGÅELSE AF DOBBELTBESKATNING FOR SÅ VIDT ANGÅR INDKOMST- OG  

 FORMUESKATTER OG FOR SÅ VIDT ANGÅR SKATTER I BOER, AF ARV OG AF GAVE SAMT  

 VEDRØRENDE BISTAND I SKATTESAGER (DANSK-TYSK SKATTE-OVERENSKOMST) Kapitel I Almindelige bestemmelser Artikel 1 Formålet med overenskomsten De kontraherende stater skal arbejde sammen efter denne overenskomst for  

 at undgå dobbeltbeskatning og for at sikre påligningen af skatter.
De  

 kontraherende staters kompetente myndigheder skal til dette formål informere  

 hinanden med passende mellemrum om ændringer i deres skattelove, og de skal  

 holde konsultationer om, hvorledes de ovenfor nævnte formål kan opnås.
De  

 kompetente myndigheder kan træde i direkte forbindelse med hinanden indenfor  

 rammerne af denne overenskomst.
Artikel 2 Overenskomstens anvendelsesområde 1. Denne overenskomst skal finde anvendelse på følgende skatter, der  

 pålignes på en kontraherende stats, dens politiske underafdelingers eller  

 dens lokale myndigheders vegne, uden hensyn til hvorledes de opkræves:
a) Kapitel II på indkomst- og formueskatter, hvortil skal anses alle  

 skatter, der pålignes hele indkomsten, hele formuen eller dele af indkomsten  

 eller formuen, herunder skatter på fortjeneste ved afhændelse af rørlig  

 formue eller fast ejendom, så vel som skatter på formueforøgelse; b) Kapitel III på skatter i boer, af arv og af gave, hvortil skal anses  

 skatter, aa) der pålignes som følge af død i form af skatter på dødsboets corpus  

 (bomassen), som skatter på arv, som overførselsafgifter eller som skatter på  

 donationes mortis causa (dødsgaver), eller bb) der pålignes på overførsler inter vivos (i levende live), men kun,  

 fordi sådanne overførsler sker uden eller for mindre end fuldt vederlag; c) Kapitel IV på skatter af enhver art og beskrivelse, med mindre andet  

 fremgår af sammenhængen, men ikke for toldafgifter, eneretsafgifter eller  

 forbrugsafgifter; moms og luksusskatter anses ikke for at være  

 forbrugsafgifter i dette kapitel.
 2. De gældende skatter, som kapitlerne i overenskomsten skal finde  

 anvendelse på, er opregnet i bilaget til overenskomsten.
 3. Overenskomsten skal også finde anvendelse på alle skatter af samme  

 eller væsentlig samme art, der pålignes efter overenskomstens undertegnelse  

 som tillæg til eller i stedet for de gældende skatter.
 4. Denne overenskomst skal finde anvendelse på følgende:
a) Kapitel II på personer, der er hjemmehørende i en af eller begge de  

 kontraherende stater; b) Kapitel III på aa) dødsboer og arv i tilfælde, hvor arvelader på dødstidspunktet var  

 hjemmehørende i en af eller begge de kontraherende stater, og bb) gaver i tilfælde, hvor giveren på gavetidspunktet var hjemmehørende i  

 en af eller begge de kontraherende stater; c) Kapitel IV på enhver person, uanset han er hjemmehørende eller  

 statsborger i en kontraherende stat eller en anden stat.
Artikel 3 Almindelige definitioner 1. Medmindre andet fremgår af sammenhængen, har i denne overenskomst  

 følgende udtryk den nedenfor angivne betydning:
a) Udtrykkene »en kontraherende stat« og »den anden  

 kontraherende stat« betyder Forbundsrepublikken Tyskland eller  

 Kongeriget Danmark alt efter sammenhængen, og udtrykket »staterne«  

 betyder Forbundsrepublikken Tyskland eller Kongeriget Danmark; b) udtrykket »Forbundsrepublikken Tyskland« betyder det område,  

 hvor Forbundsrepublikken Tysklands skattelove gælder, så vel som området med  

 havbunden, dens undergrund og de overliggende vande, som støder op til  

 Forbundsrepublikken Tysklands territorialfarvand, i det omfang  

 Forbundsrepublikken Tyskland i overensstemmelse med folkeretten udøver  

 suverænitetsrettigheder og jurisdiktion der med efterforskning og udnyttelse  

 af naturforekomster; c) udtrykket »Danmark« betyder Kongeriget Danmark, herunder  

 ethvert område uden for Danmarks territorialfarvand, som ifølge dansk  

 lovgivning og i overensstemmelse med folkeretten er eller senere måtte blive  

 betegnet som et område, inden for hvilket Danmark kan udøve  

 suverænitetsrettigheder med hensyn til efterforskning og udnyttelse af  

 naturforekomster på havbunden, dens undergrund og de overliggende vande og  

 med hensyn til andre aktiviteter med henblik på økonomisk efterforskning og  

 udnyttelse af området; udtrykket omfatter ikke Færøerne og Grønland; d) udtrykket »person« omfatter en fysisk person og et selskab; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykket »fast ejendom« skal tillægges den betydning, som  

 det har i lovgivningen i den kontraherende stat, hvori ejendommen er  

 beliggende.
Udtrykket skal i alle tilfælde omfatte tilbehør til fast ejendom,  

 husdyrbesætning og redskaber, der anvendes i land- og skovbrug, rettigheder  

 på hvilke civilretten om fast ejendom finder anvendelse, brugsrettigheder til  

 fast ejendom, samt rettigheder til varierende eller faste ydelser, der  

 betales for udnyttelsen af eller retten til at udnytte mineralforekomster,  

 kilder og andre naturforekomster; skibe, både og luftfartøjer skal ikke anses  

 for fast ejendom; g) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; h) udtrykket »international trafik« betyder enhver transport med  

 et skib eller luftfartøj, der anvendes af et foretagende, hvis virkelige  

 ledelse har sit sæde i en kontraherende stat, bortset fra tilfælde, hvor  

 skibet eller luftfartøjet udelukkende anvendes mellem pladser i den anden  

 kontraherende stat; i) udtrykket »ejendom, som udgør en del af dødsboet efter, eller en  

 del af en gave ydet af, en person, der er hjemmehørende i en kontraherende  

 stat« omfatter alle formuegoder, hvis overdragelse eller overførsel er  

 undergivet en skat, der er omfattet af kapitel III i overenskomsten; j) udtrykket »statsborger« betyder aa) for så vidt angår Tyskland, enhver tysker som omhandlet i § 116,  

 stykke 1, i Forbundsrepublikken Tyskland's grundlov og enhver juridisk  

 person, interessentskab eller forening, der består i kraft af den gældende  

 lovgivning i Forbundsrepublikken Tyskland; bb) for så vidt angår Danmark, enhver fysisk person, der har  

 statsborgerret i Danmark, og enhver juridisk person, interessentskab eller  

 forening, der består i kraft af den gældende lovgivning i Danmark; k) udtrykket »kompetent myndighed« betyder aa) for så vidt angår Forbundsrepublikken Tyskland,  

 Forbundsfinansministeriet eller det organ, hvortil det har delegeret sin  

 myndighed; bb) for så vidt angår Danmark, skatteministeren eller hans befuldmægtigede  

 stedfortræder.
 2. Ved anvendelsen af overenskomsten i en kontraherende stat skal,  

 medmindre andet følger af sammenhængen, ethvert udtryk, som ikke er defineret  

 deri, tillægges den betydning, som det har i denne stats lovgivning om de  

 skatter, hvorpå overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« a) for så vidt angår indkomst- og formueskatter, en person, som i henhold  

 til lovgivningen i denne stat er skattepligtig der på grund af hjemsted,  

 bopæl, ledelsens sæde eller ethvert andet lignende kriterium.
Dette udtryk  

 omfatter dog ikke en person, hvis skattepligt i denne stat er begrænset til  

 indkomst fra kilder i denne stat eller der beroende formue; b) for så vidt angår skatter i boer, af arv eller af gave, en person, som  

 i henhold til lovgivningen i denne stat er skattepligtig der med hensyn til  

 et bo eller en gave på grund af hjemsted, bopæl, ledelsens sæde eller ethvert  

 andet lignende kriterium.
Dette udtryk omfatter dog ikke en person, hvis bo  

 eller hvis gave er skattepligtig i denne stat udelukkende på grund af  

 formuegoder, som befinder sig der.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
a) han skal anses for at være hjemmehørende i den stat, i hvilken han har  

 en fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, i  

 hvilken han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, i hvilken han er statsborger; d) hvis han er statsborger i begge stater, eller hvis han ikke er  

 statsborger i nogen af dem, skal de kompetente myndigheder i de kontraherende  

 stater afgøre spørgsmålet ved gensidig aftale.
 3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge de kontraherende stater, skal den anses for at være  

 hjemmehørende i den stat, i hvilken dens virkelige ledelse har sit sæde.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes, b) en filial, c) et kontor, d) en fabrik, e) et værksted, og f) en mine, en olie- eller gaskilde, et stenbrud eller ethvert andet sted,  

 hvor naturforekomster udvindes.
 3. Et bygnings-, anlægs- eller monteringsarbejde udgør kun et fast  

 driftssted, hvis det varer mere end 12 måneder.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende til oplagring, udstilling eller  

 udlevering af varer tilhørende foretagendet; b) opretholdelsen af et varelager, tilhørende foretagendet, udelukkende  

 til oplagring, udstilling eller udlevering; c) opretholdelsen af et varelager, tilhørende foretagendet, udelukkende  

 til bearbejdelse eller forarbejdelse hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende for at udøve  

 enhver anden virksomhed af forberedende eller hjælpende art for foretagendet; f) opretholdelsen af et fast forretningssted udelukkende til udøvelse af  

 flere af de i litra a) - e) nævnte formål, forudsat, at virksomheden på det  

 faste forretningssted, der er et resultat af denne kombination, er af  

 forberedende eller hjælpende art.
 5. I tilfælde, hvor en person, der ikke er en sådan uafhængig  

 repræsentant, som omhandles i stykke 6, handler på et foretagendes vegne og  

 har og sædvanligvis udøver i en kontraherende stat en fuldmagt til at indgå  

 aftaler i foretagendets navn, anses foretagendet uanset bestemmelserne i  

 stykke 1 og 2 for ved anvendelsen af kapitel II at have fast driftssted i  

 denne stat med hensyn til enhver virksomhed, som han foretager for  

 foretagendet, medmindre hans virksomhed er begrænset til sådanne, som nævnt i  

 stykke 4, som, hvis den udøves gennem et fast forretningssted, ikke ville  

 gøre dette faste forretningssted til et fast driftssted ihenhold til  

 bestemmelserne i pågældende stykke.
 6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller anden uafhængig repræsentant, forudsat  

 at disse personer handler inden for rammerne af deres sædvanlige  

 erhvervsvirksomhed.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i denne anden stat,  

 skal ikke i sig selv medføre, at et af de to selskaber anses for et fast  

 driftssted for det andet.
Kapitel II Beskatning af indkomst og formue Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- og skovbrug), der er  

 beliggende i den anden kontraherende stat, kan beskattes i denne anden stat.
 2. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller bortforpagtning så vel som fra  

 enhver anden form for benyttelse af fast ejendom.
 3. Bestemmelserne i stykke 1 og 2 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste indvundet af et foretagende i en kontraherende stat kan kun  

 beskattes i denne stat, medmindre foretagendet driver erhvervsvirksomhed i  

 den anden kontraherende stat gennem et der beliggende fast driftssted.  

 Såfremt foretagendet driver sådan virksomhed, kan dets fortjeneste beskattes  

 i den anden stat, men dog kun for så vidt angår den del deraf, som kan  

 henføres til dette faste driftssted.
 2. I tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, skal der under iagttagelse af bestemmelserne i stykke 3 i  

 hver kontraherende stat til dette faste driftssted henføres den fortjeneste,  

 som det kunne forventes at have opnået, hvis det havde været et frit og  

 uafhængigt foretagende, som udøvede den samme eller lignende virksomhed på  

 samme eller lignende vilkår, og som under fuldstændig frie forhold afsluttede  

 forretninger med det foretagende, hvis faste driftssted det er.
 3. Ved fastsættelsen af et fast driftssteds fortjeneste skal det være  

 tilladt at fradrage udgifter, som er afholdt for det faste driftssted,  

 herunder udgifter til ledelse og almindelig administration, hvad enten de er  

 afholdt i den stat, hvori det faste driftssted er beliggende, eller andre  

 steder.
 4. I det omfang det har været sædvane i en kontraherende stat at fastsætte  

 den fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 fastsætte den skattepligtige fortjeneste på grundlag af en sådan  

 sædvanemæssig fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der er  

 fastlagt i denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 6. Ved anvendelsen af de foranstående stykker skal den fortjeneste, der  

 henføres til det faste driftssted, fastsættes efter samme metode år for år,  

 medmindre der er god og fyldestgørende grund for en anden fremgangsmåde.
 7. I tilfælde, hvor en fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
Artikel 8 Skibsfart, transport ad indre vandveje og luftfart 1. Fortjeneste ved skibs- eller luftfartsvirksomhed i international trafik  

 kan kun beskattes i den kontraherende stat, hvori foretagendets virkelige  

 ledelse har sit sæde.
Sådan fortjeneste omfatter også indkomst indvundet af  

 foretagendet ved anvendelse, vedligeholdelse eller udlejning af containere  

 (herunder anhængere, pramme og lignende materiel til transport af  

 containere), anvendt til transport af varer i international trafik, hvis  

 denne indkomst udgør en del af den fortjeneste, som er omhandlet i den  

 foregående sætning.
 2. Fortjeneste ved driften af både, der anvendes ved transport ad indre  

 vandveje, kan kun beskattes i den kontraherende stat, hvori foretagendets  

 virkelige ledelse har sit sæde.
 3. Såfremt den virkelige ledelse for et foretagende, der driver  

 skibsfartsvirksomhed, eller transportvirksomhed ad indre vandveje, har sit  

 sæde om bord på et skib eller en båd, skal foretagendet anses for at have sit  

 sæde i den kontraherende stat, i hvilken skibet eller båden har sit hjemsted,  

 eller, såfremt et sådant ikke findes, i den kontraherende stat, i hvilken  

 skibets eller bådens reder er hjemmehørende.
 4. Bestemmelserne i stykke 1 og 2 skal også finde anvendelse på  

 fortjeneste ved deltagelse i en pool, i et forretningsfællesskab (joint  

 business) eller i en international driftsorganisation.
 5. Med hensyn til fortjeneste oppebåret af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 stykke 1 og 4 kun finde anvendelse på den del af fortjenesten, som svarer til  

 den andel i konsortiet, der ejes af den danske partner i Scandinavian  

 Airlines System (SAS), Det Danske Luftfartsselskab (DDL).
Artikel 9 Indbyrdes forbundne foretagender 1. I tilfælde, hvor a) et foretagende i en kontraherende stat direkte eller indirekte deltager  

 i ledelsen af, kontrollen af eller kapitalen i et foretagende i den anden  

 kontraherende stat, eller b) samme personer direkte eller indirekte deltager i ledelsen af,  

 kontrollen af eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være aftalt mellem uafhængige  

 foretagender, kan enhver fortjeneste, som, hvis disse vilkår ikke havde  

 foreligget, ville være tilfaldet et af disse foretagender, men som på grund  

 af disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til fortjenesten for et  

 foretagende i denne stat medregner, og i overensstemmelse hermed beskatter,  

 fortjeneste, som et foretagende i den anden kontraherende stat er blevet  

 beskattet af i denne anden stat, og denne anden kontraherende stat er enig i,  

 at den således medregnede fortjeneste er fortjeneste, som ville være  

 tilfaldet foretagendet i den førstnævnte stat, hvis vilkårene mellem de to  

 foretagender havde været de samme, som ville være aftalt mellem uafhængige  

 foretagender, så skal denne anden stat foretage en dertil svarende regulering  

 af det skattebeløb, som er beregnet der af fortjenesten, i det omfang dette  

 er nødvendigt for at undgå dobbeltbeskatning.
Ved reguleringen skal der tages  

 hensyn til de øvrige bestemmelser i denne overenskomst, og de kontraherende  

 staters kompetente myndigheder skal om nødvendigt rådføre sig med hinanden.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
2. Sådant udbytte kan også beskattes i den kontraherende stat, hvori det  

 udbyttebetalende selskab er hjemmehørende, i henhold til lovgivningen i denne  

 stat, men den skat der pålignes må, såfremt modtageren er udbyttets  

 retmæssige ejer, ikke overstige 15 pct. af bruttobeløbet af udbyttet.
Dette  

 stykke berører ikke adgangen til at beskatte selskabet af den fortjeneste,  

 hvoraf udbyttet er udbetalt.
3. Uanset stykke 2 må skatten ikke overstige 5 pct. af bruttobeløbet af  

 udbyttet, hvis den retmæssige ejer af udbyttet er et selskab, som direkte  

 ejer mindst 10 pct. af kapitalen i det udbyttebetalende selskab.
Dette stykke  

 berører ikke en gunstigere behandling af udbyttet i henhold til direktiv  

 90/435/EØF af 23. juli 1990 om en fælles beskatningsordning for moder- og  

 datterselskaber fra forskellige medlemsstater (EFT nr.
L225/6).
4. Udtrykket »udbytte« betyder i denne artikel indkomst af  

 aktier, »jouissance« aktier eller »jouissance«  

 rettigheder, mineaktier, stifteranparter eller andre rettigheder, der ikke er  

 gældsfordringer, og som giver ret til andel i fortjeneste, såvel som anden  

 indkomst, der er undergivet samme skattemæssige behandling som indkomst af  

 aktier i henhold til lovgivningen i den stat, i hvilken det udloddende  

 selskab er hjemmehørende.
Udtrykket »udbytte« omfatter ligeledes i  

 Forbundsrepublikken Tyskland en stille deltagers indkomst fra hans deltagelse  

 som sådan, indkomst fra et »partiarisches Darlehen«,  

 »Gewinnobligationer« og lignende overskudsafhængig afkast så vel  

 som udlodninger fra certifikater i investeringsforeninger.
5. Uanset stykke 2 og 3 kan indkomst, som oppebæres fra rettigheder eller  

 fordringer, der deltager i overskud (herunder i Forbundsrepublikken Tyskland  

 en stille deltagers indkomst fra hans deltagelse som sådan eller fra et  

 »partiarishes Darlehen« eller »Gewinnobligationer«),  

 beskattes i den kontraherende stat, hvorfra den hidrører, i henhold til  

 lovgivningen i denne stat, hvis den er fradragsberettiget ved fastsættelsen  

 af skyldnerens overskud.
Den skat som pålignes må dog ikke overstige 25 pct.  

 af bruttobeløbet af denne indkomst.
6. Bestemmelserne i stykke 1, 2 og 5 skal ikke finde anvendelse, såfremt  

 udbyttets retmæssige ejer, der er hjemmehørende i en kontraherende stat,  

 driver erhvervsvirksomhed i den anden kontraherende stat, i hvilken det  

 udbyttebetalende selskab er hjemmehørende, gennem et der beliggende fast  

 driftssted eller udøver frit erhverv i denne anden stat fra et der beliggende  

 fast sted, og den aktiebesiddelse, som ligger til grund for udlodningen af  

 udbyttet, har direkte forbindelse med et sådant fast driftssted eller fast  

 sted.
I så fald skal bestemmelserne henholdsvis i artikel 7 eller i artikel  

 14 finde anvendelse.
 7. I tilfælde, hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, undtagen i det omfang udbyttet udbetales til en person, der er  

 hjemmehørende i denne anden stat, eller i det omfang den aktiebesiddelse, som  

 ligger til grund for udlodningen af udbyttet, har direkte forbindelse med et  

 fast driftssted eller et fast sted, der er beliggende i denne anden stat,  

 eller undergive selskabets ikke-udloddede fortjeneste nogen skat på  

 ikke-udloddet fortjeneste, selv om det udbetalte udbytte eller den  

 ikke-udloddede fortjeneste helt eller delvis består af fortjeneste eller  

 indkomst hidrørende fra denne anden stat.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan, hvis denne  

 person er den retmæssige ejer, kun beskattes i denne anden stat.
2. Udtrykket »renter« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller forskrivninger, herunder agiobeløb og  

 gevinster, der knytter sig til sådanne gældsbeviser, obligationer eller  

 forskrivninger.
Straftillæg som følge af for sen betaling skal ikke anses for  

 renter i denne artikel.
Udtrykket »renter« omfatter dog ikke  

 indkomst, som er omfattet af artikel 10.
3. Bestemmelserne i stykke 1 skal ikke finde anvendelse, såfremt renternes  

 retmæssige ejer, der er hjemmehørende i en kontraherende stat, driver  

 erhvervsvirksomhed i den anden kontraherende stat, hvorfra renterne hidrører,  

 gennem et der beliggende fast driftssted eller udøver frit erhverv i denne  

 anden stat fra et der beliggende fast sted, og den fordring, som ligger til  

 grund for de udbetalte renter, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller i artikel 14 finde anvendelse.
4. I tilfælde, hvor der er en særlig forbindelse mellem den, der betaler  

 renterne, og den retmæssige ejer, eller mellem disse og en tredje person, og  

 det som rente betalte beløb overstiger - uanset af hvilken grund - det  

 rentebeløb, som ville være blevet aftalt mellem skyldneren og den retmæssige  

 ejer, såfremt den nævnte forbindelse ikke havde foreligget, skal  

 bestemmelserne i denne artikel ikke finde anvendelse på det overskydende  

 rentebeløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan, hvis denne  

 person er den retmæssige ejer, kun beskattes i denne anden stat.
 2. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til et litterært, kunstnerisk eller videnskabeligt  

 arbejde herunder spillefilm, film- eller videobåndoptagelser til fjernsyn  

 eller optagelser til radio, ethvert patent, varemærke, mønster eller model,  

 tegning, hemmelig formel eller fremstillingsmetode eller for oplysninger om  

 industrielle, kommercielle eller videnskabelige erfaringer.
3. Bestemmelserne i stykke 1 skal ikke finde anvendelse, såfremt  

 royaltybeløbets retmæssige ejer, der er hjemmehørende i en kontraherende  

 stat, driver erhvervsvirksomhed i den anden kontraherende stat, hvorfra  

 royaltybeløbet hidrører, gennem et der beliggende fast driftssted eller  

 udøver frit erhverv i denne anden stat fra et der beliggende fast sted, og  

 den rettighed eller ejendom, som ligger til grund for de udbetalte royalties,  

 har direkte forbindelse med et sådant fast driftssted eller fast sted.
I så  

 fald skal bestemmelserne henholdsvis i artikel 7 eller i artikel 14 finde  

 anvendelse.
4. I tilfælde, hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når hensyn tages til den anvendelse,  

 rettighed eller oplysning, for hvilken de er betalt, overstiger det beløb,  

 som ville være blevet aftalt mellem skyldneren og den retmæssige ejer,  

 såfremt den nævnte forbindelse ikke havde foreligget, skal bestemmelserne i  

 denne artikel ikke finde anvendelse på det overskydende beløb.
I så fald skal  

 det overskydende beløb kunne beskattes i overensstemmelse med lovgivningen i  

 hver af de kontraherende stater under hensyntagen til de øvrige bestemmelser  

 i denne overenskomst.
Artikel 13 Fortjeneste ved afhændelse af formuegenstande 1. Fortjeneste, som en person, der er hjemmehørende i en kontraherende  

 stat, erhverver ved afhændelse af fast ejendom som er beliggende i den anden  

 kontraherende stat, kan beskattes i denne anden stat.
Fortjeneste ved  

 afhændelse af aktier, rettigheder eller en andel i et selskab, enhver anden  

 juridisk person eller et interessentskab, hvis aktiver hovedsagelig består  

 af, eller af rettigheder til, fast ejendom, der er beliggende i en  

 kontraherende stat, eller af aktier i et selskab, hvis aktiver hovedsagelig  

 består af, eller af rettigheder til, sådan fast ejendom, der er beliggende i  

 en kontraherende stat, kan beskattes i den stat, hvori den faste ejendom er  

 beliggende.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
3. Fortjeneste ved afhændelse af skibe eller luftfartøjer, der anvendes i  

 international trafik, af både, der anvendes ved transport ad indre vandveje,  

 eller af rørlig formue, som er knyttet til driften af sådanne skibe,  

 luftfartøjer eller både, kan kun beskattes i den kontraherende stat, hvori  

 foretagendets virkelige ledelse har sit sæde.
Artikel 8, stykke 3, skal finde  

 tilsvarende anvendelse.
 Med hensyn til fortjeneste oppebåret af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 dette stykke kun finde anvendelse på den del af fortjenesten, som svarer til  

 den andel i konsortiet, der ejes af den danske partner i Scandinavian  

 Airlines System (SAS), Det Danske Luftfartsselskab (DDL).
 4. Indkomst eller fortjeneste ved afhændelse af alle andre aktiver end de  

 i stykke 1, 2 og 3 omhandlede kan kun beskattes i den kontraherende stat,  

 hvori afhænderen er hjemmehørende.
5. I tilfælde, hvor en fysisk person, som var hjemmehørende i en  

 kontraherende stat for en periode af mindst 5 år, og som er blevet  

 hjemmehørende i den anden kontraherende stat, skal stykke 4 ikke berøre den  

 førstnævnte stats ret til i henhold til dens nationale lovgivning at beskatte  

 personen af værdistigning på aktier op til flytningen af hjemsted.
Når  

 aktierne efterfølgende afhændes og fortjenesten ved sådan afhændelse bliver  

 beskattet i den anden kontraherende stat i henhold til stykke 4, skal den  

 anden stat indrømme fradrag i skatten af den indkomst for et beløb svarende  

 til den indkomstskat, som var betalt i den førstnævnte stat.
Et sådant  

 fradrag skal dog ikke kunne overstige den del af indkomstskatten, som  

 beregnet inden fradraget er indrømmet, som kan henføres til den indkomst, som  

 kan beskattes i førstnævnte stat i henhold til første sætning i dette stykke.
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en person, der er hjemmehørende i en kontraherende  

 stat, kan kun beskattes i denne stat, medmindre han har et fast sted, som til  

 stadighed står til rådighed for ham i den anden kontraherende stat med  

 henblik på udøvelse af hans virksomhed.
Såfremt han har et sådant fast sted,  

 kan indkomsten beskattes i den anden stat, men kun i det omfang den kan  

 henføres til dette faste sted.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18, 19 og 20 ikke medfører  

 andet, kan gage, løn og andet lignende vederlag for personligt arbejde i  

 tjenesteforhold oppebåret af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold, udført i den anden kontraherende stat, kun beskattes i den  

 førstnævnte stat, såfremt:
a) arbejdet er udført i den anden stat i en periode eller i perioder, der  

 tilsammen ikke overstiger 183 dage i det pågældende kalenderår, og b) vederlaget betales af en arbejdsgiver eller for en arbejdsgiver, der  

 ikke er hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik eller om bord på en båd, der  

 anvendes til transport af indre vandveje, beskattes i den kontraherende stat,  

 i hvilken foretagendets virkelige ledelse har sit sæde.
I tilfælde, hvor en  

 person, der er hjemmehørende i Danmark, modtager vederlag for personligt  

 arbejde udført på et luftfartøj, drevet af Scandinavian Airlines System (SAS)  

 i international trafik, kan et sådant vederlag kun beskattes i Danmark.
4. Bestemmelserne i stykke 2 skal ikke finde anvendelse for vederlag for  

 arbejde inden for rammerne af professionel udlejning af arbejdskraft.
I  

 henhold til artikel 43 skal de kompetente myndigheder indgå de nødvendige  

 aftaler for at undgå dobbelt påligning af kildeskatter og for at sikre begge  

 kontraherende staters skattekrav.
Artikel 16 Bestyrelseshonorarer 1. Bestyrelseshonorarer og lignende betalinger, som oppebæres af en  

 person, der er hjemmehørende i en kontraherende stat, i hans egenskab af  

 medlem af bestyrelsen for et selskab, der er hjemmehørende i den anden  

 kontraherende stat, kan beskattes i denne anden stat.
 2. Løn, gage og andet lignende vederlag, som oppebæres af en person, der  

 er hjemmehørende i en kontraherende stat, eller flere sådanne personer i  

 egenskab af funktionær, der efter erhvervslovgivningen er ansvarlig for  

 ledelsen af et selskab, som er hjemmehørende i den anden kontraherende stat,  

 kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 7, 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller musiker, eller som sportsmand, ved hans virksomhed, udøvet i denne  

 egenskab i den anden kontraherende stat, beskattes i denne anden stat.
 2. I tilfælde, hvor indkomst ved den virksomhed, som udøves af en  

 optrædende kunstner eller en sportsmand i hans egenskab som sådan, ikke  

 tilfalder kunstneren eller sportsmanden selv, men en anden person, kan denne  

 indkomst, uanset bestemmelserne i artiklerne 7, 14 og 15, beskattes i den  

 kontraherende stat, i hvilken kunstnerens eller sportmandens virksomhed  

 udøves.
 3. Bestemmelserne i stykke 1 og 2 skal ikke finde anvendelse for  

 virksomhed fra kunstnere og sportsfolk, hvis deres besøg i en kontraherende  

 stat udelukkende eller i væsentligt omfang direkte eller indirekte er støttet  

 af offentlige midler fra den anden kontraherende stat.
Artikel 18 Pensioner og lignende betalinger 1. Såfremt bestemmelserne i artikel 19, stykke 2, ikke medfører andet, kan  

 pensioner og lignende betalinger, der udbetales for tidligere personligt  

 arbejde i tjenesteforhold til en person, der er hjemmehørende i en  

 kontraherende stat, kun beskattes i denne stat.
 2. Uanset bestemmelserne i stykke 1 kan betalinger, som en fysisk person,  

 der er hjemmehørende i en kontraherende stat, oppebærer i henhold til  

 sociallovgivningen i den anden kontraherende stat, kun beskattes i denne  

 anden stat.
 3. Pensioner og andre periodiske eller ikke-periodiske betalinger, som en  

 kontraherende stat eller en anden juridisk person under denne stats  

 offentligretlige eller privatretlige lovgivning yder som godtgørelse for  

 skade, der er opstået som følge af krigshandlinger eller politisk  

 forfølgelse, kan kun beskattes i denne stat.
 4. For så vidt angår en fysisk person, som var hjemmehørende i en  

 kontraherende stat og som er blevet hjemmehørende i den anden kontraherende  

 stat, skal stykke 1 eller artikel 21 ikke berøre den førstnævnte stats ret  

 til i henhold til dens nationale lovgivning at beskatte pensioner, andre  

 lignende betalinger og livrenter, som tilfalder en sådan fysisk person fra  

 den førstnævnte stat, med mindre en sådan fysisk person blev hjemmehørende i  

 den anden stat, før denne overenskomst trådte i kraft.
 5. Udtrykket »livrente« betyder en fastsat sum, der er periodisk  

 betalbar til fastsatte tidspunkter, enten for livstid eller for et bestemt  

 tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt vederlag  

 i penge eller penges værdi.
6. Underholdsbidrag og andre tilsvarende ydelser, der hidrører fra en  

 kontraherende stat og betales til en person, der er hjemmehørende i den anden  

 kontraherende stat, kan kun beskattes i denne anden stat.
Ved fastsættelsen  

 af skattepligtig indkomst for en fysisk person, der er hjemmehørende i  

 Forbundsrepublikken Tyskland, skal der indrømmes fradrag for underholdsbidrag  

 og lignende beløb, som er betalt til en fysisk person, der er hjemmehørende i  

 Danmark, med det beløb, som ville være indrømmet, hvis den sidstnævnte person  

 var omfattet af fuld skattepligt til Forbundsrepublikken Tyskland.
Artikel 19 Offentlige hverv 1. Vederlag - undtagen pensioner - der udbetales af en kontraherende stat,  

 en enkeltstat (»Land«), en politisk underafdeling eller lokal  

 myndighed eller en anden juridisk person under den offentligretlige  

 lovgivning i en af de to stater til en fysisk person for udførelse af hverv,  

 kan kun beskattes i denne stat.
Sådant vederlag kan imidlertid kun beskattes  

 i den anden kontraherende stat, hvis hvervet er udført i denne stat, hvis den  

 fysiske person er hjemmehørende i denne stat og ikke er statsborger i den  

 førstnævnte stat, og den førstnævnte stat ikke i henhold til dens lovgivning  

 har hjemmel til at påligne den i første sætning omhandlede skat.
 2. Pensioner, som udbetales af en kontraherende stat, en enkeltstat  

 (»Land«), en politisk underafdeling eller lokal myndighed eller en  

 anden juridisk person under den offentligretlige lovgivning i en af de to  

 stater til en fysisk person for tidligere udførelse af hverv, kan kun  

 beskattes i denne stat.
 3. Bestemmelserne i artiklerne 15, 16 og 18 skal finde anvendelse på  

 vederlag og pensioner, der udbetales for udførelse af hverv i forbindelse med  

 erhvervsvirksomhed, der drives af en kontraherende stat, en enkeltstat  

 (»Land«), en politisk underafdeling eller lokal myndighed eller en  

 anden juridisk person under den offentligretlige lovgivning i en af de to  

 stater.
4. Stykke 1 og, i tilfælde af litra a) nedenfor, stykke 1 og 2 skal også  

 finde anvendelse for beløb, som er betalt a) for så vidt angår Forbundsrepublikken Tyskland af »Deutsche Post  

 AG«, »Deutsche Postbank AG«, »Deutsche Telekom AG«,  

 og »Deutsche Bundesbahn AG«, til tjenestemænd, så vel som beløb  

 betalt af den tyske centralbank (»Deutsche Bundesbank«), og for så  

 vidt angår Danmark af Post- og Telegrafvæsenet, Danske Statsbaner og Danmarks  

 Nationalbank; b) af eller på vegne af det tyske Goethe Institut eller Det Danske  

 Kulturinstitut, så vel som andre lignende eller tilsvarende institutioner,  

 som bestemmes af de kontraherende staters kompetente myndigheder, for hverv  

 udført for disse institutioner; c) som et udligningstillæg fra offentlige midler i en kontraherende stat  

 til lærer-personale, som er midlertidigt ansat i den anden kontraherende  

 stat, og for sådanne beløb, som betales direkte eller indirekte fra  

 offentlige midler af institutioner, som bestemmes af de kontraherende staters  

 kompetente myndigheder.
 I tilfælde, hvor sådanne beløb ikke er skattepligtige i den kontraherende  

 stat, hvorfra de er betalt, skal bestemmelserne i artikel 15 finde  

 anvendelse.
Artikel 20 Studerende Beløb, som en studerende, erhvervspraktikant eller lærling, som er eller  

 umiddelbart før besøget i en kontraherende stat var hjemmehørende i den anden  

 kontraherende stat, og som opholder sig i den førstnævnte stat udelukkende i  

 studie- eller uddannelsesøjemed, modtager til sit underhold, sit studium  

 eller sin uddannelse, skal ikke beskattes i den førstnævnte stat under  

 forudsætning af, at sådanne beløb hidrører fra kilder uden for denne stat.
Artikel 21 Andre indkomster 1. Indkomster, der oppebæres af en i en kontraherende stat hjemmehørende  

 person, og som ikke er behandlet i de foranstående artikler, kan, uanset  

 hvorfra de hidrører, kun beskattes i denne stat.
2. Bestemmelserne i stykke 1 skal ikke finde anvendelse på anden indkomst  

 end indkomst af fast ejendom som defineret i artikel 3, stykke 1, litra f),  

 såfremt den i en kontraherende stat hjemmehørende modtager af sådan indkomst  

 driver erhvervsvirksomhed i den anden kontraherende stat gennem et der  

 beliggende fast driftssted, eller udøver frit erhverv i denne anden stat fra  

 et der beliggende fast sted, og den rettighed eller ejendom, som ligger til  

 grund for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller i artikel 14 finde anvendelse.
Artikel 22 Formue 1. Fast ejendom, som ejes af en person, der er hjemmehørende i en  

 kontraherende stat, og som er beliggende i den anden kontraherende stat, kan  

 beskattes i denne anden stat.
 2. Rørlig formue, der udgør en del af erhvervsformuen i et fast  

 driftssted, som et foretagende i en kontraherende stat har i den anden  

 kontraherende stat, eller rørlig formue, der hører til et fast sted, som en  

 person, der er hjemmehørende i en kontraherende stat, har til rådighed til  

 udøvelse af frit erhverv i den anden kontraherende stat, kan beskattes i  

 denne anden stat.
3. Skibe og luftfartøjer, der anvendes i international trafik, både, der  

 anvendes ved transport ad indre vandveje, samt rørlig formue, som er knyttet  

 til driften af sådanne skibe, luftfartøjer og både, kan kun beskattes i den  

 kontraherende stat, hvori foretagendets virkelige ledelse har sit sæde.  

 Artikel 8, stykke 3, skal finde tilsvarende anvendelse.
Med hensyn til formue  

 i det danske, norske og svenske luftfartskonsortium Scandinavian Airlines  

 System (SAS) skal bestemmelserne i dette stykke kun finde anvendelse på den  

 del af formuen, som svarer til den andel i konsortiet, der ejes af den danske  

 partner i Scandinavian Airlines System (SAS), Det Danske luftfartsselskab  

 (DDL).
 4. Al anden formue tilhørende en person, der er hjemmehørende i en  

 kontraherende stat, kan kun beskattes i denne stat.
Artikel 23 Virksomhed i forbindelse med forundersøgelser, efterforskning eller  

 udvinding af kulbrinter 1. Uanset bestemmelserne i artiklerne 5 og 14 skal en person, der er  

 hjemmehørende i en kontraherende stat og udøver virksomhed i forbindelse med  

 forundersøgelser, efterforskning eller udvinding af kulbrinter i den anden  

 kontraherende stat, med hensyn til denne virksomhed anses for at udøve  

 virksomhed i denne anden kontraherende stat gennem et der beliggende fast  

 driftssted eller fast sted.
2. Bestemmelserne i stykke 1 skal ikke finde anvendelse i tilfælde, hvor  

 virksomheden er udøvet i en periode eller perioder, der sammenlagt ikke  

 overstiger 30 dage i en 12 måneders periode.
Ved anvendelsen af dette stykke  

 skal imidlertid virksomhed, udøvet af et foretagende, der er forbundet med et  

 andet foretagende som omhandlet i artikel 9, anses som udøvet af det  

 foretagende, til hvilket det er forbundet, hvis den pågældende virksomhed er  

 væsentlig den samme som den, der udøves af det sidstnævnte foretagende.
3. Uanset bestemmelserne i stykke 1 og 2, skal boreplatform-virksomhed  

 udøvet uden for kysten kun udgøre et fast driftssted, hvis virksomheden er  

 udøvet i en periode eller perioder, der sammenlagt overstiger 365 dage inden  

 for en 18 måneders periode.
Ved anvendelsen af dette stykke skal imidlertid  

 virksomhed, udøvet af et foretagende, der er forbundet med et andet  

 foretagende som omhandlet i artikel 9, anses som udøvet af det foretagende,  

 til hvilket det er forbundet, hvis den pågældende virksomhed er væsentlig den  

 samme som den, der udøves af det sidstnævnte foretagende.
 4. Uanset bestemmelserne i stykke 1 og 2, kan fortjeneste, der oppebæres  

 af en person, der er hjemmehørende i en kontraherende stat, ved transport med  

 skib eller luftfartøj af forsyninger eller mandskab til et sted, hvor der i  

 den anden kontraherende stat drives virksomhed uden for kysten i forbindelse  

 med forundersøgelser, efterforskning eller udvinding af kulbrinter, eller ved  

 drift af bugserbåde og lignende fartøjer i forbindelse med sådan virksomhed,  

 kun beskattes i den kontraherende stat, i hvilken foretagendets virkelige  

 ledelse har sit sæde.
 5. Gage, løn og andre lignende vederlag, som en fysisk person, der er  

 hjemmehørende i en kontraherende stat, oppebærer for personligt arbejde i  

 tjenesteforhold, som udføres om bord på et skib eller luftfartøj, som  

 omhandlet i stykke 4, skal beskattes i overensstemmelse med artikel 15,  

 stykke 3.
 6. Uanset bestemmelserne i artikel 13, skal kapitalgevinst på  

 boreplatforme anvendt i forbindelse med den i stykke 3 nævnte virksomhed, som  

 anses for oppebåret af en person, der er hjemmehørende i en kontraherende  

 stat, når boreplatform-virksomheden ophører med at være skattepligtig i den  

 anden kontraherende stat, være fritaget for beskatning i denne anden stat.  

 Ved anvendelsen af dette stykke betyder udtrykket »kapitalgevinst«  

 det beløb, hvormed markedsværdien på tidspunktet for overførslen overstiger  

 restværdien på dette tidspunkt forhøjet med enhver foretagen nedskrivning.
Artikel 24 Undgåelse af dobbeltbeskatning 1. For så vidt angår en person, der er hjemmehørende i Forbundsrepublikken  

 Tyskland, bestemmes beskatningen efter følgende regler:
a) Såfremt bestemmelserne i litra b) ikke finder anvendelse, skal der fra  

 grundlaget for tysk skat undtages indkomst fra Danmark og i Danmark  

 beliggende formuegoder, som i henhold til denne overenskomst kan beskattes i  

 Danmark.
Forbundsrepublikken Tyskland forbeholder sig dog retten til at tage  

 hensyn til den således undtagne indkomst eller formuegode ved fastsættelsen  

 af skattesatsen.
 Med hensyn til udbytte skal de foranstående bestemmelser kun finde  

 anvendelse, når udbyttet er betalt til et selskab, som er hjemmehørende i  

 Forbundsrepublikken Tyskland, af et selskab, der er hjemmehørende i Danmark,  

 og hvori mindst 10 pct. af kapitalen er direkte ejet af det tyske selskab.
 For så vidt angår formueskatter, skal der fra grundlaget for tysk skat  

 ligeledes undtages enhver aktiebeholdning, hvoraf udbytter, såfremt sådanne  

 betales, i henhold til den umiddelbart foranstående sætning ville være  

 undtaget fra beskatningsgrundlaget.
 b) Under forbehold for de tyske skatteregler om fradrag for udenlandsk  

 skat, skal der indrømmes fradrag i tysk indkomstskat for dansk skat, som er  

 betalt i henhold til lovgivningen og i overensstemmelse med denne  

 overenskomst af følgende typer af indkomst:
aa) udbytte, som ikke er omfattet af litra a); bb) indkomst, som kan beskattes i Danmark i henhold til artikel 13, stykke  

 1, anden sætning, artikel 15, stykke 4, artikel 16, artikel 17, artikel 18,  

 stykke 4, og artikel 23.
 c) Når et selskab, der er hjemmehørende i Forbundsrepublikken Tyskland,  

 udlodder indkomst, som er oppebåret fra kilder i Danmark, skal litra a) og b)  

 ikke udelukke en kompenserende påligning af selskabsskat på sådanne  

 udlodninger i henhold til bestemmelserne i skattelovgivningen i  

 Forbundsrepublikken Tyskland.
 2. Dobbeltbeskatning skal undgås således i Danmark:
a) Hvor en person, der er hjemmehørende i Danmark, oppebærer indkomst  

 eller ejer formue, som i henhold til bestemmelserne i denne overenskomst kan  

 beskattes i Forbundsrepublikken Tyskland, skal Danmark, såfremt  

 bestemmelserne i litra f) ikke medfører andet, indrømme aa) fradrag i denne persons indkomstskat med et beløb svarende til den  

 indkomstskat (herunder den del af eventuel erhvervsskat, som falder på  

 indtægten), som er betalt i Forbundsrepublikken Tyskland; bb) fradrag i denne persons formueskat med et beløb svarende til den  

 formueskat (herunder den del af eventuel erhvervsskat, som falder på  

 formuen), som er betalt i Forbundsrepublikken Tyskland.
 b) Et sådant fradrag skal imidlertid ikke i noget tilfælde kunne overstige  

 den del af indkomstskatten eller formueskatten, beregnet før sådant fradrag,  

 der svarer til henholdsvis den indkomst eller den formue, som kan beskattes i  

 Forbundsrepublikken Tyskland.
 c) Såfremt bestemmelserne i litra d) ikke medfører andet, skal udbytte,  

 udbetalt af et selskab, der er hjemmehørende i Forbundsrepublikken Tyskland,  

 til et selskab, der er hjemmehørende i Danmark, og som direkte eller  

 indirekte ejer mindst 10 pct. af aktiekapitalen i det udbyttebetalende  

 selskab, være fritaget for dansk skat.
d) Bestemmelserne i litra c) skal kun finde anvendelse i det omfang, aa) indkomsten, hvoraf udbytterne er betalt, har været omfattet af den  

 almindelige selskabsbeskatning i Forbundsrepublikken Tyskland, eller af en  

 skat i Forbundsrepublikken Tyskland eller i en anden stat, som kan  

 sammenlignes med dansk skat; eller bb) det, for så vidt angår udbytter, betalt af et selskab, der er  

 hjemmehørende i Forbundsrepublikken Tyskland, drejer sig om udbytter, som  

 vedrører aktier eller andre rettigheder i et selskab, der er hjemmehørende i  

 en tredje stat, og som ville være fritaget for dansk skat, hvis disse aktier  

 eller rettigheder var ejet direkte af det selskab, der er hjemmehørende i  

 Danmark.
 e) For så vidt angår udbytter, betalt af et selskab, der er hjemmehørende  

 i Forbundsrepublikken Tyskland, til et selskab, der er hjemmehørende i  

 Danmark, og som ejer direkte eller indirekte mindst 10 pct. af aktiekapitalen  

 i det udbyttebetalende selskab, skal der, hvis udbytterne ikke er fritaget  

 for dansk skat i henhold til bestemmelserne i litra c), ved beregningen af  

 fradrag tages hensyn til den tyske skat (herunder den del af erhvervsskatten,  

 som falder på indtægten), som skal svares af det udbyttebetalende selskab af  

 den fortjeneste, hvoraf udbytterne er betalt.
 f) Hvor en person, der er hjemmehørende i Danmark, oppebærer indkomst  

 eller ejer formue, som i henhold til bestemmelserne i denne overenskomst kun  

 kan beskattes i Forbundsrepublikken Tyskland, eller som i henhold til  

 bestemmelsen i artikel 15, stykke 1 og 3, kan beskattes i Forbundsrepublikken  

 Tyskland, kan Danmark medregne denne indkomst eller formue i  

 beskatningsgrundlaget, men skal indrømme fradrag i indkomstskatten eller  

 formueskatten med den del af indkomstskatten eller formueskatten, som svarer  

 til den indkomst, der hidrører fra, eller formue, der ejes i  

 Forbundsrepublikken Tyskland.
 g) For indkomst, der kan beskattes i Tyskland i henhold til artikel 15,  

 stykke 1 og 3, skal bestemmelserne i litra f) kun finde anvendelse i  

 tilfælde, hvor der for de kompetente myndigheder i Danmark forelægges  

 dokumentbevis for, at der er taget skridt til betaling af tysk skat på denne  

 indkomst.
 3. Ved anvendelsen af denne overenskomst skal fortjeneste eller indkomst  

 for en person, der er hjemmehørende i en kontraherende stat, anses for at  

 hidrøre fra kilder i den anden kontraherende stat, hvis de er beskattet i den  

 anden kontraherende stat i henhold til bestemmelserne i denne overenskomst.
Kapitel III Beskatning af dødsboer, arv og gave Artikel 25 Beskatningsregler 1. Fast ejendom, som udgør en del af dødsboet efter, eller en del af en  

 gave ydet af, en person, der er hjemmehørende i en kontraherende stat, og som  

 er beliggende i den anden kontraherende stat, kan beskattes i denne anden  

 stat.
2. Et foretagendes rørlige formue, som udgør en del af dødsboet efter,  

 eller en del af en gave ydet af, en person, der er hjemmehørende i en  

 kontraherende stat, og a) som udgør erhvervsformuen i et fast driftssted, der er beliggende i den  

 anden kontraherende stat, eller b) som anvendes ved udøvelsen af frit erhverv eller anden virksomhed af  

 selvstændig karakter, og som hører til et fast sted i den anden kontraherende  

 stat, kan beskattes i denne anden stat.
 3. Al anden formue, som udgør en del af dødsboet efter, eller en del af en  

 gave ydet af, en person, der er hjemmehørende i en kontraherende stat, kan,  

 uanset hvor den befinder sig, kun beskattes i denne stat, med mindre andet er  

 bestemt i artikel 26.
Artikel 26 Undgåelse af dobbeltbeskatning 1. For så vidt angår Forbundsrepublikken Tyskland, skal dobbeltbeskatning  

 undgås på følgende måde:
 a) Såfremt arveladeren ved sin død eller giveren på gavetidspunktet var  

 hjemmehørende i Forbundsrepublikken Tyskland, skal Forbundsrepublikken  

 Tyskland, med forbehold af bestemmelserne i tysk lovgivning om fradrag for  

 udenlandsk skat, indrømme fradrag i skat, som er pålignet i henhold til tysk  

 lovgivning, for skat betalt i Danmark på formue, som kan beskattes i Danmark  

 i henhold til artikel 25, stykke 1 og 2.
 b) Såfremt den begunstigede ved arveladers død eller på gavetidspunktet  

 var hjemmehørende i Forbundsrepublikken Tyskland, kan Forbundsrepublikken  

 Tyskland beskatte al formue, som er erhvervet af denne person, men skal, med  

 forbehold af bestemmelserne i tysk lovgivning om fradrag for udenlandsk skat,  

 indrømme fradrag i skat, som er pålignet i henhold til tysk lovgivning, for  

 skat betalt i Danmark på formue, som ikke kan beskattes i Forbundsrepublikken  

 Tyskland i henhold til artikel 25, stykke 1 og 2.
 2. For så vidt angår Danmark, skal dobbeltbeskatning undgås efter følgende  

 regler:
 a) Såfremt arveladeren ved sin død eller giveren på gavetidspunktet var  

 hjemmehørende i Danmark, skal Danmark med forbehold af bestemmelserne i dansk  

 lovgivning om fradrag for udenlandsk skat, indrømme fradrag i skat, som er  

 pålignet i henhold til dansk lovgivning, for skat betalt i  

 Forbundsrepublikken Tyskland på formue, som kan beskattes i  

 Forbundsrepublikken Tyskland i henhold til artikel 25, stykke 1 og 2.
 b) Såfremt den begunstigede ved arveladers død eller på gavetidspunktet  

 var hjemmehørende i Danmark, kan Danmark beskatte al formue, som er erhvervet  

 af denne person, men skal, med forbehold af bestemmelserne i dansk lovgivning  

 om fradrag for udenlandsk skat, indrømme fradrag i skat, som er pålignet i  

 henhold til dansk lovgivning, for skat betalt i Forbundsrepublikken Tyskland  

 på formue, som ikke kan beskattes i Danmark i henhold til artikel 25, stykke  

 1 og 2.
 3. Fradraget efter stykke 1 og 2 skal dog ikke kunne overstige den del af  

 den tyske, henholdsvis danske skat, som er beregnet før fradraget, som kan  

 henføres til den formue, for hvilken der er indrømmet fradrag.
Artikel 27 5 års regel 1. Hvis arvelader på tidspunktet for sin død eller giveren på  

 gavetidspunktet a) var statsborger i en kontraherende stat uden samtidigt at være  

 statsborger i den anden kontraherende stat, b) var fuld skattepligtig i førstnævnte stat i henhold til denne stats  

 skattelovgivning, og c) havde været hjemmehørende i den anden stat ifølge artikel 4, stykke 1,  

 litra b) i en periode, som ikke overstiger 5 år, skal han, uanset bestemmelserne i artikel 4, anses for at have været  

 hjemmehørende i den kontraherende stat, hvor han var statsborger.
 2. Stykke 1 skal finde tilsvarende anvendelse på en arving eller  

 begunstiget, som på tidspunktet for arvefaldet eller gaven selv opfylder  

 betingelserne, som er stillet i stykke 1.
 Artikel 28.
Fradrag af gæld 1. Gæld, som særligt er sikret i de i artikel 25 omtalte formuegoder, skal  

 fradrages i værdien af disse formuegoder.
Gæld, der ikke særligt er sikret i  

 de i artikel 25 nævnte formuegoder, men som hidrører fra erhvervelse,  

 ændring, reparation eller vedligeholdelse af disse, skal fradrages i værdien  

 af disse formuegoder.
 2. Såfremt bestemmelserne i stykke 1 ikke medfører andet, skal gæld, der  

 er knyttet til et fast driftssted som omtalt i artikel 25, stykke 2, eller  

 til et fast sted som omtalt i artikel 25, stykke 2, fradrages henholdsvis i  

 værdien af det faste driftssted eller det faste sted.
 3. Anden gæld skal fradrages i værdien af de formuegoder, på hvilke  

 artikel 25 finder anvendelse.
 4. Såfremt en gæld overstiger værdien af de formuegoder, fra hvilke den i  

 henhold til bestemmelserne i stykke 1 og 2 kan fradrages i en kontraherende  

 stat, skal det overskydende beløb fradrages i værdien af andre formuegoder,  

 der er skattepligtige i denne stat.
 5. Enhver overskydende gæld, der fortsat resterer i en kontraherende stat  

 efter de i stykke 3 eller 4 nævnte fradrag, skal fradrages i værdien af de  

 formuegoder, der er skattepligtige i den anden kontraherende stat.
 6. I tilfælde, hvor bestemmelserne i stykke 1 til 5 måtte forpligte en  

 kontraherende stat til at fradrage gæld i større omfang end hjemlet i denne  

 stats lovgivning, skal disse nævnte bestemmelser kun finde anvendelse i det  

 omfang, den anden kontraherende stat ikke er forpligtet til at fradrage den  

 samme gæld i henhold til lovgivningen i denne anden stat.
Kapitel IV Bistand i skattesager Artikel 29 Genstand for bistand 1. De kompetente myndigheder i de kontraherende stater skal yde hinanden  

 bistand.
Sådan bistand skal omfatte a) udveksling af oplysninger, b) bistand ved inddrivelse, herunder sikringsakter, og c) forkyndelse af dokumenter.
2. Sådan bistand skal også omfatte fastsættelse og anden foranstaltning  

 til fordel for skatteyderen så vel som til undgåelse af dobbeltbeskatning.  

 Dette skal i særdeleshed gælde for samtidige foranstaltninger truffet af  

 skattemyndighederne.
Hvis foranstaltninger til bistand medfører  

 dobbeltbeskatning, skal den undgås ved gensidig aftale efter artikel 43.
 3. Skattedomstole i de kontraherende stater skal med hensyn til de  

 skatter, som er omfattet af deres kompetence og denne overenskomst, efter  

 anmodning yde hinanden juridisk bistand, formidlet af de kompetente  

 myndigheder og i overensstemmelse med denne overenskomst.
Artikel 30 Oplysninger efter særlig anmodning Efter anmodning fra den kompetente myndighed i en kontraherende stat skal  

 den kompetente myndighed i den anden kontraherende stat yde den stat, som  

 anmoder om bistand, alle oplysninger, som er nødvendige for denne stat for  

 påligning og opkrævning af skat eller for inddrivelse og tvangsinddrivelse af  

 skattekrav eller for anvendelse af denne overenskomst.
Artikel 31 Oplysninger uden særlig anmodning 1. Den kompetente myndighed i en kontraherende stat skal uden forudgående  

 anmodning videregive oplysninger, hvorom den har kendskab, til den kompetente  

 myndighed i den anden kontraherende stat, under følgende omstændigheder:
a) når den har grund til at antage, at der kan ske tab af skatteprovenu i  

 den anden kontraherende stat; b) når en skattepligtig person opnår en nedsættelse eller en fritagelse  

 for skat i en kontraherende stat, som kan medføre en forøget skat eller en  

 skattepligt i den anden kontraherende stat; c) når forretningstransaktioner mellem en person, som er skattepligtig i  

 en kontraherende stat, og en person, som er skattepligtig i den anden  

 kontraherende stat, ledes gennem et eller flere lande på en sådan måde, at en  

 skattebesparelse kan blive følgen i en af de kontraherende stater eller i dem  

 begge; d) når den har grund til at antage, at en skattebesparelse kan blive  

 følgen af kunstige overførsler af fortjeneste inden for en gruppe af  

 foretagender; e) når oplysninger, som er fremsendt til en kontraherende stat fra den  

 kompetente myndighed i den anden kontraherende stat, har gjort det muligt at  

 fremskaffe oplysninger, som kan være af betydning for skattepåligningen i den  

 sidstnævnte stat.
2. De kompetente myndigheder i de kontraherende stater kan også, uden  

 forudgående anmodning, og med skyldig hensyntagen til deres interne  

 lovgivning sende hinanden oplysninger om ensartede sager, som de får kendskab  

 til i et større antal, og som kan være af betydning ved påligningen og  

 opkrævningen af skatter eller ved inddrivelse og tvangsinddrivelse af  

 skattekrav.
Dette skal være betinget af indgåelsen af en passende aftale  

 mellem de kompetente myndigheder.
En sådan aftale skal offentligt  

 bekendtgøres, inden videregivelse af oplysninger påbegyndes.
Artikel 32 Indbyrdes modstridende oplysninger Hvis den kompetente myndighed i en kontraherende stat fra den kompetente  

 myndighed i den anden kontraherende stat modtager oplysninger om en persons  

 skatteforhold, der forekommer den at være i modstrid med oplysninger, som den  

 er i besiddelse af, skal den give underretning herom til den kompetente  

 myndighed i den anden stat.
Artikel 33 Inddrivelse af skattekrav 1. Efter anmodning fra den kompetente myndighed i en kontraherende stat  

 skal den anden kontraherende stat, under forbehold af bestemmelserne i stykke  

 5 og artikel 34, inddrive den førstnævnte stats skattekrav, som om de var  

 dens egne skattekrav.
 2. Bestemmelserne i stykke 1 skal kun finde anvendelse for skattekrav, for  

 hvilke der er udstedt et instrument, som hjemler tvangsinddrivelse i den  

 stat, der fremsætter anmodningen, og som ikke mere kan bestrides.
 3. Med hensyn til skattekrav vedrørende en arvelader eller dennes bo, skal  

 den stat, som anmodes om bistand, inddrive sådanne krav indtil værdien af  

 boet eller af de formuegoder, som er erhvervet af hver af de berettigede i  

 boet, alt efter hvorvidt kravet skal inddrives i boet eller hos de  

 berettigede i boet.
 4. Efter anmodning fra den kompetente myndighed i en kontraherende stat  

 skal den anden kontraherende stat foretage sikringsakter med henblik på  

 inddrivelse af ethvert skattebeløb, selv om kravet er bestridt, eller et  

 instrument, der hjemler inddrivelse, alene er udstedt på foreløbigt grundlag  

 eller til sikringsformål.
 5. Det skattekrav, med hensyn til hvilket der ydes bistand med  

 inddrivelsen, skal ikke i den kontraherende stat, som anmodes om bistand,  

 nyde nogen fortrinsret, som specielt indrømmes skattekrav i denne stat.
 6. Den kontraherende stat, som anmodes om bistand, kan indrømme henstand  

 med betaling eller afdragsvis betaling, hvis dens lovgivning eller  

 forvaltningspraksis hjemler dette i lignende tilfælde, men den skal  

 underrette den anden kontraherende stat herom.
Artikel 34 Forældelsesfrister 1. Spørgsmål om forældelsesfrister for et skattekrav skal afgøres i  

 henhold til lovgivningen i den kontraherende stat, som anmoder om bistand.  

 Den kontraherende stat, som anmodes om bistand, er ikke pligtig til at  

 inddrive kravet, hvis det ikke kunne inddrives i henhold til dens egen  

 lovgivning.
Anmodningen om inddrivelse skal indeholde oplysninger om den  

 gældende forældelsesfrist for skattekravet.
2. Inddrivelsesforanstaltninger, som er truffet af den stat, der anmodes  

 om bistand, i medfør af en anmodning om bistand, og som i henhold til  

 lovgivningen i denne stat ville suspendere eller afbryde den i stykke 1  

 nævnte forældelsesfrist, skal også have denne virkning ifølge lovgivningen i  

 den stat, som anmoder om bistand.
Den stat, som anmodes om bistand, skal give  

 den stat, som anmoder om bistand, meddelelse om sådanne foranstaltninger.
Artikel 35 Forkyndelse af dokumenter 1. Enhver kontraherende stat kan sende dokumenter direkte gennem  

 postvæsenet til en person inden for den anden kontraherende stats område.
 2. Efter anmodning af en kontraherende stat skal den anden kontraherende  

 stat for adressaten forkynde dokumenter, herunder dokumenter vedrørende  

 retsafgørelser, som udgår fra den stat, som anmoder om bistand, og som  

 vedrører en skat, omfattet af denne overenskomst.
 3. Den stat, som anmodes om bistand, skal foretage forkyndelse af  

 dokumenter:
a) på en måde, som er fastsat i dens egen lovgivning vedrørende  

 forkyndelse af dokumenter af væsentlig samme art; b) i det omfang det er muligt, på en sådan måde som anmodet af den stat,  

 som anmoder om bistand, eller så tæt på en sådan måde, som der er mulighed  

 for i henhold til dens egen lovgivning.
 4. Intet i denne overenskomst skal fortolkes således, at forkyndelse af  

 dokumenter foretaget af en kontraherende stat i henhold til denne stats  

 lovgivning er ugyldig, hvis sådan forkyndelse er i strid med bestemmelserne i  

 denne artikel.
Artikel 36 Indholdet af og svaret på anmodning om bistand 1. En anmodning om bistand skal om fornødent angive:
a) den myndighed eller instans, der har iværksat den anmodning, som er  

 fremsat af den kompetente myndighed; b) navn, adresse og nærmere enkeltheder, som bidrager til identifikationen  

 af den person, som anmodningen angår; c) i tilfælde af en anmodning om bistand om oplysninger, den form,  

 hvorunder den stat, som anmoder om bistand, ønsker oplysningerne meddelt, for  

 at dens ønsker kan imødekommes; d) i tilfælde af en anmodning om bistand med inddrivelse eller foretagelse  

 af sikringsakter, arten og sammensætningen af skattekravet samt de  

 formuegoder, hvori skattekravet kan søges inddrevet; e) i tilfælde af en anmodning om forkyndelse af dokumenter, arten og  

 indholdet af det dokument, som skal forkyndes.
 2. Anmodningen i henhold til artikel 33 skal ledsages af:
a) en erklæring om, at skattekravet vedrører en skat, som er omfattet af  

 overenskomsten, og i tilfælde af inddrivelse om, at skattekravet ikke mere  

 kan bestrides, b) et officielt eksemplar af det instrument, som hjemler tvangsinddrivelse  

 i den stat, som anmoder om bistand, og c) ethvert andet dokument, som er påkrævet til inddrivelse eller  

 foretagelse af sikringsakter.
 3. Så snart den stat, som anmoder om bistand, får kendskab til enhver  

 anden oplysning af betydning for anmodningen, skal den videresende  

 oplysningen til den stat, som anmodes om bistand.
 4. Hvis anmodningen om bistand imødekommes, skal den stat, som anmodes om  

 bistand, underrette den stat, som anmoder om bistand, om de foranstaltninger,  

 som er truffet, og om resultatet heraf.
 5. Hvis den stat, som anmoder om bistand, har specificeret den form,  

 hvorunder den ønsker oplysningerne meddelt, skal den stat, som anmodes om  

 bistand, meddele oplysningerne i den ønskede form, hvis den er i stand  

 dertil.
Artikel 37 Begrænsninger i pligten til at yde bistand 1. Såfremt artikel 34 ikke finder anvendelse, skal bestemmelserne i denne  

 overenskomst ikke kunne fortolkes således, at den pålægger den stat, som  

 anmodes om bistand, pligt til:
a) at træffe foranstaltninger, som strider mod dens egen lovgivning eller  

 forvaltningspraksis eller mod lovgivning eller forvaltningspraksis i den  

 stat, som anmoder om bistand; b) at træffe foranstaltninger, som den anser for at stride mod almene  

 interesser eller mod denne stats væsentlige interesser; c) at meddele oplysninger, som ikke kan opnås i henhold til dens egen  

 lovgivning eller forvaltningspraksis eller i henhold til lovgivning eller  

 forvaltningspraksis i den stat, som anmoder om bistand; d) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser eller mod denne stats væsentlige interesser; e) at imødekomme en anmodning, hvis den stat, som anmoder om bistand, ikke  

 har benyttet alle midler, som står til rådighed i dens eget område, med  

 mindre gennemførelsen af sådanne foranstaltninger ville give anledning til  

 uforholdsmæssige vanskeligheder.
 2. Hvis en anmodning om bistand afslås, skal den stat, som anmodes om  

 bistand, så hurtigt som muligt underrette den stat, som anmoder om bistand,  

 om den trufne afgørelse og om begrundelsen herfor.
Artikel 38 Tavshedspligt 1. Oplysninger, som modtages af en kontraherende stat i henhold til denne  

 overenskomst, skal behandles som hemmelige på samme måde som oplysninger, som  

 denne stat modtager i henhold til dens egen lovgivning, eller behandles på de  

 vilkår for tavshedspligt, som gælder i den stat, som meddeler oplysningerne,  

 hvis disse vilkår er mere restriktive.
2. Sådanne oplysninger må under alle omstændigheder kun meddeles til  

 personer eller myndigheder (herunder domstole og forvaltningsmyndigheder),  

 der er beskæftiget med påligning, opkrævning, inddrivelse eller  

 tvangsinddrivelse, forvaltningsmæssig kontrol, retsforfølgning eller  

 klagebehandling i forbindelse med denne stats skatter.
De ovenfor nævnte  

 personer eller myndigheder må kun benytte oplysningerne til sådanne formål,  

 men de kan, uanset bestemmelserne i stykke 1, meddele dem i offentlige  

 retshandlinger eller i retsafgørelser vedrørende sådanne skatter, på  

 betingelse af forudgående tilladelse fra den kompetente myndighed i den stat,  

 som meddeler oplysningerne.
3. Uanset bestemmelserne i stykke 1 og 2, kan oplysninger, som modtages af  

 en kontraherende stat, benyttes til andre formål, når sådanne oplysninger kan  

 benyttes til disse andre formål i henhold til lovgivningen i den stat, som  

 meddeler oplysningerne, og den kompetente myndighed i denne stat tillader en  

 sådan benyttelse.
Oplysninger, som en kontraherende stat har stillet til  

 rådighed for den anden kontraherende stat, kan videregives af sidstnævnte  

 stat til en tredje stat under forudsætning af forudgående tilladelse fra den  

 kompetente myndighed i den førstnævnte stat.
Artikel 39 Klager 1. Klage vedrørende foranstaltninger truffet i henhold til denne  

 overenskomst af den stat, som anmodes om bistand, kan kun indbringes for den  

 behørige myndighed i denne stat.
2. Klage vedrørende foranstaltninger truffet i henhold til denne  

 overenskomst af den stat, som anmoder om bistand, især for så vidt angår  

 inddrivelse, klage vedrørende skattekravets beståen eller dets størrelse  

 eller det instrument, som hjemler dets tvangsinddrivelse, kan kun indbringes  

 for den behørige myndighed i denne stat.
Den stat, som anmoder om bistand,  

 skal uden forsinkelse give underretning om sådan klage til den stat, som  

 anmodes om bistand.
Ved modtagelse af sådan underretning skal den stat, som  

 anmodes om bistand, udsætte inddrivelsen, indtil den pågældende myndighed har  

 truffet afgørelse.
Den stat, som anmodes om bistand, kan imidlertid foretage  

 sikringsakter for at bevare adgangen til inddrivelse, hvis den bliver bedt om  

 det af den stat, som anmoder om bistand.
Enhver berørt person kan ligeledes  

 meddele den stat, som anmodes om bistand, om sådan klage.
Når den stat, som  

 anmodes om bistand, modtager sådanne oplysninger, skal den om fornødent  

 forhandle om sagen med den stat, som anmoder om bistand.
 3. Så snart en endelig afgørelse vedrørende klagen er truffet, skal den  

 stat, som anmoder om bistand, eller den stat, som anmodes om bistand,  

 underrette den anden stat om afgørelsen og dens betydning for anmodningen om  

 bistand.
Artikel 40 Omkostninger Almindelige omkostninger, som er pådraget i forbindelse med ydelse af  

 bistand, skal bæres af den stat, som anmodes om bistand.
Ekstraordinære  

 omkostninger skal bæres af den stat, som anmoder om bistand.
Kapitel V Beskyttelse af skatteydere og fremgangsmåden ved indgåelse af  

 gensidige aftaler Artikel 41 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold, især  

 med hensyn til hjemsted, er eller måtte blive undergivet.
Uanset  

 bestemmelserne i artikel 2, stykke 4, skal denne bestemmelse også finde  

 anvendelse på personer, der ikke er hjemmehørende i en af eller begge de  

 kontraherende stater.
2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender i denne anden  

 stat, der driver samme virksomhed.
Denne bestemmelse skal ikke kunne  

 fortolkes som forpligtende en kontraherende stat til at indrømme personer,  

 der er hjemmehørende i den anden kontraherende stat, de personlige  

 skattemæssige begunstigelser, lempelser og nedsættelser, som den kun  

 indrømmer personer, der er hjemmehørende inden for dens eget område.
3. Medmindre bestemmelserne i artikel 9, stykke 1, artikel 11, stykke 4,  

 eller artikel 12, stykke 4, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person hjemmehørende i den anden kontraherende stat, kunne fratrækkes ved  

 fastsættelsen af et sådant foretagendes skattepligtige indkomst under samme  

 betingelser, som hvis betalingerne var sket til en person hjemmehørende i den  

 førstnævnte stat.
På samme måde skal enhver gæld, som et foretagende i en  

 stat har til en person hjemmehørende i den anden stat, kunne fratrækkes ved  

 fastsættelsen af et sådant foretagendes skattepligtige formue under samme  

 betingelser, som hvis gælden var blevet stiftet over for en person  

 hjemmehørende i den førstnævnte stat.
 4. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive undergivet.
 5. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 42 Forhandlinger 1. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten i  

 almindelighed eller i enkelt tilfælde.
De kan også forhandle om undgåelse af  

 dobbeltbeskatning i tilfælde, som ikke er omhandlet af overenskomsten, eller  

 om indgåelse af særlige aftaler til løsning af spørgsmål, som har forbindelse  

 med skatter i overenskomstens forstand, og som opstår på grund af staternes  

 forskellige metoder til fastsættelse af skattegrundlaget eller af andre  

 grunde.
De kan desuden forhandle med henblik på at formindske eller undgå  

 andre vanskeligheder, som opstår på grund af forskelligheder i deres  

 respektive skattelove og med henblik på at træffe foranstaltninger mod  

 international skatteomgåelse og -unddragelse.
2. I særdeleshed kan de kompetente myndigheder i de kontraherende stater  

 indgå vejledende aftaler med henblik på a) at afklare tvivlsspørgsmål med hensyn til skatter, som overenskomsten  

 finder anvendelse på efter artikel 2, stykke 3; b) at fastsætte, hvorledes overenskomstens bestemmelser om begrænsning,  

 især bestemmelserne i artikel 10 til 12, skal gennemføres.
 3. De kompetente myndigheder i de kontraherende stater kan forhandle om  

 almindelige aftaler for på grundlag af overenskomsten at sikre skatteydernes  

 ret til at kræve en koordineret anvendelse af overenskomsten i begge stater  

 ved fælles fortolkning eller særlige procedurer.
Artikel 43 Fremgangsmåden ved indgåelse af gensidige aftaler 1. I tilfælde, hvor en person mener, at foranstaltninger, truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, i hvilken han er hjemmehørende eller,  

 såfremt tilfældet er omfattet af artikel 41, stykke 1, for den kompetente  

 myndighed i den af de kontraherende stater, i hvilken han er statsborger.  

 Sagen skal forelægges inden tre år fra den dag, hvor der er givet ham den  

 første underretning om den foranstaltning, der medfører en beskatning, som  

 ikke er i overensstemmelse med bestemmelserne i overenskomsten.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en tilfredsstillende løsning,  

 søge at løse sagen ved gensidig aftale med den kompetente myndighed i den  

 anden kontraherende stat med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal gennemføres  

 uden hensyn til frister, der måtte gælde ifølge de kontraherende staters  

 interne lovgivning.
3. De kompetente myndigheder i de kontraherende stater kan rådføre sig med  

 hinanden efter artikel 42 eller de ovenstående bestemmelser i denne artikel,  

 i særdeleshed med henblik på at nå enighed som vidt som muligt om a) den samme henføring af fortjeneste til et foretagende i en  

 kontraherende stat og til dets faste driftssted beliggende i den anden  

 kontraherende stat; b) den samme henføring af fortjeneste mellem forbundne foretagender som  

 omhandlet i artikel 9; c) den samme behandling af indkomst, som er sidestillet med indkomst fra  

 aktier i kildestaten, og som bliver henført til anden indkomst i den anden  

 stat; d) den samme behandling af gæld ved beskatningen af formue, dødsboer samt  

 arv og gave.
Artikel 44 Fremgangsmåde 1. De kompetente myndigheder i de kontraherende stater kan træde i direkte  

 forbindelse med hinanden med henblik på indgåelse af aftaler i  

 overensstemmelse med artikel 42 og 43.
 2. Når det for tilvejebringelse af en aftale skønnes ønskeligt, at der  

 finder en mundtlig forhandling sted, kan en sådan finde sted i et udvalg  

 bestående af repræsentanter for de kompetente myndigheder i de kontraherende  

 stater.
 3. De kompetente myndigheder kan i fællesskab pålægge et uafhængigt organ  

 at give en ekspertudtalelse om en sag, som de har forelagt det.
 4. Når fremgangsmåden vedrører en konkret sag, skal de berørte personer  

 høres.
Kapitel VI Særlige bestemmelser Artikel 45 Anvendelse af overenskomsten i særlige sager 1. Bopælsstaten skal undgå dobbeltbeskatning ved indrømmelse af credit i  

 henhold til artikel 24 i stedet for indrømmelse af eksemption i henhold til  

 samme artikel, a) hvis indkomst eller formue i de kontraherende stater er placeret under  

 forskellige bestemmelser i overenskomsten eller henført til forskellige  

 personer (undtagen i henhold til artikel 9), og denne konflikt ikke kan løses  

 ved en fremgangsmåde i overensstemmelse med kapitel V, og hvis den pågældende  

 indkomst eller formue som resultat af denne forskel i placering eller  

 henføring ville forblive ubeskattet eller kun genstand for nedsat beskatning,  

 eller b) hvis bopælsstaten efter behørig rådføring og under forbehold for  

 begrænsningerne i dens interne lovgivning giver underretning til den anden  

 stat ad diplomatisk vej om anden indkomst, hvorpå den har til hensigt at  

 anvende bestemmelserne i dette stykke.
Underretningen skal først have  

 virkning fra den første dag i det kalenderår, som følger efter det år, i  

 hvilket underretningen ergivet, og når alle lovbestemte betingelser om  

 virkningen af underretningen efter den interne lovgivning i den stat, som  

 giver underretningen, er blevet opfyldt.
2. Denne overenskomst skal ikke kunne fortolkes således, at a) en skatteyder, som drager ubehørig fordel af lovgivningen, kan omgå  

 sine skattemæssige forpligtelser i en kontraherende stat; b) Forbundsrepublikken Tyskland er forhindret i at påligne skatter på  

 beløb, som skal medregnes i indkomsten for en person, der er hjemmehørende i  

 Forbundsrepublikken Tyskland, i henhold til fjerde del af den tyske  

 Aussensteuergesetz; c) Danmark er forhindret i at påligne skatter i henhold til regler, som  

 efter begrundelse og formål svarer til de ovenfor i litra b) nævnte regler.
 Hvis de ovenfor nævnte bestemmelser resulterer i dobbeltbeskatning, skal  

 de kompetente myndigheder rådføre sig med hinanden i henhold til artikel 43,  

 stykke 3, om undgåelse af dobbeltbeskatning.
Artikel 46 Tilbagebetaling af kildeskat 1. Hvis skatter på udbytter, renter, royalties eller andre former for  

 indkomst i en af de kontraherende stater opkræves ved indeholdelse ved  

 kilden, skal retten til at opkræve kildeskat efter satsen i henhold til  

 intern lovgivning ikke berøres af bestemmelserne i denne overenskomst.
 2. Den således indeholdte kildeskat skal tilbagebetales efter anmodning, i  

 det omfang dens opkrævning er begrænset af denne overenskomst.
 3. Tidsfristen for anmodning om tilbagebetaling er fire år efter udløbet  

 af det kalenderår, i hvilket de pågældende udbytter, renter, royalties eller  

 andre former for indkomst er blevet udbetalt.
 4. Den kontraherende stat, hvorfra indkomsten stammer, kan forlange en  

 administrativ bekræftelse fra den kontraherende stat, hvori skatteyderen er  

 hjemmehørende, med hensyn til opfyldelsen af betingelserne for fuld  

 skattepligt i denne stat.
 5. De kompetente myndigheder i de kontraherende stater skal gennemføre de  

 foranstående bestemmelser ved gensidig aftale i henhold til artikel 43.
 6. De kompetente myndigheder i de kontraherende stater kan ved gensidig  

 aftale fastsætte anden fremgangsmåde for gennemførelsen af skattenedsættelse  

 i henhold til denne overenskomst.
Artikel 47 Medlemmer af diplomatiske eller konsulære repræsentationer 1. Intet i denne overenskomst berører de skattemæssige begunstigelser, som  

 medlemmer af diplomatiske eller konsulære repræsentationer så vel som  

 embedsmænd ved internationale organisationer måtte nyde i kraft af  

 folkerettens almindelige regler eller særlige aftaler.
 2. I det omfang indkomst eller formue som følge af sådanne begunstigelser  

 ikke beskattes i modtagerstaten, skal udsenderstaten have ret til at beskatte  

 sådan indkomst eller formue.
3. Uanset bestemmelserne i artikel 4, skal en fysisk person, som er medlem  

 af en kontraherende stats diplomatiske, konsulære eller faste repræsentation,  

 som er beliggende i den anden kontraherende stat eller i en tredje stat,  

 anses ved anvendelsen af denne overenskomst for at være hjemmehørende i  

 udsenderstaten, hvis a) han i henhold til folkeretten ikke er underkastet beskatning i  

 modtagerstaten, for så vidt angår sin indkomst fra kilder uden for denne stat  

 eller sin formue, beliggende uden for denne stat, og b) han i udsenderstaten er underkastet beskatning af hele sin indkomst  

 eller formue på samme måde som personer, der er hjemmehørende i denne stat.
 4. Overenskomsten skal ikke gælde for internationale organisationer, for  

 deres organer eller embedsmænd og for medlemmer af diplomatiske, konsulære  

 eller faste repræsentationer fra en tredje stat, som opholder sig i en  

 kontraherende stat og ikke i nogen af de kontraherende stater er underkastet  

 beskatning af indkomst og formue på samme måde som personer, der er  

 hjemmehørende der.
Artikel 48 Territorial udvidelse 1. Denne overenskomst kan enten i sin helhed eller med de nødvendige  

 ændringer udvides til enhver del af det til de kontraherende stater hørende  

 område, som specielt er holdt uden for denne overenskomsts anvendelse, og som  

 påligner skatter af væsentlig samme art som de skatter, overenskomsten finder  

 anvendelse på.
Enhver sådan udvidelse skal have virkning fra det tidspunkt og  

 være undergivet sådanne ændringer og betingelser, herunder betingelser  

 vedrørende opsigelse, som måtte blive fastsat mellem de kontraherende stater  

 i noter, der skal udveksles ad diplomatisk vej, eller på enhver anden måde,  

 der er i overensstemmelse med deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 50 også - på den måde, som  

 er angivet i nævnte artikel - bringe anvendelsen af overenskomsten til ophør  

 på enhver del af det til de kontraherende stater hørende område, til hvilken  

 den er blevet udvidet i henhold til denne artikel.
Artikel 49 Ikrafttræden 1. Denne overenskomst skal ratificeres; ratifikationsinstrumenter skal  

 udveksles så hurtigt som mulig i København.
2. Overenskomsten skal træde i kraft en måned efter udvekslingen af  

 ratifikationsinstrumenterne, og dens bestemmelser skal have virkning i begge  

 stater a) for så vidt angår indkomst- og formueskatter, for det skatteår, som  

 falder sammen med eller træder i stedet for det kalenderår, som følger  

 umiddelbart efter det år, hvori overenskomsten trådte i kraft, og  

 efterfølgende indkomstår; b) for så vidt angår skatter på dødsboer og arv, for boer efter personer,  

 som døde den 1. januar i det kalenderår, som følger efter det år, hvori  

 overenskomsten trådte i kraft, eller senere, og for så vidt angår skatter af  

 gaver, for gaver, som ydes den 1. januar i det nævnte år eller senere; c) for foranstaltninger til bistand, som bliver udført den 1. januar i det  

 kalenderår, som følger efter det år, hvori overenskomsten trådte i kraft,  

 eller senere; d) for så vidt angår kildeskatter på udbytter, renter og royalties, for  

 beløb, som er betalt eller godskrevet den 1. januar i det kalenderår, som  

 følger efter det år, hvori overenskomsten trådte i kraft, eller senere.
 3. Ved overenskomstens ikrafttræden skal overenskomsten, som blev  

 underskrevet i København den 30. januar 1962 mellem Forbundsrepublikken  

 Tyskland og Kongeriget Danmark til undgåelse af dobbeltbeskatning og om  

 gensidig administrativ og retslig bistand vedrørende skatter af indkomst og  

 formue samt erhvervsskat og ejendomsskatter ophøre med at have virkning for  

 så vidt angår skatter, som denne overenskomst finder anvendelse på i henhold  

 til med bestemmelserne ovenfor i stykke 2.
Artikel 50 Gyldighedsperiode, Opsigelse Denne overenskomst skal forblive i kraft på ubestemt tid, men hver af de  

 kontraherende stater kan den 30. juni eller tidligere i ethvert kalenderår  

 efter udløbet af en periode på fem år fra datoen for dens ikrafttræden, give  

 den anden kontraherende stat ad diplomatisk vej skriftlig meddelelse om  

 opsigelse, og i så fald skal overenskomsten ophøre med at have virkning i  

 begge stater a) for så vidt angår indkomst- og formueskatter, for de skatteår, som er  

 påbegyndt den 1. januar i det kalenderår, som følger umiddelbart efter det  

 år, hvori underretningen er givet, eller som begynder den 1. januar i nævnte  

 kalenderår eller senere; b) for så vidt angår skatter på dødsboer og arv, for boer efter personer,  

 som dør den 1. januar i det kalenderår, som følger efter det år, hvori  

 underretning om opsigelse er givet, eller senere, og for så vidt angår  

 skatter af gaver, for gaver, som ydes den 1. januar i det nævnte år eller  

 senere; c) for foranstaltninger til bistand, som udføres den 1. januar i det  

 kalenderår, som følger efter det år, hvori underretning om opsigelse er  

 givet, eller senere; d) for så vidt angår kildeskatter på udbytter, renter og royalties, for  

 beløb, som bliver betalt eller godskrevet den 1. januar i det kalenderår, som  

 følger efter det år, hvori underretning om opsigelse er givet, eller senere.
 Udfærdiget i Bonn den 22. november 1995 i to eksemplarer, hver på dansk og  

 tysk, således at begge tekster har lige gyldighed.
For Kongeriget Danmark Marianne Jelved For Forbundsrepublikken Tyskland Peter Hartmann/Theo Waigel Bilag De gældende skatter, på hvilke overenskomsten skal finde anvendelse, er  

 især:
 1. I Forbundsrepublikken Tyskland.
Kapitel II a) Indkomstskat (Einkommensteuer); b) Selskabsskat (Korperschaftsteuer); c) Formueskat (Vermogensteuer); d) Erhvervsskat (Gewerbesteuer); e) Grundskat (Grundsteuer); f) Solidaritetstillæg på indkomst- og selskabsskat (Solidaritatszuschlag auf die Einkommen- und Korperschaftsteuer).
Kapitel III Afgift af arv og gave (Erbschaft- und Schenkungsteuer); Kapitel IV a) Skatter omfattet af kapitel II og III b) Omsætningsskat (Umsatzsteuer); c) Skat på grund-overdragelse (Grunderwerbsteuer); d) Forsikringsskat (Versicherungsteuer); e) Skat på motorkøretøjer (Kraftfahrzeugsteuer); f) Kirkeskatter (Kirchensteuern); g) Skat på drikkevarer (Getrankesteuer); h) Forlystelsesskat (Vergnugungssteuer); i) Tillæg ved forsinket indgivelse af selvangivelse eller forsinket  

 betaling, renter og omkostninger (Verspatungs- und Saumniszuschlage, Zinsen und Kosten); 2. I Danmark Kapitel II a) Indkomstskatten til staten; b) Den kommunale indkomstskat; c) Den amtskommunale indkomstskat; d) Den særlige indkomstskat; e) Kirkeskatten; f) Udbytteskatten; g) Renteskatten; h) Royaltyskatten; i) Skatter i henhold til kulbrinteskatteloven; j) Formueskatten til staten; Kapitel III Afgift af arv og gave Kapitel IV a) Skatter omfattet af kapitel II og III b) Frigørelsesafgift; c) Kommunal grundskyld; d) Amtskommunal grundskyld; e) Registreringsafgift og vægtafgift på motorkøretøjer; f) Afgift af ansvarsforsikring af motorkøretøjer; g) Renter, omkostninger og skattetillæg, som ikke er bøder.
Protokol Kongeriget Danmark og Forbundsrepublikken Tyskland er ved undertegnelsen i Bonn den 22. november 1995 af Overenskomsten  

 mellem de to Stater til undgåelse af dobbeltbeskatning for så vidt angår  

 indkomst- og formueskatter og for så vidt angår skatter i boer, af arv og af  

 gave samt vedrørende bistand i skattesager blevet enige om følgende  

 bestemmelser, der skal udgøre en integrerende del af nævnte overenskomst:
 I tilfælde, hvor der i overensstemmelse med den nationale lovgivning er  

 udvekslet oplysninger om personer i henhold til denne overenskomst, skal  

 følgende tillægsbestemmelser finde anvendelse:
 a) Den kontraherende stat, der modtager oplysningerne, må kun benytte  

 sådanne oplysninger til de formål, og under de betingelser, der er fastsat i  

 artikel 38.
 b) Den kontraherende stat, der modtager oplysningerne, skal efter  

 anmodning informere den kontraherende stat, der meddeler oplysningerne, om  

 anvendelsen af de meddelte oplysninger og om det opnåede resultat.
c) Den kontraherende stat, der meddeler oplysningerne, skal være  

 forpligtet til at sikre, at de oplysninger, der meddeles, er nøjagtige og at  

 de er nødvendige for og svarer til det formål, hvortil de meddeles.
Ethvert  

 forbud mod meddelelse af oplysninger, foreskrevet i den gældende nationale  

 lovgivning, skal overholdes i overensstemmelse med artikel 37. Hvis det viser  

 sig, at der er meddelt unøjagtige oplysninger eller oplysninger, der ikke  

 burde være meddelt, skal den kontraherende stat, der modtager oplysningerne,  

 omgående informeres herom.
Denne stat skal være forpligtet til at rette eller  

 slette sådanne oplysninger.
d) Efter anmodning skal den pågældende person informeres, når der meddeles  

 oplysninger, der angår ham, og om anvendelsen af sådanne oplysninger.
Der  

 skal ikke være pligt til at give disse informationer, hvis det alt i alt  

 fremgår, at det offentliges interesse i at tilbageholde dem er større end den  

 pågældende persons interesse i at modtage dem.
I alle andre henseender skal  

 den pågældende persons ret til at blive informeret, når der meddeles  

 oplysninger, der angår ham, reguleres af den nationale lovgivning i den  

 kontraherende stat, hvortil anmodningen om information er fremsat.
e) Den kontraherende stat, der modtager oplysningerne, skal bære ansvaret  

 i overensstemmelse med dens nationale lovgivning over for enhver person, der  

 måtte lide retsstridig skade som et resultat af oplysninger, der er meddelt i  

 henhold til denne overenskomst.
Den kontraherende stat, der modtager  

 oplysningerne, kan ikke påberåbe sig over for den skadede person, at skaden  

 er forårsaget af den kontraherende stat, der meddeler oplysningerne.
f) Hvis der i den nationale lovgivning i den kontraherende stat, der  

 meddeler oplysningerne, er fastsat en frist for sletning af oplysninger, skal  

 denne stat tilkendegive en sådan frist, når oplysningerne meddeles.
Uanset en  

 sådan frist skal meddelte personoplysninger slettes, så snart de ikke længere  

 er nødvendige for det formål, hvortil de blev meddelt.
 g) Den meddelende og den modtagende kontraherende stat er forpligtet til  

 at føre officielle protokoller om meddelelse og modtagelse af  

 personoplysninger.
 h) Den meddelende og den modtagende kontraherende stat er forpligtet til  

 at tage effektive foranstaltninger for at beskytte meddelte personoplysninger  

 mod uautoriseret adgang, uautoriserede ændringer og uautoriseret udlevering.
Oprindeligt fremsat forslag § 1. Overenskomsten af 22. november 1995 mellem Kongeriget Danmark  

 og Forbundsrepublikken Tyskland til undgåelse af dobbeltbeskatning for så  

 vidt angår indkomst- og formueskatter og for så vidt angår skatter i boer, af  

 arv og af gave samt vedrørende bistand i skattesager kan tiltrædes på  

 Danmarks vegne.
Overenskomsten er optaget som bilag til denne lov.
 Stk. 2. Overenskomsten træder i kraft og får virkning i Danmark  

 efter bestemmelserne i artikel 49, stk. 2.
 Stk. 3. Overenskomsten af 30. januar 1962 mellem Kongeriget  

 Danmark og Forbundsrepublikken Tyskland til undgåelse af dobbeltbeskatning og  

 om gensidig administrativ og retslig bistand vedrørende skatter af indkomst  

 og formue samt erhvervsskat (Gewerbesteuer) og ejendomsskatter skal ophøre at  

 have virkning efter bestemmelserne i artikel 49, stk. 3, i overenskomsten af  

 22. november 1995.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Overenskomst mellem Kongeriget Danmark og Forbundsrepublikken Tyskland til undgåelse af dobbeltbeskatning for så vidt angår indkomst- og formueskatter og for så vidt angår skatter i boer, af arv og af gave samt vedrørende bistand i skattesager (Dansk-tysk skatte-overenskomst) Kongeriget Danmark og Forbundsrepublikken Tyskland, som ønsker at undgå  

 dobbeltbeskatning og at yde hinanden bistand i skattesager ved at indgå en ny  

 overenskomst, som er i overensstemmelse med de gældende forhold mellem de to  

 stater og med udviklingen i skattelovgivningen, er blevet enige om følgende  

 bestemmelser:
OVERENSKOMST MELLEM KONGERIGET DANMARK OG FORBUNDSREPUBLIKKEN TYSKLAND TIL UNDGÅELSE AF DOBBELTBESKATNING FOR SÅ VIDT ANGÅR INDKOMST- OG  

 FORMUESKATTER OG FOR SÅ VIDT ANGÅR SKATTER I BOER, AF ARV OG AF GAVE SAMT  

 VEDRØRENDE BISTAND I SKATTESAGER (DANSK-TYSK SKATTE-OVERENSKOMST) Kapitel I Almindelige bestemmelser Artikel 1 Formålet med overenskomsten De kontraherende stater skal arbejde sammen efter denne overenskomst for  

 at undgå dobbeltbeskatning og for at sikre påligningen af skatter.
De  

 kontraherende staters kompetente myndigheder skal til dette formål informere  

 hinanden med passende mellemrum om ændringer i deres skattelove, og de skal  

 holde konsultationer om, hvorledes de ovenfor nævnte formål kan opnås.
De  

 kompetente myndigheder kan træde i direkte forbindelse med hinanden indenfor  

 rammerne af denne overenskomst.
Artikel 2 Overenskomstens anvendelsesområde 1. Denne overenskomst skal finde anvendelse på følgende skatter, der  

 pålignes på en kontraherende stats, dens politiske underafdelingers eller  

 dens lokale myndigheders vegne, uden hensyn til hvorledes de opkræves:
a) Kapitel II på indkomst- og formueskatter, hvortil skal anses alle  

 skatter, der pålignes hele indkomsten, hele formuen eller dele af indkomsten  

 eller formuen, herunder skatter på fortjeneste ved afhændelse af rørlig  

 formue eller fast ejendom, så vel som skatter på formueforøgelse; b) Kapitel III på skatter i boer, af arv og af gave, hvortil skal anses  

 skatter, aa) der pålignes som følge af død i form af skatter på dødsboets corpus  

 (bomassen), som skatter på arv, som overførselsafgifter eller som skatter på  

 donationes mortis causa (dødsgaver), eller bb) der pålignes på overførsler inter vivos (i levende live), men kun,  

 fordi sådanne overførsler sker uden eller for mindre end fuldt vederlag; c) Kapitel IV på skatter af enhver art og beskrivelse, med mindre andet  

 fremgår af sammenhængen, men ikke for toldafgifter, eneretsafgifter eller  

 forbrugsafgifter; moms og luksusskatter anses ikke for at være  

 forbrugsafgifter i dette kapitel.
 2. De gældende skatter, som kapitlerne i overenskomsten skal finde  

 anvendelse på, er opregnet i bilaget til overenskomsten.
 3. Overenskomsten skal også finde anvendelse på alle skatter af samme  

 eller væsentlig samme art, der pålignes efter overenskomstens undertegnelse  

 som tillæg til eller i stedet for de gældende skatter.
 4. Denne overenskomst skal finde anvendelse på følgende:
a) Kapitel II på personer, der er hjemmehørende i en af eller begge de  

 kontraherende stater; b) Kapitel III på aa) dødsboer og arv i tilfælde, hvor arvelader på dødstidspunktet var  

 hjemmehørende i en af eller begge de kontraherende stater, og bb) gaver i tilfælde, hvor giveren på gavetidspunktet var hjemmehørende i  

 en af eller begge de kontraherende stater; c) Kapitel IV på enhver person, uanset han er hjemmehørende eller  

 statsborger i en kontraherende stat eller en anden stat.
Artikel 3 Almindelige definitioner 1. Medmindre andet fremgår af sammenhængen, har i denne overenskomst  

 følgende udtryk den nedenfor angivne betydning:
a) Udtrykkene »en kontraherende stat« og »den anden  

 kontraherende stat« betyder Forbundsrepublikken Tyskland eller  

 Kongeriget Danmark alt efter sammenhængen, og udtrykket »staterne«  

 betyder Forbundsrepublikken Tyskland eller Kongeriget Danmark; b) udtrykket »Forbundsrepublikken Tyskland« betyder det område,  

 hvor Forbundsrepublikken Tysklands skattelove gælder, så vel som området med  

 havbunden, dens undergrund og de overliggende vande, som støder op til  

 Forbundsrepublikken Tysklands territorialfarvand, i det omfang  

 Forbundsrepublikken Tyskland i overensstemmelse med folkeretten udøver  

 suverænitetsrettigheder og jurisdiktion der med efterforskning og udnyttelse  

 af naturforekomster; c) udtrykket »Danmark« betyder Kongeriget Danmark, herunder  

 ethvert område uden for Danmarks territorialfarvand, som ifølge dansk  

 lovgivning og i overensstemmelse med folkeretten er eller senere måtte blive  

 betegnet som et område, inden for hvilket Danmark kan udøve  

 suverænitetsrettigheder med hensyn til efterforskning og udnyttelse af  

 naturforekomster på havbunden, dens undergrund og de overliggende vande og  

 med hensyn til andre aktiviteter med henblik på økonomisk efterforskning og  

 udnyttelse af området; udtrykket omfatter ikke Færøerne og Grønland; d) udtrykket »person« omfatter en fysisk person og et selskab; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykket »fast ejendom« skal tillægges den betydning, som  

 det har i lovgivningen i den kontraherende stat, hvori ejendommen er  

 beliggende.
Udtrykket skal i alle tilfælde omfatte tilbehør til fast ejendom,  

 husdyrbesætning og redskaber, der anvendes i land- og skovbrug, rettigheder  

 på hvilke civilretten om fast ejendom finder anvendelse, brugsrettigheder til  

 fast ejendom, samt rettigheder til varierende eller faste ydelser, der  

 betales for udnyttelsen af eller retten til at udnytte mineralforekomster,  

 kilder og andre naturforekomster; skibe, både og luftfartøjer skal ikke anses  

 for fast ejendom; g) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; h) udtrykket »international trafik« betyder enhver transport med  

 et skib eller luftfartøj, der anvendes af et foretagende, hvis virkelige  

 ledelse har sit sæde i en kontraherende stat, bortset fra tilfælde, hvor  

 skibet eller luftfartøjet udelukkende anvendes mellem pladser i den anden  

 kontraherende stat; i) udtrykket »ejendom, som udgør en del af dødsboet efter, eller en  

 del af en gave ydet af, en person, der er hjemmehørende i en kontraherende  

 stat« omfatter alle formuegoder, hvis overdragelse eller overførsel er  

 undergivet en skat, der er omfattet af kapitel III i overenskomsten; j) udtrykket »statsborger« betyder aa) for så vidt angår Tyskland, enhver tysker som omhandlet i § 116,  

 stykke 1, i Forbundsrepublikken Tyskland's grundlov og enhver juridisk  

 person, interessentskab eller forening, der består i kraft af den gældende  

 lovgivning i Forbundsrepublikken Tyskland; bb) for så vidt angår Danmark, enhver fysisk person, der har  

 statsborgerret i Danmark, og enhver juridisk person, interessentskab eller  

 forening, der består i kraft af den gældende lovgivning i Danmark; k) udtrykket »kompetent myndighed« betyder aa) for så vidt angår Forbundsrepublikken Tyskland,  

 Forbundsfinansministeriet eller det organ, hvortil det har delegeret sin  

 myndighed; bb) for så vidt angår Danmark, skatteministeren eller hans befuldmægtigede  

 stedfortræder.
 2. Ved anvendelsen af overenskomsten i en kontraherende stat skal,  

 medmindre andet følger af sammenhængen, ethvert udtryk, som ikke er defineret  

 deri, tillægges den betydning, som det har i denne stats lovgivning om de  

 skatter, hvorpå overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« a) for så vidt angår indkomst- og formueskatter, en person, som i henhold  

 til lovgivningen i denne stat er skattepligtig der på grund af hjemsted,  

 bopæl, ledelsens sæde eller ethvert andet lignende kriterium.
Dette udtryk  

 omfatter dog ikke en person, hvis skattepligt i denne stat er begrænset til  

 indkomst fra kilder i denne stat eller der beroende formue; b) for så vidt angår skatter i boer, af arv eller af gave, en person, som  

 i henhold til lovgivningen i denne stat er skattepligtig der med hensyn til  

 et bo eller en gave på grund af hjemsted, bopæl, ledelsens sæde eller ethvert  

 andet lignende kriterium.
Dette udtryk omfatter dog ikke en person, hvis bo  

 eller hvis gave er skattepligtig i denne stat udelukkende på grund af  

 formuegoder, som befinder sig der.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
a) han skal anses for at være hjemmehørende i den stat, i hvilken han har  

 en fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, i  

 hvilken han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, i hvilken han er statsborger; d) hvis han er statsborger i begge stater, eller hvis han ikke er  

 statsborger i nogen af dem, skal de kompetente myndigheder i de kontraherende  

 stater afgøre spørgsmålet ved gensidig aftale.
 3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge de kontraherende stater, skal den anses for at være  

 hjemmehørende i den stat, i hvilken dens virkelige ledelse har sit sæde.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes, b) en filial, c) et kontor, d) en fabrik, e) et værksted, og f) en mine, en olie- eller gaskilde, et stenbrud eller ethvert andet sted,  

 hvor naturforekomster udvindes.
 3. Et bygnings-, anlægs- eller monteringsarbejde udgør kun et fast  

 driftssted, hvis det varer mere end 12 måneder.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende til oplagring, udstilling eller  

 udlevering af varer tilhørende foretagendet; b) opretholdelsen af et varelager, tilhørende foretagendet, udelukkende  

 til oplagring, udstilling eller udlevering; c) opretholdelsen af et varelager, tilhørende foretagendet, udelukkende  

 til bearbejdelse eller forarbejdelse hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende for at udøve  

 enhver anden virksomhed af forberedende eller hjælpende art for foretagendet; f) opretholdelsen af et fast forretningssted udelukkende til udøvelse af  

 flere af de i litra a) - e) nævnte formål, forudsat, at virksomheden på det  

 faste forretningssted, der er et resultat af denne kombination, er af  

 forberedende eller hjælpende art.
 5. I tilfælde, hvor en person, der ikke er en sådan uafhængig  

 repræsentant, som omhandles i stykke 6, handler på et foretagendes vegne og  

 har og sædvanligvis udøver i en kontraherende stat en fuldmagt til at indgå  

 aftaler i foretagendets navn, anses foretagendet uanset bestemmelserne i  

 stykke 1 og 2 for ved anvendelsen af kapitel II at have fast driftssted i  

 denne stat med hensyn til enhver virksomhed, som han foretager for  

 foretagendet, medmindre hans virksomhed er begrænset til sådanne, som nævnt i  

 stykke 4, som, hvis den udøves gennem et fast forretningssted, ikke ville  

 gøre dette faste forretningssted til et fast driftssted ihenhold til  

 bestemmelserne i pågældende stykke.
 6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller anden uafhængig repræsentant, forudsat  

 at disse personer handler inden for rammerne af deres sædvanlige  

 erhvervsvirksomhed.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i denne anden stat,  

 skal ikke i sig selv medføre, at et af de to selskaber anses for et fast  

 driftssted for det andet.
Kapitel II Beskatning af indkomst og formue Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- og skovbrug), der er  

 beliggende i den anden kontraherende stat, kan beskattes i denne anden stat.
 2. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller bortforpagtning så vel som fra  

 enhver anden form for benyttelse af fast ejendom.
 3. Bestemmelserne i stykke 1 og 2 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste indvundet af et foretagende i en kontraherende stat kan kun  

 beskattes i denne stat, medmindre foretagendet driver erhvervsvirksomhed i  

 den anden kontraherende stat gennem et der beliggende fast driftssted.  

 Såfremt foretagendet driver sådan virksomhed, kan dets fortjeneste beskattes  

 i den anden stat, men dog kun for så vidt angår den del deraf, som kan  

 henføres til dette faste driftssted.
 2. I tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, skal der under iagttagelse af bestemmelserne i stykke 3 i  

 hver kontraherende stat til dette faste driftssted henføres den fortjeneste,  

 som det kunne forventes at have opnået, hvis det havde været et frit og  

 uafhængigt foretagende, som udøvede den samme eller lignende virksomhed på  

 samme eller lignende vilkår, og som under fuldstændig frie forhold afsluttede  

 forretninger med det foretagende, hvis faste driftssted det er.
 3. Ved fastsættelsen af et fast driftssteds fortjeneste skal det være  

 tilladt at fradrage udgifter, som er afholdt for det faste driftssted,  

 herunder udgifter til ledelse og almindelig administration, hvad enten de er  

 afholdt i den stat, hvori det faste driftssted er beliggende, eller andre  

 steder.
 4. I det omfang det har været sædvane i en kontraherende stat at fastsætte  

 den fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 fastsætte den skattepligtige fortjeneste på grundlag af en sådan  

 sædvanemæssig fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der er  

 fastlagt i denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 6. Ved anvendelsen af de foranstående stykker skal den fortjeneste, der  

 henføres til det faste driftssted, fastsættes efter samme metode år for år,  

 medmindre der er god og fyldestgørende grund for en anden fremgangsmåde.
 7. I tilfælde, hvor en fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
Artikel 8 Skibsfart, transport ad indre vandveje og luftfart 1. Fortjeneste ved skibs- eller luftfartsvirksomhed i international trafik  

 kan kun beskattes i den kontraherende stat, hvori foretagendets virkelige  

 ledelse har sit sæde.
Sådan fortjeneste omfatter også indkomst indvundet af  

 foretagendet ved anvendelse, vedligeholdelse eller udlejning af containere  

 (herunder anhængere, pramme og lignende materiel til transport af  

 containere), anvendt til transport af varer i international trafik, hvis  

 denne indkomst udgør en del af den fortjeneste, som er omhandlet i den  

 foregående sætning.
 2. Fortjeneste ved driften af både, der anvendes ved transport ad indre  

 vandveje, kan kun beskattes i den kontraherende stat, hvori foretagendets  

 virkelige ledelse har sit sæde.
 3. Såfremt den virkelige ledelse for et foretagende, der driver  

 skibsfartsvirksomhed, eller transportvirksomhed ad indre vandveje, har sit  

 sæde om bord på et skib eller en båd, skal foretagendet anses for at have sit  

 sæde i den kontraherende stat, i hvilken skibet eller båden har sit hjemsted,  

 eller, såfremt et sådant ikke findes, i den kontraherende stat, i hvilken  

 skibets eller bådens reder er hjemmehørende.
 4. Bestemmelserne i stykke 1 og 2 skal også finde anvendelse på  

 fortjeneste ved deltagelse i en pool, i et forretningsfællesskab (joint  

 business) eller i en international driftsorganisation.
 5. Med hensyn til fortjeneste oppebåret af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 stykke 1 og 4 kun finde anvendelse på den del af fortjenesten, som svarer til  

 den andel i konsortiet, der ejes af den danske partner i Scandinavian  

 Airlines System (SAS), Det Danske Luftfartsselskab (DDL).
Artikel 9 Indbyrdes forbundne foretagender 1. I tilfælde, hvor a) et foretagende i en kontraherende stat direkte eller indirekte deltager  

 i ledelsen af, kontrollen af eller kapitalen i et foretagende i den anden  

 kontraherende stat, eller b) samme personer direkte eller indirekte deltager i ledelsen af,  

 kontrollen af eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være aftalt mellem uafhængige  

 foretagender, kan enhver fortjeneste, som, hvis disse vilkår ikke havde  

 foreligget, ville være tilfaldet et af disse foretagender, men som på grund  

 af disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til fortjenesten for et  

 foretagende i denne stat medregner, og i overensstemmelse hermed beskatter,  

 fortjeneste, som et foretagende i den anden kontraherende stat er blevet  

 beskattet af i denne anden stat, og denne anden kontraherende stat er enig i,  

 at den således medregnede fortjeneste er fortjeneste, som ville være  

 tilfaldet foretagendet i den førstnævnte stat, hvis vilkårene mellem de to  

 foretagender havde været de samme, som ville være aftalt mellem uafhængige  

 foretagender, så skal denne anden stat foretage en dertil svarende regulering  

 af det skattebeløb, som er beregnet der af fortjenesten, i det omfang dette  

 er nødvendigt for at undgå dobbeltbeskatning.
Ved reguleringen skal der tages  

 hensyn til de øvrige bestemmelser i denne overenskomst, og de kontraherende  

 staters kompetente myndigheder skal om nødvendigt rådføre sig med hinanden.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
2. Sådant udbytte kan også beskattes i den kontraherende stat, hvori det  

 udbyttebetalende selskab er hjemmehørende, i henhold til lovgivningen i denne  

 stat, men den skat der pålignes må, såfremt modtageren er udbyttets  

 retmæssige ejer, ikke overstige 15 pct. af bruttobeløbet af udbyttet.
Dette  

 stykke berører ikke adgangen til at beskatte selskabet af den fortjeneste,  

 hvoraf udbyttet er udbetalt.
3. Uanset stykke 2 må skatten ikke overstige 5 pct. af bruttobeløbet af  

 udbyttet, hvis den retmæssige ejer af udbyttet er et selskab, som direkte  

 ejer mindst 10 pct. af kapitalen i det udbyttebetalende selskab.
Dette stykke  

 berører ikke en gunstigere behandling af udbyttet i henhold til direktiv  

 90/435/EØF af 23. juli 1990 om en fælles beskatningsordning for moder- og  

 datterselskaber fra forskellige medlemsstater (EFT nr.
L225/6).
4. Udtrykket »udbytte« betyder i denne artikel indkomst af  

 aktier, »jouissance« aktier eller »jouissance«  

 rettigheder, mineaktier, stifteranparter eller andre rettigheder, der ikke er  

 gældsfordringer, og som giver ret til andel i fortjeneste, såvel som anden  

 indkomst, der er undergivet samme skattemæssige behandling som indkomst af  

 aktier i henhold til lovgivningen i den stat, i hvilken det udloddende  

 selskab er hjemmehørende.
Udtrykket »udbytte« omfatter ligeledes i  

 Forbundsrepublikken Tyskland en stille deltagers indkomst fra hans deltagelse  

 som sådan, indkomst fra et »partiarisches Darlehen«,  

 »Gewinnobligationer« og lignende overskudsafhængig afkast så vel  

 som udlodninger fra certifikater i investeringsforeninger.
5. Uanset stykke 2 og 3 kan indkomst, som oppebæres fra rettigheder eller  

 fordringer, der deltager i overskud (herunder i Forbundsrepublikken Tyskland  

 en stille deltagers indkomst fra hans deltagelse som sådan eller fra et  

 »partiarishes Darlehen« eller »Gewinnobligationer«),  

 beskattes i den kontraherende stat, hvorfra den hidrører, i henhold til  

 lovgivningen i denne stat, hvis den er fradragsberettiget ved fastsættelsen  

 af skyldnerens overskud.
Den skat som pålignes må dog ikke overstige 25 pct.  

 af bruttobeløbet af denne indkomst.
6. Bestemmelserne i stykke 1, 2 og 5 skal ikke finde anvendelse, såfremt  

 udbyttets retmæssige ejer, der er hjemmehørende i en kontraherende stat,  

 driver erhvervsvirksomhed i den anden kontraherende stat, i hvilken det  

 udbyttebetalende selskab er hjemmehørende, gennem et der beliggende fast  

 driftssted eller udøver frit erhverv i denne anden stat fra et der beliggende  

 fast sted, og den aktiebesiddelse, som ligger til grund for udlodningen af  

 udbyttet, har direkte forbindelse med et sådant fast driftssted eller fast  

 sted.
I så fald skal bestemmelserne henholdsvis i artikel 7 eller i artikel  

 14 finde anvendelse.
 7. I tilfælde, hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, undtagen i det omfang udbyttet udbetales til en person, der er  

 hjemmehørende i denne anden stat, eller i det omfang den aktiebesiddelse, som  

 ligger til grund for udlodningen af udbyttet, har direkte forbindelse med et  

 fast driftssted eller et fast sted, der er beliggende i denne anden stat,  

 eller undergive selskabets ikke-udloddede fortjeneste nogen skat på  

 ikke-udloddet fortjeneste, selv om det udbetalte udbytte eller den  

 ikke-udloddede fortjeneste helt eller delvis består af fortjeneste eller  

 indkomst hidrørende fra denne anden stat.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan, hvis denne  

 person er den retmæssige ejer, kun beskattes i denne anden stat.
2. Udtrykket »renter« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller forskrivninger, herunder agiobeløb og  

 gevinster, der knytter sig til sådanne gældsbeviser, obligationer eller  

 forskrivninger.
Straftillæg som følge af for sen betaling skal ikke anses for  

 renter i denne artikel.
Udtrykket »renter« omfatter dog ikke  

 indkomst, som er omfattet af artikel 10.
3. Bestemmelserne i stykke 1 skal ikke finde anvendelse, såfremt renternes  

 retmæssige ejer, der er hjemmehørende i en kontraherende stat, driver  

 erhvervsvirksomhed i den anden kontraherende stat, hvorfra renterne hidrører,  

 gennem et der beliggende fast driftssted eller udøver frit erhverv i denne  

 anden stat fra et der beliggende fast sted, og den fordring, som ligger til  

 grund for de udbetalte renter, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller i artikel 14 finde anvendelse.
4. I tilfælde, hvor der er en særlig forbindelse mellem den, der betaler  

 renterne, og den retmæssige ejer, eller mellem disse og en tredje person, og  

 det som rente betalte beløb overstiger - uanset af hvilken grund - det  

 rentebeløb, som ville være blevet aftalt mellem skyldneren og den retmæssige  

 ejer, såfremt den nævnte forbindelse ikke havde foreligget, skal  

 bestemmelserne i denne artikel ikke finde anvendelse på det overskydende  

 rentebeløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan, hvis denne  

 person er den retmæssige ejer, kun beskattes i denne anden stat.
 2. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til et litterært, kunstnerisk eller videnskabeligt  

 arbejde herunder spillefilm, film- eller videobåndoptagelser til fjernsyn  

 eller optagelser til radio, ethvert patent, varemærke, mønster eller model,  

 tegning, hemmelig formel eller fremstillingsmetode eller for oplysninger om  

 industrielle, kommercielle eller videnskabelige erfaringer.
3. Bestemmelserne i stykke 1 skal ikke finde anvendelse, såfremt  

 royaltybeløbets retmæssige ejer, der er hjemmehørende i en kontraherende  

 stat, driver erhvervsvirksomhed i den anden kontraherende stat, hvorfra  

 royaltybeløbet hidrører, gennem et der beliggende fast driftssted eller  

 udøver frit erhverv i denne anden stat fra et der beliggende fast sted, og  

 den rettighed eller ejendom, som ligger til grund for de udbetalte royalties,  

 har direkte forbindelse med et sådant fast driftssted eller fast sted.
I så  

 fald skal bestemmelserne henholdsvis i artikel 7 eller i artikel 14 finde  

 anvendelse.
4. I tilfælde, hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når hensyn tages til den anvendelse,  

 rettighed eller oplysning, for hvilken de er betalt, overstiger det beløb,  

 som ville være blevet aftalt mellem skyldneren og den retmæssige ejer,  

 såfremt den nævnte forbindelse ikke havde foreligget, skal bestemmelserne i  

 denne artikel ikke finde anvendelse på det overskydende beløb.
I så fald skal  

 det overskydende beløb kunne beskattes i overensstemmelse med lovgivningen i  

 hver af de kontraherende stater under hensyntagen til de øvrige bestemmelser  

 i denne overenskomst.
Artikel 13 Fortjeneste ved afhændelse af formuegenstande 1. Fortjeneste, som en person, der er hjemmehørende i en kontraherende  

 stat, erhverver ved afhændelse af fast ejendom som er beliggende i den anden  

 kontraherende stat, kan beskattes i denne anden stat.
Fortjeneste ved  

 afhændelse af aktier, rettigheder eller en andel i et selskab, enhver anden  

 juridisk person eller et interessentskab, hvis aktiver hovedsagelig består  

 af, eller af rettigheder til, fast ejendom, der er beliggende i en  

 kontraherende stat, eller af aktier i et selskab, hvis aktiver hovedsagelig  

 består af, eller af rettigheder til, sådan fast ejendom, der er beliggende i  

 en kontraherende stat, kan beskattes i den stat, hvori den faste ejendom er  

 beliggende.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
3. Fortjeneste ved afhændelse af skibe eller luftfartøjer, der anvendes i  

 international trafik, af både, der anvendes ved transport ad indre vandveje,  

 eller af rørlig formue, som er knyttet til driften af sådanne skibe,  

 luftfartøjer eller både, kan kun beskattes i den kontraherende stat, hvori  

 foretagendets virkelige ledelse har sit sæde.
Artikel 8, stykke 3, skal finde  

 tilsvarende anvendelse.
 Med hensyn til fortjeneste oppebåret af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 dette stykke kun finde anvendelse på den del af fortjenesten, som svarer til  

 den andel i konsortiet, der ejes af den danske partner i Scandinavian  

 Airlines System (SAS), Det Danske Luftfartsselskab (DDL).
 4. Indkomst eller fortjeneste ved afhændelse af alle andre aktiver end de  

 i stykke 1, 2 og 3 omhandlede kan kun beskattes i den kontraherende stat,  

 hvori afhænderen er hjemmehørende.
5. I tilfælde, hvor en fysisk person, som var hjemmehørende i en  

 kontraherende stat for en periode af mindst 5 år, og som er blevet  

 hjemmehørende i den anden kontraherende stat, skal stykke 4 ikke berøre den  

 førstnævnte stats ret til i henhold til dens nationale lovgivning at beskatte  

 personen af værdistigning på aktier op til flytningen af hjemsted.
Når  

 aktierne efterfølgende afhændes og fortjenesten ved sådan afhændelse bliver  

 beskattet i den anden kontraherende stat i henhold til stykke 4, skal den  

 anden stat indrømme fradrag i skatten af den indkomst for et beløb svarende  

 til den indkomstskat, som var betalt i den førstnævnte stat.
Et sådant  

 fradrag skal dog ikke kunne overstige den del af indkomstskatten, som  

 beregnet inden fradraget er indrømmet, som kan henføres til den indkomst, som  

 kan beskattes i førstnævnte stat i henhold til første sætning i dette stykke.
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en person, der er hjemmehørende i en kontraherende  

 stat, kan kun beskattes i denne stat, medmindre han har et fast sted, som til  

 stadighed står til rådighed for ham i den anden kontraherende stat med  

 henblik på udøvelse af hans virksomhed.
Såfremt han har et sådant fast sted,  

 kan indkomsten beskattes i den anden stat, men kun i det omfang den kan  

 henføres til dette faste sted.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18, 19 og 20 ikke medfører  

 andet, kan gage, løn og andet lignende vederlag for personligt arbejde i  

 tjenesteforhold oppebåret af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold, udført i den anden kontraherende stat, kun beskattes i den  

 førstnævnte stat, såfremt:
a) arbejdet er udført i den anden stat i en periode eller i perioder, der  

 tilsammen ikke overstiger 183 dage i det pågældende kalenderår, og b) vederlaget betales af en arbejdsgiver eller for en arbejdsgiver, der  

 ikke er hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik eller om bord på en båd, der  

 anvendes til transport af indre vandveje, beskattes i den kontraherende stat,  

 i hvilken foretagendets virkelige ledelse har sit sæde.
I tilfælde, hvor en  

 person, der er hjemmehørende i Danmark, modtager vederlag for personligt  

 arbejde udført på et luftfartøj, drevet af Scandinavian Airlines System (SAS)  

 i international trafik, kan et sådant vederlag kun beskattes i Danmark.
4. Bestemmelserne i stykke 2 skal ikke finde anvendelse for vederlag for  

 arbejde inden for rammerne af professionel udlejning af arbejdskraft.
I  

 henhold til artikel 43 skal de kompetente myndigheder indgå de nødvendige  

 aftaler for at undgå dobbelt påligning af kildeskatter og for at sikre begge  

 kontraherende staters skattekrav.
Artikel 16 Bestyrelseshonorarer 1. Bestyrelseshonorarer og lignende betalinger, som oppebæres af en  

 person, der er hjemmehørende i en kontraherende stat, i hans egenskab af  

 medlem af bestyrelsen for et selskab, der er hjemmehørende i den anden  

 kontraherende stat, kan beskattes i denne anden stat.
 2. Løn, gage og andet lignende vederlag, som oppebæres af en person, der  

 er hjemmehørende i en kontraherende stat, eller flere sådanne personer i  

 egenskab af funktionær, der efter erhvervslovgivningen er ansvarlig for  

 ledelsen af et selskab, som er hjemmehørende i den anden kontraherende stat,  

 kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 7, 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller musiker, eller som sportsmand, ved hans virksomhed, udøvet i denne  

 egenskab i den anden kontraherende stat, beskattes i denne anden stat.
 2. I tilfælde, hvor indkomst ved den virksomhed, som udøves af en  

 optrædende kunstner eller en sportsmand i hans egenskab som sådan, ikke  

 tilfalder kunstneren eller sportsmanden selv, men en anden person, kan denne  

 indkomst, uanset bestemmelserne i artiklerne 7, 14 og 15, beskattes i den  

 kontraherende stat, i hvilken kunstnerens eller sportmandens virksomhed  

 udøves.
 3. Bestemmelserne i stykke 1 og 2 skal ikke finde anvendelse for  

 virksomhed fra kunstnere og sportsfolk, hvis deres besøg i en kontraherende  

 stat udelukkende eller i væsentligt omfang direkte eller indirekte er støttet  

 af offentlige midler fra den anden kontraherende stat.
Artikel 18 Pensioner og lignende betalinger 1. Såfremt bestemmelserne i artikel 19, stykke 2, ikke medfører andet, kan  

 pensioner og lignende betalinger, der udbetales for tidligere personligt  

 arbejde i tjenesteforhold til en person, der er hjemmehørende i en  

 kontraherende stat, kun beskattes i denne stat.
 2. Uanset bestemmelserne i stykke 1 kan betalinger, som en fysisk person,  

 der er hjemmehørende i en kontraherende stat, oppebærer i henhold til  

 sociallovgivningen i den anden kontraherende stat, kun beskattes i denne  

 anden stat.
 3. Pensioner og andre periodiske eller ikke-periodiske betalinger, som en  

 kontraherende stat eller en anden juridisk person under denne stats  

 offentligretlige eller privatretlige lovgivning yder som godtgørelse for  

 skade, der er opstået som følge af krigshandlinger eller politisk  

 forfølgelse, kan kun beskattes i denne stat.
 4. For så vidt angår en fysisk person, som var hjemmehørende i en  

 kontraherende stat og som er blevet hjemmehørende i den anden kontraherende  

 stat, skal stykke 1 eller artikel 21 ikke berøre den førstnævnte stats ret  

 til i henhold til dens nationale lovgivning at beskatte pensioner, andre  

 lignende betalinger og livrenter, som tilfalder en sådan fysisk person fra  

 den førstnævnte stat, med mindre en sådan fysisk person blev hjemmehørende i  

 den anden stat, før denne overenskomst trådte i kraft.
 5. Udtrykket »livrente« betyder en fastsat sum, der er periodisk  

 betalbar til fastsatte tidspunkter, enten for livstid eller for et bestemt  

 tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt vederlag  

 i penge eller penges værdi.
6. Underholdsbidrag og andre tilsvarende ydelser, der hidrører fra en  

 kontraherende stat og betales til en person, der er hjemmehørende i den anden  

 kontraherende stat, kan kun beskattes i denne anden stat.
Ved fastsættelsen  

 af skattepligtig indkomst for en fysisk person, der er hjemmehørende i  

 Forbundsrepublikken Tyskland, skal der indrømmes fradrag for underholdsbidrag  

 og lignende beløb, som er betalt til en fysisk person, der er hjemmehørende i  

 Danmark, med det beløb, som ville være indrømmet, hvis den sidstnævnte person  

 var omfattet af fuld skattepligt til Forbundsrepublikken Tyskland.
Artikel 19 Offentlige hverv 1. Vederlag - undtagen pensioner - der udbetales af en kontraherende stat,  

 en enkeltstat (»Land«), en politisk underafdeling eller lokal  

 myndighed eller en anden juridisk person under den offentligretlige  

 lovgivning i en af de to stater til en fysisk person for udførelse af hverv,  

 kan kun beskattes i denne stat.
Sådant vederlag kan imidlertid kun beskattes  

 i den anden kontraherende stat, hvis hvervet er udført i denne stat, hvis den  

 fysiske person er hjemmehørende i denne stat og ikke er statsborger i den  

 førstnævnte stat, og den førstnævnte stat ikke i henhold til dens lovgivning  

 har hjemmel til at påligne den i første sætning omhandlede skat.
 2. Pensioner, som udbetales af en kontraherende stat, en enkeltstat  

 (»Land«), en politisk underafdeling eller lokal myndighed eller en  

 anden juridisk person under den offentligretlige lovgivning i en af de to  

 stater til en fysisk person for tidligere udførelse af hverv, kan kun  

 beskattes i denne stat.
 3. Bestemmelserne i artiklerne 15, 16 og 18 skal finde anvendelse på  

 vederlag og pensioner, der udbetales for udførelse af hverv i forbindelse med  

 erhvervsvirksomhed, der drives af en kontraherende stat, en enkeltstat  

 (»Land«), en politisk underafdeling eller lokal myndighed eller en  

 anden juridisk person under den offentligretlige lovgivning i en af de to  

 stater.
4. Stykke 1 og, i tilfælde af litra a) nedenfor, stykke 1 og 2 skal også  

 finde anvendelse for beløb, som er betalt a) for så vidt angår Forbundsrepublikken Tyskland af »Deutsche Post  

 AG«, »Deutsche Postbank AG«, »Deutsche Telekom AG«,  

 og »Deutsche Bundesbahn AG«, til tjenestemænd, så vel som beløb  

 betalt af den tyske centralbank (»Deutsche Bundesbank«), og for så  

 vidt angår Danmark af Post- og Telegrafvæsenet, Danske Statsbaner og Danmarks  

 Nationalbank; b) af eller på vegne af det tyske Goethe Institut eller Det Danske  

 Kulturinstitut, så vel som andre lignende eller tilsvarende institutioner,  

 som bestemmes af de kontraherende staters kompetente myndigheder, for hverv  

 udført for disse institutioner; c) som et udligningstillæg fra offentlige midler i en kontraherende stat  

 til lærer-personale, som er midlertidigt ansat i den anden kontraherende  

 stat, og for sådanne beløb, som betales direkte eller indirekte fra  

 offentlige midler af institutioner, som bestemmes af de kontraherende staters  

 kompetente myndigheder.
 I tilfælde, hvor sådanne beløb ikke er skattepligtige i den kontraherende  

 stat, hvorfra de er betalt, skal bestemmelserne i artikel 15 finde  

 anvendelse.
Artikel 20 Studerende Beløb, som en studerende, erhvervspraktikant eller lærling, som er eller  

 umiddelbart før besøget i en kontraherende stat var hjemmehørende i den anden  

 kontraherende stat, og som opholder sig i den førstnævnte stat udelukkende i  

 studie- eller uddannelsesøjemed, modtager til sit underhold, sit studium  

 eller sin uddannelse, skal ikke beskattes i den førstnævnte stat under  

 forudsætning af, at sådanne beløb hidrører fra kilder uden for denne stat.
Artikel 21 Andre indkomster 1. Indkomster, der oppebæres af en i en kontraherende stat hjemmehørende  

 person, og som ikke er behandlet i de foranstående artikler, kan, uanset  

 hvorfra de hidrører, kun beskattes i denne stat.
2. Bestemmelserne i stykke 1 skal ikke finde anvendelse på anden indkomst  

 end indkomst af fast ejendom som defineret i artikel 3, stykke 1, litra f),  

 såfremt den i en kontraherende stat hjemmehørende modtager af sådan indkomst  

 driver erhvervsvirksomhed i den anden kontraherende stat gennem et der  

 beliggende fast driftssted, eller udøver frit erhverv i denne anden stat fra  

 et der beliggende fast sted, og den rettighed eller ejendom, som ligger til  

 grund for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller i artikel 14 finde anvendelse.
Artikel 22 Formue 1. Fast ejendom, som ejes af en person, der er hjemmehørende i en  

 kontraherende stat, og som er beliggende i den anden kontraherende stat, kan  

 beskattes i denne anden stat.
 2. Rørlig formue, der udgør en del af erhvervsformuen i et fast  

 driftssted, som et foretagende i en kontraherende stat har i den anden  

 kontraherende stat, eller rørlig formue, der hører til et fast sted, som en  

 person, der er hjemmehørende i en kontraherende stat, har til rådighed til  

 udøvelse af frit erhverv i den anden kontraherende stat, kan beskattes i  

 denne anden stat.
3. Skibe og luftfartøjer, der anvendes i international trafik, både, der  

 anvendes ved transport ad indre vandveje, samt rørlig formue, som er knyttet  

 til driften af sådanne skibe, luftfartøjer og både, kan kun beskattes i den  

 kontraherende stat, hvori foretagendets virkelige ledelse har sit sæde.  

 Artikel 8, stykke 3, skal finde tilsvarende anvendelse.
Med hensyn til formue  

 i det danske, norske og svenske luftfartskonsortium Scandinavian Airlines  

 System (SAS) skal bestemmelserne i dette stykke kun finde anvendelse på den  

 del af formuen, som svarer til den andel i konsortiet, der ejes af den danske  

 partner i Scandinavian Airlines System (SAS), Det Danske luftfartsselskab  

 (DDL).
 4. Al anden formue tilhørende en person, der er hjemmehørende i en  

 kontraherende stat, kan kun beskattes i denne stat.
Artikel 23 Virksomhed i forbindelse med forundersøgelser, efterforskning eller  

 udvinding af kulbrinter 1. Uanset bestemmelserne i artiklerne 5 og 14 skal en person, der er  

 hjemmehørende i en kontraherende stat og udøver virksomhed i forbindelse med  

 forundersøgelser, efterforskning eller udvinding af kulbrinter i den anden  

 kontraherende stat, med hensyn til denne virksomhed anses for at udøve  

 virksomhed i denne anden kontraherende stat gennem et der beliggende fast  

 driftssted eller fast sted.
2. Bestemmelserne i stykke 1 skal ikke finde anvendelse i tilfælde, hvor  

 virksomheden er udøvet i en periode eller perioder, der sammenlagt ikke  

 overstiger 30 dage i en 12 måneders periode.
Ved anvendelsen af dette stykke  

 skal imidlertid virksomhed, udøvet af et foretagende, der er forbundet med et  

 andet foretagende som omhandlet i artikel 9, anses som udøvet af det  

 foretagende, til hvilket det er forbundet, hvis den pågældende virksomhed er  

 væsentlig den samme som den, der udøves af det sidstnævnte foretagende.
3. Uanset bestemmelserne i stykke 1 og 2, skal boreplatform-virksomhed  

 udøvet uden for kysten kun udgøre et fast driftssted, hvis virksomheden er  

 udøvet i en periode eller perioder, der sammenlagt overstiger 365 dage inden  

 for en 18 måneders periode.
Ved anvendelsen af dette stykke skal imidlertid  

 virksomhed, udøvet af et foretagende, der er forbundet med et andet  

 foretagende som omhandlet i artikel 9, anses som udøvet af det foretagende,  

 til hvilket det er forbundet, hvis den pågældende virksomhed er væsentlig den  

 samme som den, der udøves af det sidstnævnte foretagende.
 4. Uanset bestemmelserne i stykke 1 og 2, kan fortjeneste, der oppebæres  

 af en person, der er hjemmehørende i en kontraherende stat, ved transport med  

 skib eller luftfartøj af forsyninger eller mandskab til et sted, hvor der i  

 den anden kontraherende stat drives virksomhed uden for kysten i forbindelse  

 med forundersøgelser, efterforskning eller udvinding af kulbrinter, eller ved  

 drift af bugserbåde og lignende fartøjer i forbindelse med sådan virksomhed,  

 kun beskattes i den kontraherende stat, i hvilken foretagendets virkelige  

 ledelse har sit sæde.
 5. Gage, løn og andre lignende vederlag, som en fysisk person, der er  

 hjemmehørende i en kontraherende stat, oppebærer for personligt arbejde i  

 tjenesteforhold, som udføres om bord på et skib eller luftfartøj, som  

 omhandlet i stykke 4, skal beskattes i overensstemmelse med artikel 15,  

 stykke 3.
 6. Uanset bestemmelserne i artikel 13, skal kapitalgevinst på  

 boreplatforme anvendt i forbindelse med den i stykke 3 nævnte virksomhed, som  

 anses for oppebåret af en person, der er hjemmehørende i en kontraherende  

 stat, når boreplatform-virksomheden ophører med at være skattepligtig i den  

 anden kontraherende stat, være fritaget for beskatning i denne anden stat.  

 Ved anvendelsen af dette stykke betyder udtrykket »kapitalgevinst«  

 det beløb, hvormed markedsværdien på tidspunktet for overførslen overstiger  

 restværdien på dette tidspunkt forhøjet med enhver foretagen nedskrivning.
Artikel 24 Undgåelse af dobbeltbeskatning 1. For så vidt angår en person, der er hjemmehørende i Forbundsrepublikken  

 Tyskland, bestemmes beskatningen efter følgende regler:
a) Såfremt bestemmelserne i litra b) ikke finder anvendelse, skal der fra  

 grundlaget for tysk skat undtages indkomst fra Danmark og i Danmark  

 beliggende formuegoder, som i henhold til denne overenskomst kan beskattes i  

 Danmark.
Forbundsrepublikken Tyskland forbeholder sig dog retten til at tage  

 hensyn til den således undtagne indkomst eller formuegode ved fastsættelsen  

 af skattesatsen.
 Med hensyn til udbytte skal de foranstående bestemmelser kun finde  

 anvendelse, når udbyttet er betalt til et selskab, som er hjemmehørende i  

 Forbundsrepublikken Tyskland, af et selskab, der er hjemmehørende i Danmark,  

 og hvori mindst 10 pct. af kapitalen er direkte ejet af det tyske selskab.
 For så vidt angår formueskatter, skal der fra grundlaget for tysk skat  

 ligeledes undtages enhver aktiebeholdning, hvoraf udbytter, såfremt sådanne  

 betales, i henhold til den umiddelbart foranstående sætning ville være  

 undtaget fra beskatningsgrundlaget.
 b) Under forbehold for de tyske skatteregler om fradrag for udenlandsk  

 skat, skal der indrømmes fradrag i tysk indkomstskat for dansk skat, som er  

 betalt i henhold til lovgivningen og i overensstemmelse med denne  

 overenskomst af følgende typer af indkomst:
aa) udbytte, som ikke er omfattet af litra a); bb) indkomst, som kan beskattes i Danmark i henhold til artikel 13, stykke  

 1, anden sætning, artikel 15, stykke 4, artikel 16, artikel 17, artikel 18,  

 stykke 4, og artikel 23.
 c) Når et selskab, der er hjemmehørende i Forbundsrepublikken Tyskland,  

 udlodder indkomst, som er oppebåret fra kilder i Danmark, skal litra a) og b)  

 ikke udelukke en kompenserende påligning af selskabsskat på sådanne  

 udlodninger i henhold til bestemmelserne i skattelovgivningen i  

 Forbundsrepublikken Tyskland.
 2. Dobbeltbeskatning skal undgås således i Danmark:
a) Hvor en person, der er hjemmehørende i Danmark, oppebærer indkomst  

 eller ejer formue, som i henhold til bestemmelserne i denne overenskomst kan  

 beskattes i Forbundsrepublikken Tyskland, skal Danmark, såfremt  

 bestemmelserne i litra f) ikke medfører andet, indrømme aa) fradrag i denne persons indkomstskat med et beløb svarende til den  

 indkomstskat (herunder den del af eventuel erhvervsskat, som falder på  

 indtægten), som er betalt i Forbundsrepublikken Tyskland; bb) fradrag i denne persons formueskat med et beløb svarende til den  

 formueskat (herunder den del af eventuel erhvervsskat, som falder på  

 formuen), som er betalt i Forbundsrepublikken Tyskland.
 b) Et sådant fradrag skal imidlertid ikke i noget tilfælde kunne overstige  

 den del af indkomstskatten eller formueskatten, beregnet før sådant fradrag,  

 der svarer til henholdsvis den indkomst eller den formue, som kan beskattes i  

 Forbundsrepublikken Tyskland.
 c) Såfremt bestemmelserne i litra d) ikke medfører andet, skal udbytte,  

 udbetalt af et selskab, der er hjemmehørende i Forbundsrepublikken Tyskland,  

 til et selskab, der er hjemmehørende i Danmark, og som direkte eller  

 indirekte ejer mindst 10 pct. af aktiekapitalen i det udbyttebetalende  

 selskab, være fritaget for dansk skat.
d) Bestemmelserne i litra c) skal kun finde anvendelse i det omfang, aa) indkomsten, hvoraf udbytterne er betalt, har været omfattet af den  

 almindelige selskabsbeskatning i Forbundsrepublikken Tyskland, eller af en  

 skat i Forbundsrepublikken Tyskland eller i en anden stat, som kan  

 sammenlignes med dansk skat; eller bb) det, for så vidt angår udbytter, betalt af et selskab, der er  

 hjemmehørende i Forbundsrepublikken Tyskland, drejer sig om udbytter, som  

 vedrører aktier eller andre rettigheder i et selskab, der er hjemmehørende i  

 en tredje stat, og som ville være fritaget for dansk skat, hvis disse aktier  

 eller rettigheder var ejet direkte af det selskab, der er hjemmehørende i  

 Danmark.
 e) For så vidt angår udbytter, betalt af et selskab, der er hjemmehørende  

 i Forbundsrepublikken Tyskland, til et selskab, der er hjemmehørende i  

 Danmark, og som ejer direkte eller indirekte mindst 10 pct. af aktiekapitalen  

 i det udbyttebetalende selskab, skal der, hvis udbytterne ikke er fritaget  

 for dansk skat i henhold til bestemmelserne i litra c), ved beregningen af  

 fradrag tages hensyn til den tyske skat (herunder den del af erhvervsskatten,  

 som falder på indtægten), som skal svares af det udbyttebetalende selskab af  

 den fortjeneste, hvoraf udbytterne er betalt.
 f) Hvor en person, der er hjemmehørende i Danmark, oppebærer indkomst  

 eller ejer formue, som i henhold til bestemmelserne i denne overenskomst kun  

 kan beskattes i Forbundsrepublikken Tyskland, eller som i henhold til  

 bestemmelsen i artikel 15, stykke 1 og 3, kan beskattes i Forbundsrepublikken  

 Tyskland, kan Danmark medregne denne indkomst eller formue i  

 beskatningsgrundlaget, men skal indrømme fradrag i indkomstskatten eller  

 formueskatten med den del af indkomstskatten eller formueskatten, som svarer  

 til den indkomst, der hidrører fra, eller formue, der ejes i  

 Forbundsrepublikken Tyskland.
 g) For indkomst, der kan beskattes i Tyskland i henhold til artikel 15,  

 stykke 1 og 3, skal bestemmelserne i litra f) kun finde anvendelse i  

 tilfælde, hvor der for de kompetente myndigheder i Danmark forelægges  

 dokumentbevis for, at der er taget skridt til betaling af tysk skat på denne  

 indkomst.
 3. Ved anvendelsen af denne overenskomst skal fortjeneste eller indkomst  

 for en person, der er hjemmehørende i en kontraherende stat, anses for at  

 hidrøre fra kilder i den anden kontraherende stat, hvis de er beskattet i den  

 anden kontraherende stat i henhold til bestemmelserne i denne overenskomst.
Kapitel III Beskatning af dødsboer, arv og gave Artikel 25 Beskatningsregler 1. Fast ejendom, som udgør en del af dødsboet efter, eller en del af en  

 gave ydet af, en person, der er hjemmehørende i en kontraherende stat, og som  

 er beliggende i den anden kontraherende stat, kan beskattes i denne anden  

 stat.
2. Et foretagendes rørlige formue, som udgør en del af dødsboet efter,  

 eller en del af en gave ydet af, en person, der er hjemmehørende i en  

 kontraherende stat, og a) som udgør erhvervsformuen i et fast driftssted, der er beliggende i den  

 anden kontraherende stat, eller b) som anvendes ved udøvelsen af frit erhverv eller anden virksomhed af  

 selvstændig karakter, og som hører til et fast sted i den anden kontraherende  

 stat, kan beskattes i denne anden stat.
 3. Al anden formue, som udgør en del af dødsboet efter, eller en del af en  

 gave ydet af, en person, der er hjemmehørende i en kontraherende stat, kan,  

 uanset hvor den befinder sig, kun beskattes i denne stat, med mindre andet er  

 bestemt i artikel 26.
Artikel 26 Undgåelse af dobbeltbeskatning 1. For så vidt angår Forbundsrepublikken Tyskland, skal dobbeltbeskatning  

 undgås på følgende måde:
 a) Såfremt arveladeren ved sin død eller giveren på gavetidspunktet var  

 hjemmehørende i Forbundsrepublikken Tyskland, skal Forbundsrepublikken  

 Tyskland, med forbehold af bestemmelserne i tysk lovgivning om fradrag for  

 udenlandsk skat, indrømme fradrag i skat, som er pålignet i henhold til tysk  

 lovgivning, for skat betalt i Danmark på formue, som kan beskattes i Danmark  

 i henhold til artikel 25, stykke 1 og 2.
 b) Såfremt den begunstigede ved arveladers død eller på gavetidspunktet  

 var hjemmehørende i Forbundsrepublikken Tyskland, kan Forbundsrepublikken  

 Tyskland beskatte al formue, som er erhvervet af denne person, men skal, med  

 forbehold af bestemmelserne i tysk lovgivning om fradrag for udenlandsk skat,  

 indrømme fradrag i skat, som er pålignet i henhold til tysk lovgivning, for  

 skat betalt i Danmark på formue, som ikke kan beskattes i Forbundsrepublikken  

 Tyskland i henhold til artikel 25, stykke 1 og 2.
 2. For så vidt angår Danmark, skal dobbeltbeskatning undgås efter følgende  

 regler:
 a) Såfremt arveladeren ved sin død eller giveren på gavetidspunktet var  

 hjemmehørende i Danmark, skal Danmark med forbehold af bestemmelserne i dansk  

 lovgivning om fradrag for udenlandsk skat, indrømme fradrag i skat, som er  

 pålignet i henhold til dansk lovgivning, for skat betalt i  

 Forbundsrepublikken Tyskland på formue, som kan beskattes i  

 Forbundsrepublikken Tyskland i henhold til artikel 25, stykke 1 og 2.
 b) Såfremt den begunstigede ved arveladers død eller på gavetidspunktet  

 var hjemmehørende i Danmark, kan Danmark beskatte al formue, som er erhvervet  

 af denne person, men skal, med forbehold af bestemmelserne i dansk lovgivning  

 om fradrag for udenlandsk skat, indrømme fradrag i skat, som er pålignet i  

 henhold til dansk lovgivning, for skat betalt i Forbundsrepublikken Tyskland  

 på formue, som ikke kan beskattes i Danmark i henhold til artikel 25, stykke  

 1 og 2.
 3. Fradraget efter stykke 1 og 2 skal dog ikke kunne overstige den del af  

 den tyske, henholdsvis danske skat, som er beregnet før fradraget, som kan  

 henføres til den formue, for hvilken der er indrømmet fradrag.
Artikel 27 5 års regel 1. Hvis arvelader på tidspunktet for sin død eller giveren på  

 gavetidspunktet a) var statsborger i en kontraherende stat uden samtidigt at være  

 statsborger i den anden kontraherende stat, b) var fuld skattepligtig i førstnævnte stat i henhold til denne stats  

 skattelovgivning, og c) havde været hjemmehørende i den anden stat ifølge artikel 4, stykke 1,  

 litra b) i en periode, som ikke overstiger 5 år, skal han, uanset bestemmelserne i artikel 4, anses for at have været  

 hjemmehørende i den kontraherende stat, hvor han var statsborger.
 2. Stykke 1 skal finde tilsvarende anvendelse på en arving eller  

 begunstiget, som på tidspunktet for arvefaldet eller gaven selv opfylder  

 betingelserne, som er stillet i stykke 1.
 Artikel 28.
Fradrag af gæld 1. Gæld, som særligt er sikret i de i artikel 25 omtalte formuegoder, skal  

 fradrages i værdien af disse formuegoder.
Gæld, der ikke særligt er sikret i  

 de i artikel 25 nævnte formuegoder, men som hidrører fra erhvervelse,  

 ændring, reparation eller vedligeholdelse af disse, skal fradrages i værdien  

 af disse formuegoder.
 2. Såfremt bestemmelserne i stykke 1 ikke medfører andet, skal gæld, der  

 er knyttet til et fast driftssted som omtalt i artikel 25, stykke 2, eller  

 til et fast sted som omtalt i artikel 25, stykke 2, fradrages henholdsvis i  

 værdien af det faste driftssted eller det faste sted.
 3. Anden gæld skal fradrages i værdien af de formuegoder, på hvilke  

 artikel 25 finder anvendelse.
 4. Såfremt en gæld overstiger værdien af de formuegoder, fra hvilke den i  

 henhold til bestemmelserne i stykke 1 og 2 kan fradrages i en kontraherende  

 stat, skal det overskydende beløb fradrages i værdien af andre formuegoder,  

 der er skattepligtige i denne stat.
 5. Enhver overskydende gæld, der fortsat resterer i en kontraherende stat  

 efter de i stykke 3 eller 4 nævnte fradrag, skal fradrages i værdien af de  

 formuegoder, der er skattepligtige i den anden kontraherende stat.
 6. I tilfælde, hvor bestemmelserne i stykke 1 til 5 måtte forpligte en  

 kontraherende stat til at fradrage gæld i større omfang end hjemlet i denne  

 stats lovgivning, skal disse nævnte bestemmelser kun finde anvendelse i det  

 omfang, den anden kontraherende stat ikke er forpligtet til at fradrage den  

 samme gæld i henhold til lovgivningen i denne anden stat.
Kapitel IV Bistand i skattesager Artikel 29 Genstand for bistand 1. De kompetente myndigheder i de kontraherende stater skal yde hinanden  

 bistand.
Sådan bistand skal omfatte a) udveksling af oplysninger, b) bistand ved inddrivelse, herunder sikringsakter, og c) forkyndelse af dokumenter.
2. Sådan bistand skal også omfatte fastsættelse og anden foranstaltning  

 til fordel for skatteyderen så vel som til undgåelse af dobbeltbeskatning.  

 Dette skal i særdeleshed gælde for samtidige foranstaltninger truffet af  

 skattemyndighederne.
Hvis foranstaltninger til bistand medfører  

 dobbeltbeskatning, skal den undgås ved gensidig aftale efter artikel 43.
 3. Skattedomstole i de kontraherende stater skal med hensyn til de  

 skatter, som er omfattet af deres kompetence og denne overenskomst, efter  

 anmodning yde hinanden juridisk bistand, formidlet af de kompetente  

 myndigheder og i overensstemmelse med denne overenskomst.
Artikel 30 Oplysninger efter særlig anmodning Efter anmodning fra den kompetente myndighed i en kontraherende stat skal  

 den kompetente myndighed i den anden kontraherende stat yde den stat, som  

 anmoder om bistand, alle oplysninger, som er nødvendige for denne stat for  

 påligning og opkrævning af skat eller for inddrivelse og tvangsinddrivelse af  

 skattekrav eller for anvendelse af denne overenskomst.
Artikel 31 Oplysninger uden særlig anmodning 1. Den kompetente myndighed i en kontraherende stat skal uden forudgående  

 anmodning videregive oplysninger, hvorom den har kendskab, til den kompetente  

 myndighed i den anden kontraherende stat, under følgende omstændigheder:
a) når den har grund til at antage, at der kan ske tab af skatteprovenu i  

 den anden kontraherende stat; b) når en skattepligtig person opnår en nedsættelse eller en fritagelse  

 for skat i en kontraherende stat, som kan medføre en forøget skat eller en  

 skattepligt i den anden kontraherende stat; c) når forretningstransaktioner mellem en person, som er skattepligtig i  

 en kontraherende stat, og en person, som er skattepligtig i den anden  

 kontraherende stat, ledes gennem et eller flere lande på en sådan måde, at en  

 skattebesparelse kan blive følgen i en af de kontraherende stater eller i dem  

 begge; d) når den har grund til at antage, at en skattebesparelse kan blive  

 følgen af kunstige overførsler af fortjeneste inden for en gruppe af  

 foretagender; e) når oplysninger, som er fremsendt til en kontraherende stat fra den  

 kompetente myndighed i den anden kontraherende stat, har gjort det muligt at  

 fremskaffe oplysninger, som kan være af betydning for skattepåligningen i den  

 sidstnævnte stat.
2. De kompetente myndigheder i de kontraherende stater kan også, uden  

 forudgående anmodning, og med skyldig hensyntagen til deres interne  

 lovgivning sende hinanden oplysninger om ensartede sager, som de får kendskab  

 til i et større antal, og som kan være af betydning ved påligningen og  

 opkrævningen af skatter eller ved inddrivelse og tvangsinddrivelse af  

 skattekrav.
Dette skal være betinget af indgåelsen af en passende aftale  

 mellem de kompetente myndigheder.
En sådan aftale skal offentligt  

 bekendtgøres, inden videregivelse af oplysninger påbegyndes.
Artikel 32 Indbyrdes modstridende oplysninger Hvis den kompetente myndighed i en kontraherende stat fra den kompetente  

 myndighed i den anden kontraherende stat modtager oplysninger om en persons  

 skatteforhold, der forekommer den at være i modstrid med oplysninger, som den  

 er i besiddelse af, skal den give underretning herom til den kompetente  

 myndighed i den anden stat.
Artikel 33 Inddrivelse af skattekrav 1. Efter anmodning fra den kompetente myndighed i en kontraherende stat  

 skal den anden kontraherende stat, under forbehold af bestemmelserne i stykke  

 5 og artikel 34, inddrive den førstnævnte stats skattekrav, som om de var  

 dens egne skattekrav.
 2. Bestemmelserne i stykke 1 skal kun finde anvendelse for skattekrav, for  

 hvilke der er udstedt et instrument, som hjemler tvangsinddrivelse i den  

 stat, der fremsætter anmodningen, og som ikke mere kan bestrides.
 3. Med hensyn til skattekrav vedrørende en arvelader eller dennes bo, skal  

 den stat, som anmodes om bistand, inddrive sådanne krav indtil værdien af  

 boet eller af de formuegoder, som er erhvervet af hver af de berettigede i  

 boet, alt efter hvorvidt kravet skal inddrives i boet eller hos de  

 berettigede i boet.
 4. Efter anmodning fra den kompetente myndighed i en kontraherende stat  

 skal den anden kontraherende stat foretage sikringsakter med henblik på  

 inddrivelse af ethvert skattebeløb, selv om kravet er bestridt, eller et  

 instrument, der hjemler inddrivelse, alene er udstedt på foreløbigt grundlag  

 eller til sikringsformål.
 5. Det skattekrav, med hensyn til hvilket der ydes bistand med  

 inddrivelsen, skal ikke i den kontraherende stat, som anmodes om bistand,  

 nyde nogen fortrinsret, som specielt indrømmes skattekrav i denne stat.
 6. Den kontraherende stat, som anmodes om bistand, kan indrømme henstand  

 med betaling eller afdragsvis betaling, hvis dens lovgivning eller  

 forvaltningspraksis hjemler dette i lignende tilfælde, men den skal  

 underrette den anden kontraherende stat herom.
Artikel 34 Forældelsesfrister 1. Spørgsmål om forældelsesfrister for et skattekrav skal afgøres i  

 henhold til lovgivningen i den kontraherende stat, som anmoder om bistand.  

 Den kontraherende stat, som anmodes om bistand, er ikke pligtig til at  

 inddrive kravet, hvis det ikke kunne inddrives i henhold til dens egen  

 lovgivning.
Anmodningen om inddrivelse skal indeholde oplysninger om den  

 gældende forældelsesfrist for skattekravet.
2. Inddrivelsesforanstaltninger, som er truffet af den stat, der anmodes  

 om bistand, i medfør af en anmodning om bistand, og som i henhold til  

 lovgivningen i denne stat ville suspendere eller afbryde den i stykke 1  

 nævnte forældelsesfrist, skal også have denne virkning ifølge lovgivningen i  

 den stat, som anmoder om bistand.
Den stat, som anmodes om bistand, skal give  

 den stat, som anmoder om bistand, meddelelse om sådanne foranstaltninger.
Artikel 35 Forkyndelse af dokumenter 1. Enhver kontraherende stat kan sende dokumenter direkte gennem  

 postvæsenet til en person inden for den anden kontraherende stats område.
 2. Efter anmodning af en kontraherende stat skal den anden kontraherende  

 stat for adressaten forkynde dokumenter, herunder dokumenter vedrørende  

 retsafgørelser, som udgår fra den stat, som anmoder om bistand, og som  

 vedrører en skat, omfattet af denne overenskomst.
 3. Den stat, som anmodes om bistand, skal foretage forkyndelse af  

 dokumenter:
a) på en måde, som er fastsat i dens egen lovgivning vedrørende  

 forkyndelse af dokumenter af væsentlig samme art; b) i det omfang det er muligt, på en sådan måde som anmodet af den stat,  

 som anmoder om bistand, eller så tæt på en sådan måde, som der er mulighed  

 for i henhold til dens egen lovgivning.
 4. Intet i denne overenskomst skal fortolkes således, at forkyndelse af  

 dokumenter foretaget af en kontraherende stat i henhold til denne stats  

 lovgivning er ugyldig, hvis sådan forkyndelse er i strid med bestemmelserne i  

 denne artikel.
Artikel 36 Indholdet af og svaret på anmodning om bistand 1. En anmodning om bistand skal om fornødent angive:
a) den myndighed eller instans, der har iværksat den anmodning, som er  

 fremsat af den kompetente myndighed; b) navn, adresse og nærmere enkeltheder, som bidrager til identifikationen  

 af den person, som anmodningen angår; c) i tilfælde af en anmodning om bistand om oplysninger, den form,  

 hvorunder den stat, som anmoder om bistand, ønsker oplysningerne meddelt, for  

 at dens ønsker kan imødekommes; d) i tilfælde af en anmodning om bistand med inddrivelse eller foretagelse  

 af sikringsakter, arten og sammensætningen af skattekravet samt de  

 formuegoder, hvori skattekravet kan søges inddrevet; e) i tilfælde af en anmodning om forkyndelse af dokumenter, arten og  

 indholdet af det dokument, som skal forkyndes.
 2. Anmodningen i henhold til artikel 33 skal ledsages af:
a) en erklæring om, at skattekravet vedrører en skat, som er omfattet af  

 overenskomsten, og i tilfælde af inddrivelse om, at skattekravet ikke mere  

 kan bestrides, b) et officielt eksemplar af det instrument, som hjemler tvangsinddrivelse  

 i den stat, som anmoder om bistand, og c) ethvert andet dokument, som er påkrævet til inddrivelse eller  

 foretagelse af sikringsakter.
 3. Så snart den stat, som anmoder om bistand, får kendskab til enhver  

 anden oplysning af betydning for anmodningen, skal den videresende  

 oplysningen til den stat, som anmodes om bistand.
 4. Hvis anmodningen om bistand imødekommes, skal den stat, som anmodes om  

 bistand, underrette den stat, som anmoder om bistand, om de foranstaltninger,  

 som er truffet, og om resultatet heraf.
 5. Hvis den stat, som anmoder om bistand, har specificeret den form,  

 hvorunder den ønsker oplysningerne meddelt, skal den stat, som anmodes om  

 bistand, meddele oplysningerne i den ønskede form, hvis den er i stand  

 dertil.
Artikel 37 Begrænsninger i pligten til at yde bistand 1. Såfremt artikel 34 ikke finder anvendelse, skal bestemmelserne i denne  

 overenskomst ikke kunne fortolkes således, at den pålægger den stat, som  

 anmodes om bistand, pligt til:
a) at træffe foranstaltninger, som strider mod dens egen lovgivning eller  

 forvaltningspraksis eller mod lovgivning eller forvaltningspraksis i den  

 stat, som anmoder om bistand; b) at træffe foranstaltninger, som den anser for at stride mod almene  

 interesser eller mod denne stats væsentlige interesser; c) at meddele oplysninger, som ikke kan opnås i henhold til dens egen  

 lovgivning eller forvaltningspraksis eller i henhold til lovgivning eller  

 forvaltningspraksis i den stat, som anmoder om bistand; d) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser eller mod denne stats væsentlige interesser; e) at imødekomme en anmodning, hvis den stat, som anmoder om bistand, ikke  

 har benyttet alle midler, som står til rådighed i dens eget område, med  

 mindre gennemførelsen af sådanne foranstaltninger ville give anledning til  

 uforholdsmæssige vanskeligheder.
 2. Hvis en anmodning om bistand afslås, skal den stat, som anmodes om  

 bistand, så hurtigt som muligt underrette den stat, som anmoder om bistand,  

 om den trufne afgørelse og om begrundelsen herfor.
Artikel 38 Tavshedspligt 1. Oplysninger, som modtages af en kontraherende stat i henhold til denne  

 overenskomst, skal behandles som hemmelige på samme måde som oplysninger, som  

 denne stat modtager i henhold til dens egen lovgivning, eller behandles på de  

 vilkår for tavshedspligt, som gælder i den stat, som meddeler oplysningerne,  

 hvis disse vilkår er mere restriktive.
2. Sådanne oplysninger må under alle omstændigheder kun meddeles til  

 personer eller myndigheder (herunder domstole og forvaltningsmyndigheder),  

 der er beskæftiget med påligning, opkrævning, inddrivelse eller  

 tvangsinddrivelse, forvaltningsmæssig kontrol, retsforfølgning eller  

 klagebehandling i forbindelse med denne stats skatter.
De ovenfor nævnte  

 personer eller myndigheder må kun benytte oplysningerne til sådanne formål,  

 men de kan, uanset bestemmelserne i stykke 1, meddele dem i offentlige  

 retshandlinger eller i retsafgørelser vedrørende sådanne skatter, på  

 betingelse af forudgående tilladelse fra den kompetente myndighed i den stat,  

 som meddeler oplysningerne.
3. Uanset bestemmelserne i stykke 1 og 2, kan oplysninger, som modtages af  

 en kontraherende stat, benyttes til andre formål, når sådanne oplysninger kan  

 benyttes til disse andre formål i henhold til lovgivningen i den stat, som  

 meddeler oplysningerne, og den kompetente myndighed i denne stat tillader en  

 sådan benyttelse.
Oplysninger, som en kontraherende stat har stillet til  

 rådighed for den anden kontraherende stat, kan videregives af sidstnævnte  

 stat til en tredje stat under forudsætning af forudgående tilladelse fra den  

 kompetente myndighed i den førstnævnte stat.
Artikel 39 Klager 1. Klage vedrørende foranstaltninger truffet i henhold til denne  

 overenskomst af den stat, som anmodes om bistand, kan kun indbringes for den  

 behørige myndighed i denne stat.
2. Klage vedrørende foranstaltninger truffet i henhold til denne  

 overenskomst af den stat, som anmoder om bistand, især for så vidt angår  

 inddrivelse, klage vedrørende skattekravets beståen eller dets størrelse  

 eller det instrument, som hjemler dets tvangsinddrivelse, kan kun indbringes  

 for den behørige myndighed i denne stat.
Den stat, som anmoder om bistand,  

 skal uden forsinkelse give underretning om sådan klage til den stat, som  

 anmodes om bistand.
Ved modtagelse af sådan underretning skal den stat, som  

 anmodes om bistand, udsætte inddrivelsen, indtil den pågældende myndighed har  

 truffet afgørelse.
Den stat, som anmodes om bistand, kan imidlertid foretage  

 sikringsakter for at bevare adgangen til inddrivelse, hvis den bliver bedt om  

 det af den stat, som anmoder om bistand.
Enhver berørt person kan ligeledes  

 meddele den stat, som anmodes om bistand, om sådan klage.
Når den stat, som  

 anmodes om bistand, modtager sådanne oplysninger, skal den om fornødent  

 forhandle om sagen med den stat, som anmoder om bistand.
 3. Så snart en endelig afgørelse vedrørende klagen er truffet, skal den  

 stat, som anmoder om bistand, eller den stat, som anmodes om bistand,  

 underrette den anden stat om afgørelsen og dens betydning for anmodningen om  

 bistand.
Artikel 40 Omkostninger Almindelige omkostninger, som er pådraget i forbindelse med ydelse af  

 bistand, skal bæres af den stat, som anmodes om bistand.
Ekstraordinære  

 omkostninger skal bæres af den stat, som anmoder om bistand.
Kapitel V Beskyttelse af skatteydere og fremgangsmåden ved indgåelse af  

 gensidige aftaler Artikel 41 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold, især  

 med hensyn til hjemsted, er eller måtte blive undergivet.
Uanset  

 bestemmelserne i artikel 2, stykke 4, skal denne bestemmelse også finde  

 anvendelse på personer, der ikke er hjemmehørende i en af eller begge de  

 kontraherende stater.
2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender i denne anden  

 stat, der driver samme virksomhed.
Denne bestemmelse skal ikke kunne  

 fortolkes som forpligtende en kontraherende stat til at indrømme personer,  

 der er hjemmehørende i den anden kontraherende stat, de personlige  

 skattemæssige begunstigelser, lempelser og nedsættelser, som den kun  

 indrømmer personer, der er hjemmehørende inden for dens eget område.
3. Medmindre bestemmelserne i artikel 9, stykke 1, artikel 11, stykke 4,  

 eller artikel 12, stykke 4, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person hjemmehørende i den anden kontraherende stat, kunne fratrækkes ved  

 fastsættelsen af et sådant foretagendes skattepligtige indkomst under samme  

 betingelser, som hvis betalingerne var sket til en person hjemmehørende i den  

 førstnævnte stat.
På samme måde skal enhver gæld, som et foretagende i en  

 stat har til en person hjemmehørende i den anden stat, kunne fratrækkes ved  

 fastsættelsen af et sådant foretagendes skattepligtige formue under samme  

 betingelser, som hvis gælden var blevet stiftet over for en person  

 hjemmehørende i den førstnævnte stat.
 4. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive undergivet.
 5. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 42 Forhandlinger 1. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten i  

 almindelighed eller i enkelt tilfælde.
De kan også forhandle om undgåelse af  

 dobbeltbeskatning i tilfælde, som ikke er omhandlet af overenskomsten, eller  

 om indgåelse af særlige aftaler til løsning af spørgsmål, som har forbindelse  

 med skatter i overenskomstens forstand, og som opstår på grund af staternes  

 forskellige metoder til fastsættelse af skattegrundlaget eller af andre  

 grunde.
De kan desuden forhandle med henblik på at formindske eller undgå  

 andre vanskeligheder, som opstår på grund af forskelligheder i deres  

 respektive skattelove og med henblik på at træffe foranstaltninger mod  

 international skatteomgåelse og -unddragelse.
2. I særdeleshed kan de kompetente myndigheder i de kontraherende stater  

 indgå vejledende aftaler med henblik på a) at afklare tvivlsspørgsmål med hensyn til skatter, som overenskomsten  

 finder anvendelse på efter artikel 2, stykke 3; b) at fastsætte, hvorledes overenskomstens bestemmelser om begrænsning,  

 især bestemmelserne i artikel 10 til 12, skal gennemføres.
 3. De kompetente myndigheder i de kontraherende stater kan forhandle om  

 almindelige aftaler for på grundlag af overenskomsten at sikre skatteydernes  

 ret til at kræve en koordineret anvendelse af overenskomsten i begge stater  

 ved fælles fortolkning eller særlige procedurer.
Artikel 43 Fremgangsmåden ved indgåelse af gensidige aftaler 1. I tilfælde, hvor en person mener, at foranstaltninger, truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, i hvilken han er hjemmehørende eller,  

 såfremt tilfældet er omfattet af artikel 41, stykke 1, for den kompetente  

 myndighed i den af de kontraherende stater, i hvilken han er statsborger.  

 Sagen skal forelægges inden tre år fra den dag, hvor der er givet ham den  

 første underretning om den foranstaltning, der medfører en beskatning, som  

 ikke er i overensstemmelse med bestemmelserne i overenskomsten.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en tilfredsstillende løsning,  

 søge at løse sagen ved gensidig aftale med den kompetente myndighed i den  

 anden kontraherende stat med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal gennemføres  

 uden hensyn til frister, der måtte gælde ifølge de kontraherende staters  

 interne lovgivning.
3. De kompetente myndigheder i de kontraherende stater kan rådføre sig med  

 hinanden efter artikel 42 eller de ovenstående bestemmelser i denne artikel,  

 i særdeleshed med henblik på at nå enighed som vidt som muligt om a) den samme henføring af fortjeneste til et foretagende i en  

 kontraherende stat og til dets faste driftssted beliggende i den anden  

 kontraherende stat; b) den samme henføring af fortjeneste mellem forbundne foretagender som  

 omhandlet i artikel 9; c) den samme behandling af indkomst, som er sidestillet med indkomst fra  

 aktier i kildestaten, og som bliver henført til anden indkomst i den anden  

 stat; d) den samme behandling af gæld ved beskatningen af formue, dødsboer samt  

 arv og gave.
Artikel 44 Fremgangsmåde 1. De kompetente myndigheder i de kontraherende stater kan træde i direkte  

 forbindelse med hinanden med henblik på indgåelse af aftaler i  

 overensstemmelse med artikel 42 og 43.
 2. Når det for tilvejebringelse af en aftale skønnes ønskeligt, at der  

 finder en mundtlig forhandling sted, kan en sådan finde sted i et udvalg  

 bestående af repræsentanter for de kompetente myndigheder i de kontraherende  

 stater.
 3. De kompetente myndigheder kan i fællesskab pålægge et uafhængigt organ  

 at give en ekspertudtalelse om en sag, som de har forelagt det.
 4. Når fremgangsmåden vedrører en konkret sag, skal de berørte personer  

 høres.
Kapitel VI Særlige bestemmelser Artikel 45 Anvendelse af overenskomsten i særlige sager 1. Bopælsstaten skal undgå dobbeltbeskatning ved indrømmelse af credit i  

 henhold til artikel 24 i stedet for indrømmelse af eksemption i henhold til  

 samme artikel, a) hvis indkomst eller formue i de kontraherende stater er placeret under  

 forskellige bestemmelser i overenskomsten eller henført til forskellige  

 personer (undtagen i henhold til artikel 9), og denne konflikt ikke kan løses  

 ved en fremgangsmåde i overensstemmelse med kapitel V, og hvis den pågældende  

 indkomst eller formue som resultat af denne forskel i placering eller  

 henføring ville forblive ubeskattet eller kun genstand for nedsat beskatning,  

 eller b) hvis bopælsstaten efter behørig rådføring og under forbehold for  

 begrænsningerne i dens interne lovgivning giver underretning til den anden  

 stat ad diplomatisk vej om anden indkomst, hvorpå den har til hensigt at  

 anvende bestemmelserne i dette stykke.
Underretningen skal først have  

 virkning fra den første dag i det kalenderår, som følger efter det år, i  

 hvilket underretningen ergivet, og når alle lovbestemte betingelser om  

 virkningen af underretningen efter den interne lovgivning i den stat, som  

 giver underretningen, er blevet opfyldt.
2. Denne overenskomst skal ikke kunne fortolkes således, at a) en skatteyder, som drager ubehørig fordel af lovgivningen, kan omgå  

 sine skattemæssige forpligtelser i en kontraherende stat; b) Forbundsrepublikken Tyskland er forhindret i at påligne skatter på  

 beløb, som skal medregnes i indkomsten for en person, der er hjemmehørende i  

 Forbundsrepublikken Tyskland, i henhold til fjerde del af den tyske  

 Aussensteuergesetz; c) Danmark er forhindret i at påligne skatter i henhold til regler, som  

 efter begrundelse og formål svarer til de ovenfor i litra b) nævnte regler.
 Hvis de ovenfor nævnte bestemmelser resulterer i dobbeltbeskatning, skal  

 de kompetente myndigheder rådføre sig med hinanden i henhold til artikel 43,  

 stykke 3, om undgåelse af dobbeltbeskatning.
Artikel 46 Tilbagebetaling af kildeskat 1. Hvis skatter på udbytter, renter, royalties eller andre former for  

 indkomst i en af de kontraherende stater opkræves ved indeholdelse ved  

 kilden, skal retten til at opkræve kildeskat efter satsen i henhold til  

 intern lovgivning ikke berøres af bestemmelserne i denne overenskomst.
 2. Den således indeholdte kildeskat skal tilbagebetales efter anmodning, i  

 det omfang dens opkrævning er begrænset af denne overenskomst.
 3. Tidsfristen for anmodning om tilbagebetaling er fire år efter udløbet  

 af det kalenderår, i hvilket de pågældende udbytter, renter, royalties eller  

 andre former for indkomst er blevet udbetalt.
 4. Den kontraherende stat, hvorfra indkomsten stammer, kan forlange en  

 administrativ bekræftelse fra den kontraherende stat, hvori skatteyderen er  

 hjemmehørende, med hensyn til opfyldelsen af betingelserne for fuld  

 skattepligt i denne stat.
 5. De kompetente myndigheder i de kontraherende stater skal gennemføre de  

 foranstående bestemmelser ved gensidig aftale i henhold til artikel 43.
 6. De kompetente myndigheder i de kontraherende stater kan ved gensidig  

 aftale fastsætte anden fremgangsmåde for gennemførelsen af skattenedsættelse  

 i henhold til denne overenskomst.
Artikel 47 Medlemmer af diplomatiske eller konsulære repræsentationer 1. Intet i denne overenskomst berører de skattemæssige begunstigelser, som  

 medlemmer af diplomatiske eller konsulære repræsentationer så vel som  

 embedsmænd ved internationale organisationer måtte nyde i kraft af  

 folkerettens almindelige regler eller særlige aftaler.
 2. I det omfang indkomst eller formue som følge af sådanne begunstigelser  

 ikke beskattes i modtagerstaten, skal udsenderstaten have ret til at beskatte  

 sådan indkomst eller formue.
3. Uanset bestemmelserne i artikel 4, skal en fysisk person, som er medlem  

 af en kontraherende stats diplomatiske, konsulære eller faste repræsentation,  

 som er beliggende i den anden kontraherende stat eller i en tredje stat,  

 anses ved anvendelsen af denne overenskomst for at være hjemmehørende i  

 udsenderstaten, hvis a) han i henhold til folkeretten ikke er underkastet beskatning i  

 modtagerstaten, for så vidt angår sin indkomst fra kilder uden for denne stat  

 eller sin formue, beliggende uden for denne stat, og b) han i udsenderstaten er underkastet beskatning af hele sin indkomst  

 eller formue på samme måde som personer, der er hjemmehørende i denne stat.
 4. Overenskomsten skal ikke gælde for internationale organisationer, for  

 deres organer eller embedsmænd og for medlemmer af diplomatiske, konsulære  

 eller faste repræsentationer fra en tredje stat, som opholder sig i en  

 kontraherende stat og ikke i nogen af de kontraherende stater er underkastet  

 beskatning af indkomst og formue på samme måde som personer, der er  

 hjemmehørende der.
Artikel 48 Territorial udvidelse 1. Denne overenskomst kan enten i sin helhed eller med de nødvendige  

 ændringer udvides til enhver del af det til de kontraherende stater hørende  

 område, som specielt er holdt uden for denne overenskomsts anvendelse, og som  

 påligner skatter af væsentlig samme art som de skatter, overenskomsten finder  

 anvendelse på.
Enhver sådan udvidelse skal have virkning fra det tidspunkt og  

 være undergivet sådanne ændringer og betingelser, herunder betingelser  

 vedrørende opsigelse, som måtte blive fastsat mellem de kontraherende stater  

 i noter, der skal udveksles ad diplomatisk vej, eller på enhver anden måde,  

 der er i overensstemmelse med deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 50 også - på den måde, som  

 er angivet i nævnte artikel - bringe anvendelsen af overenskomsten til ophør  

 på enhver del af det til de kontraherende stater hørende område, til hvilken  

 den er blevet udvidet i henhold til denne artikel.
Artikel 49 Ikrafttræden 1. Denne overenskomst skal ratificeres; ratifikationsinstrumenter skal  

 udveksles så hurtigt som mulig i København.
2. Overenskomsten skal træde i kraft en måned efter udvekslingen af  

 ratifikationsinstrumenterne, og dens bestemmelser skal have virkning i begge  

 stater a) for så vidt angår indkomst- og formueskatter, for det skatteår, som  

 falder sammen med eller træder i stedet for det kalenderår, som følger  

 umiddelbart efter det år, hvori overenskomsten trådte i kraft, og  

 efterfølgende indkomstår; b) for så vidt angår skatter på dødsboer og arv, for boer efter personer,  

 som døde den 1. januar i det kalenderår, som følger efter det år, hvori  

 overenskomsten trådte i kraft, eller senere, og for så vidt angår skatter af  

 gaver, for gaver, som ydes den 1. januar i det nævnte år eller senere; c) for foranstaltninger til bistand, som bliver udført den 1. januar i det  

 kalenderår, som følger efter det år, hvori overenskomsten trådte i kraft,  

 eller senere; d) for så vidt angår kildeskatter på udbytter, renter og royalties, for  

 beløb, som er betalt eller godskrevet den 1. januar i det kalenderår, som  

 følger efter det år, hvori overenskomsten trådte i kraft, eller senere.
 3. Ved overenskomstens ikrafttræden skal overenskomsten, som blev  

 underskrevet i København den 30. januar 1962 mellem Forbundsrepublikken  

 Tyskland og Kongeriget Danmark til undgåelse af dobbeltbeskatning og om  

 gensidig administrativ og retslig bistand vedrørende skatter af indkomst og  

 formue samt erhvervsskat og ejendomsskatter ophøre med at have virkning for  

 så vidt angår skatter, som denne overenskomst finder anvendelse på i henhold  

 til med bestemmelserne ovenfor i stykke 2.
Artikel 50 Gyldighedsperiode, Opsigelse Denne overenskomst skal forblive i kraft på ubestemt tid, men hver af de  

 kontraherende stater kan den 30. juni eller tidligere i ethvert kalenderår  

 efter udløbet af en periode på fem år fra datoen for dens ikrafttræden, give  

 den anden kontraherende stat ad diplomatisk vej skriftlig meddelelse om  

 opsigelse, og i så fald skal overenskomsten ophøre med at have virkning i  

 begge stater a) for så vidt angår indkomst- og formueskatter, for de skatteår, som er  

 påbegyndt den 1. januar i det kalenderår, som følger umiddelbart efter det  

 år, hvori underretningen er givet, eller som begynder den 1. januar i nævnte  

 kalenderår eller senere; b) for så vidt angår skatter på dødsboer og arv, for boer efter personer,  

 som dør den 1. januar i det kalenderår, som følger efter det år, hvori  

 underretning om opsigelse er givet, eller senere, og for så vidt angår  

 skatter af gaver, for gaver, som ydes den 1. januar i det nævnte år eller  

 senere; c) for foranstaltninger til bistand, som udføres den 1. januar i det  

 kalenderår, som følger efter det år, hvori underretning om opsigelse er  

 givet, eller senere; d) for så vidt angår kildeskatter på udbytter, renter og royalties, for  

 beløb, som bliver betalt eller godskrevet den 1. januar i det kalenderår, som  

 følger efter det år, hvori underretning om opsigelse er givet, eller senere.
 Udfærdiget i Bonn den 22. november 1995 i to eksemplarer, hver på dansk og  

 tysk, således at begge tekster har lige gyldighed.
For Kongeriget Danmark Marianne Jelved For Forbundsrepublikken Tyskland Peter Hartmann/Theo Waigel Bilag De gældende skatter, på hvilke overenskomsten skal finde anvendelse, er  

 især:
 1. I Forbundsrepublikken Tyskland.
Kapitel II a) Indkomstskat (Einkommensteuer); b) Selskabsskat (Korperschaftsteuer); c) Formueskat (Vermogensteuer); d) Erhvervsskat (Gewerbesteuer); e) Grundskat (Grundsteuer); f) Solidaritetstillæg på indkomst- og selskabsskat (Solidaritatszuschlag auf die Einkommen- und Korperschaftsteuer).
Kapitel III Afgift af arv og gave (Erbschaft- und Schenkungsteuer); Kapitel IV a) Skatter omfattet af kapitel II og III b) Omsætningsskat (Umsatzsteuer); c) Skat på grund-overdragelse (Grunderwerbsteuer); d) Forsikringsskat (Versicherungsteuer); e) Skat på motorkøretøjer (Kraftfahrzeugsteuer); f) Kirkeskatter (Kirchensteuern); g) Skat på drikkevarer (Getrankesteuer); h) Forlystelsesskat (Vergnugungssteuer); i) Tillæg ved forsinket indgivelse af selvangivelse eller forsinket  

 betaling, renter og omkostninger (Verspatungs- und Saumniszuschlage, Zinsen und Kosten); 2. I Danmark Kapitel II a) Indkomstskatten til staten; b) Den kommunale indkomstskat; c) Den amtskommunale indkomstskat; d) Den særlige indkomstskat; e) Kirkeskatten; f) Udbytteskatten; g) Renteskatten; h) Royaltyskatten; i) Skatter i henhold til kulbrinteskatteloven; j) Formueskatten til staten; Kapitel III Afgift af arv og gave Kapitel IV a) Skatter omfattet af kapitel II og III b) Frigørelsesafgift; c) Kommunal grundskyld; d) Amtskommunal grundskyld; e) Registreringsafgift og vægtafgift på motorkøretøjer; f) Afgift af ansvarsforsikring af motorkøretøjer; g) Renter, omkostninger og skattetillæg, som ikke er bøder.
Protokol Kongeriget Danmark og Forbundsrepublikken Tyskland er ved undertegnelsen i Bonn den 22. november 1995 af Overenskomsten  

 mellem de to Stater til undgåelse af dobbeltbeskatning for så vidt angår  

 indkomst- og formueskatter og for så vidt angår skatter i boer, af arv og af  

 gave samt vedrørende bistand i skattesager blevet enige om følgende  

 bestemmelser, der skal udgøre en integrerende del af nævnte overenskomst:
 I tilfælde, hvor der i overensstemmelse med den nationale lovgivning er  

 udvekslet oplysninger om personer i henhold til denne overenskomst, skal  

 følgende tillægsbestemmelser finde anvendelse:
 a) Den kontraherende stat, der modtager oplysningerne, må kun benytte  

 sådanne oplysninger til de formål, og under de betingelser, der er fastsat i  

 artikel 38.
 b) Den kontraherende stat, der modtager oplysningerne, skal efter  

 anmodning informere den kontraherende stat, der meddeler oplysningerne, om  

 anvendelsen af de meddelte oplysninger og om det opnåede resultat.
c) Den kontraherende stat, der meddeler oplysningerne, skal være  

 forpligtet til at sikre, at de oplysninger, der meddeles, er nøjagtige og at  

 de er nødvendige for og svarer til det formål, hvortil de meddeles.
Ethvert  

 forbud mod meddelelse af oplysninger, foreskrevet i den gældende nationale  

 lovgivning, skal overholdes i overensstemmelse med artikel 37. Hvis det viser  

 sig, at der er meddelt unøjagtige oplysninger eller oplysninger, der ikke  

 burde være meddelt, skal den kontraherende stat, der modtager oplysningerne,  

 omgående informeres herom.
Denne stat skal være forpligtet til at rette eller  

 slette sådanne oplysninger.
d) Efter anmodning skal den pågældende person informeres, når der meddeles  

 oplysninger, der angår ham, og om anvendelsen af sådanne oplysninger.
Der  

 skal ikke være pligt til at give disse informationer, hvis det alt i alt  

 fremgår, at det offentliges interesse i at tilbageholde dem er større end den  

 pågældende persons interesse i at modtage dem.
I alle andre henseender skal  

 den pågældende persons ret til at blive informeret, når der meddeles  

 oplysninger, der angår ham, reguleres af den nationale lovgivning i den  

 kontraherende stat, hvortil anmodningen om information er fremsat.
e) Den kontraherende stat, der modtager oplysningerne, skal bære ansvaret  

 i overensstemmelse med dens nationale lovgivning over for enhver person, der  

 måtte lide retsstridig skade som et resultat af oplysninger, der er meddelt i  

 henhold til denne overenskomst.
Den kontraherende stat, der modtager  

 oplysningerne, kan ikke påberåbe sig over for den skadede person, at skaden  

 er forårsaget af den kontraherende stat, der meddeler oplysningerne.
f) Hvis der i den nationale lovgivning i den kontraherende stat, der  

 meddeler oplysningerne, er fastsat en frist for sletning af oplysninger, skal  

 denne stat tilkendegive en sådan frist, når oplysningerne meddeles.
Uanset en  

 sådan frist skal meddelte personoplysninger slettes, så snart de ikke længere  

 er nødvendige for det formål, hvortil de blev meddelt.
 g) Den meddelende og den modtagende kontraherende stat er forpligtet til  

 at føre officielle protokoller om meddelelse og modtagelse af  

 personoplysninger.
 h) Den meddelende og den modtagende kontraherende stat er forpligtet til  

 at tage effektive foranstaltninger for at beskytte meddelte personoplysninger  

 mod uautoriseret adgang, uautoriserede ændringer og uautoriseret udlevering.
Almindelige bemærkninger Lovforslaget går ud på at gennemføre den danske tiltrædelse af den ny  

 dansk-tyske dobbeltbeskatningsoverenskomst.
Dobbeltbeskatningsoverenskomsten mellem Danmark og Tyskland har til formål  

 at undgå international dobbeltbeskatning som følge af, at de to lande  

 beskatter samme person (herunder et selskab) af samme indkomst (eller  

 formue). Det sker typisk, når en person, der er hjemmehørende i det ene land,  

 modtager indkomst fra det andet land.
Samtidig skal overenskomsten sikre  

 beskatningen af grænseoverskridende indkomst.
 Overenskomsten indeholder derfor regler, som regulerer hvilket land, der  

 kan beskatte forskellige typer indkomst, som en person i det ene land (den  

 såkaldte bopælsstat) modtager fra det andet land (den såkaldte kildestat).  

 Desuden er der regler om, hvorledes bopælsstaten skal ophæve  

 dobbeltbeskatning, når begge lande beskatter samme indkomst.
Dobbeltbeskatningsoverenskomsten mellem Danmark og Tyskland kan altså  

 medføre nedsættelse af den danske beskatning, som skulle gennemføres efter de  

 almindelige skattelove.
Det gælder både i tilfælde, hvor en person i Tyskland  

 modtager indkomst fra Danmark, og hvor en person i Danmark modtager indkomst  

 fra Tyskland.
 Den hidtil gældende dansk-tyske dobbeltbeskatningsoverenskomst blev  

 underskrevet den 30. januar 1962. Overenskomsten, som kun vedrører skatter af  

 indkomst og formue, er forældet og vanskelig at anvende.
Den ny overenskomst omfatter dels skat af indkomst og formue, dels afgift  

 af boer, arv og gaver.
Overenskomsten omfatter desuden bistand med  

 oplysninger og med inddrivelse af skatter og afgifter.
Overenskomsten følger stort set OECD's modeller til  

 dobbeltbeskatningsoverenskomster.
For de vigtige bestemmelser om indkomst og  

 formue har overenskomsten derfor den samme opbygning som andre nyere  

 overenskomster.
 Desuden har den ny overenskomst stort set samme definitioner som  

 OECD-modellen, hvor der kunne være usikkerhed i den gamle overenskomst.
 Den største ændring i den ny overenskomst i forhold til den gamle  

 overenskomst består i, at Danmark i fremtiden som hovedregel skal ophæve  

 dobbeltbeskatning af indkomst fra Tyskland efter den såkaldte creditmetode.  

 Nedsalget i dansk skat for indkomst fra Tyskland bliver altså begrænset til  

 den tyske skat, der er betalt af den tyske indkomst.
 Den ny overenskomst tilgodeser særlige danske interesser, især vedrørende  

 fraflytningsbeskatning af aktier, kildestatsbeskatning af private pensioner  

 for fraflyttede personer samt beskatning af kulbrintevirksomhed.
Administrative virkninger Den ny overenskomst vil være enklere at arbejde med end den gamle  

 overenskomst, som havde en systematik, der afveg fra OECD-modellens.
 Forslaget skønnes iøvrigt ikke at ville have nævneværdige administrative  

 konsekvenser.
Forholdet til EU-retten Bestemmelserne i overenskomstens artikel 10, stk. 3, samt artikel 24, stk.  

 1, litra a, og stk. 2, litra c - e, svarer til bestemmelserne i EU's  

 moder/datterselskabsdirektiv (Rådets direktiv af 23. juli 1990 om en fælles  

 beskatningsordning for moder- og datterselskaber fra forskellige  

 medlemsstater (90/435/EØF)). Artikel 10, stk. 3, angår den skattemæssige  

 behandling i et land af udbytte, som et datterselskab i dette land udlodder  

 til sit moderselskab i det andet land.
Artikel 24, stk. 1 og 2, angår den  

 skattemæssige behandling i Tyskland, henholdsvis Danmark af udbytte, som et  

 moderselskab i Tyskland, henholdsvis Danmark modtager fra dets datterselskab  

 i det andet land.
Efter overenskomstens artikel 44, stk. 3 og 4, kan de to landes  

 skattemyndigheder anmode et uafhængigt organ om at afgive en ekspertudtalelse  

 om en sag, som de ikke kan blive enige om.
Hvis der er uenighed om, hvorledes  

 overskud i forbundne foretagender i Danmark og Tyskland skal fordeles ved  

 beskatningen i de to lande, kan uenigheden dog også indbringes for et  

 voldgiftsudvalg efter reglerne i EU's voldgiftskonvention (Konvention af 23.  

 juli 1995 om ophævelse af dobbeltbeskatning i forbindelse med regulering af  

 forbundne foretagenders overskud (90/436/EØF)).
 Herudover giver den ny dobbeltbeskatningsoverenskomst ikke anledning til  

 EU-retlige bemærkninger.
Provenumæssige og erhvervsøkonomiske virkninger Formålet med dobbeltbeskatningsoverenskomster er at fjerne de hindringer,  

 som dobbeltbeskatning kan medføre for udviklingen af de økonomiske relationer  

 mellem aftalelandene.
Hermed får virksomheder og personer i det ene land  

 bedre skattemæssige betingelser for investering, etablering eller arbejde i  

 det andet land både som følge af, at dobbeltbeskatning undgås, og som følge  

 af, at der kommer større klarhed om de skattemæssige konsekvenser af  

 økonomiske dispositioner.
 Da der eksisterer en overenskomst med Tyskland, er virkningen af den nye  

 overenskomst begrænset til de områder, hvor der sker ændringer i forhold til  

 den eksisterende overenskomst.
En væsentlig ændring er overgang til lempelse efter creditmetoden i stedet  

 for eksemptionsmetoden for erhvervsmæssig indkomst.
Herved bliver nedslaget i  

 dansk skat begrænset til det mindste af landenes skattebeløb, mens der efter  

 gældende regler altid lempes med hele den danske skat på den tyske indkomst.  

 Da den tyske selskabsskat generelt er højere end den danske, vil overgangen  

 til creditmetoden normalt ikke ændre beskatningen af indkomster, der  

 beskattes i Tyskland.
 Kun når den tyske skat er lavere end den danske, fx for indkomster, der  

 ikke beskattes i Tyskland, vil den nye overenskomst indebære en reduktion af  

 lempelsen og dermed et merprovenu, som det dog ikke er muligt nærmere at  

 angive, men som antagelig er ret beskedent.
Efter den nye overenskomst overgår beskatningsretten til sociale pensioner  

 fra bopælsstaten til kildestaten.
Det betyder, at Danmark får ret til at  

 beskatte danske sociale pensioner, der udbetales til pensionister bosat i  

 Tyskland.
Omvendt kan Danmark ikke længere beskatte tyske sociale pensioner,  

 som udbetales til personer her i landet.
Oplysningerne om den berørte personkreds er mangelfulde.
Det skønnes, at  

 der er ca. 1.900 danske pensionister bosiddende i Tyskland med en  

 gennemsnitlig pension på 70.000 kr., hvoraf der skønsmæssigt vil skulle  

 betales ca. 32 mill. kr. i dansk skat.
Dette beløb tilfalder Danmark efter  

 den nye overenskomst.
Til gengæld vil Danmark miste et provenu på ca. 10  

 mill. kr. fra omkring 500 tyske pensionister bosiddende i Danmark, hvis det  

 lægges til grund, at den gennemsnitlige pension omregnet er på ca. 75.000 kr.
 Nettoresultatet af denne del af overenskomsten skønnes således at blive et  

 øget skatteprovenu til Danmark på ca. 22 mill. kr., fordelt med ca. 6 mill.  

 kr. til staten og ca. 18 mill. kr. til primærkommunerne, mens amtskommunerne  

 taber ca. 2 mill. kr.
 Amtskommunernes tab skyldes, at disse kun modtager skat fra fuldt  

 skattepligtige personer, men ikke fra begrænset skattepligtige personer.  

 Efter gældende regler får amtskommunerne således skat af tyske sociale  

 pensioner udbetalt til herboende fuldt skattepligtige personer, mens de efter  

 den nye overenskomst ikke får del i skatten af danske sociale pensioner  

 udbetalt til personer bosat i Tyskland, da disse er begrænset skattepligtige  

 til Danmark.
Beskatningsretten til private pensioner overgår efter dansk ønske også til  

 kildestaten, men kun med virkning for flytninger efter den nye overenskomsts  

 ikrafttræden.
Denne ændring vurderes på længere sigt at medføre et vist  

 merprovenu.
 De øvrige ændringer i overenskomsten skønnes ikke at have nævneværdige  

 provenumæssige konsekvenser.
Bemærkninger til de enkelte bestemmelser i lovforslaget Selve den foreslåede lov består af tre paragraffer samt  

 dobbeltbeskatningsoverenskomsten med protokol og bilag.
Til § 1 Den foreslåede § 1 går ud på, at Danmark kan tiltræde  

 dobbeltbeskatningsoverenskomsten, der er optaget som et bilag til loven.
a.
Dobbeltbeskatningsoverenskomsten medfører, at beskatning efter  

 den almindelige skattelovgivning kun kan gennemføres i det omfang, det er i  

 overensstemmelse med overenskomsten, jf. kapitel II (artikel 6 - 24).
Der kan dog kun ske dansk beskatning i de tilfælde, hvor der er hjemmel  

 til beskatning efter den almindelige skattelovgivning.
Der kan altså ikke ske  

 beskatning alene på grundlag af overenskomstens regler.
 For personer og selskaber, som er hjemmehørende i Tyskland og modtager  

 indkomst her fra landet, kan den almindelige skattelovgivnings regler om  

 begrænset skattepligt af denne indkomst altså kun gennemføres i det omfang,  

 dobbeltbeskatningsoverenskomsten giver Danmark beskatningsretten til  

 indkomsten, jf. artikel 6 - 21 og 23.
 For personer og selskaber, som er fuldt skattepligtige her i landet og  

 modtager indkomst fra Tyskland, kan den fulde skattepligt altså ikke  

 gennemføres i det omfang, Danmark skal nedsætte den danske beskatning, jf.  

 overenskomstens artikel 24 (metodebestemmelsen).
 Tilsvarende gælder for personer, som er hjemmehørende i Tyskland og ejer  

 formue her i landet eller omvendt, jf. overenskomstens artikel 22,  

 henholdsvis artikel 24.
 Tilsvarende gælder endvidere for afgift af dødsboer og gaver, jf.  

 overenskomstens kapitel III (artikel 25 - 28).
b.
Overenskomsten medfører desuden, at de danske skattemyndigheder  

 er berettiget til at yde eller modtage administrativ bistand efter  

 overenskomstens kapitel IV (artikel 29 - 40). Den administrative bistand  

 omfatter de direkte og indirekte skatter og afgifter, der er opregnet i  

 bilaget til overenskomsten.
For det første angår det bistand med udveksling af oplysninger, der kan  

 være af betydning for påligning, opkrævning, inddrivelse, retsforfølgelse  

 eller klagebehandling.
Skattemyndighederne kan altså indhente oplysninger hos  

 personer og selskaber m.fl. her i landet til brug for de tyske myndigheder.  

 Indhentningen af oplysninger sker efter reglerne i skattekontrolloven.  

 Skattemyndighederne kan også bruge oplysninger indhentet af de tyske  

 myndigheder ved skattebehandlingen her i landet.
For det andet angår det bistand med opkrævning og inddrivelse.  

 Skattemyndighederne kan altså inddrive tyske direkte og indirekte skatter og  

 afgifter her i landet på vegne af de tyske myndigheder.
Inddrivelsen sker  

 efter de regler, som gælder for inddrivelse af tilsvarende danske skatter og  

 afgifter.
Skattemyndighederne kan anmode de tyske myndigheder om at inddrive  

 danske direkte og indirekte skatter og afgifter.
 For det tredje angår det administrativ bistand med forkyndelse af  

 dokumenter.
 Skattemyndighederne skal dog ikke yde administrativ bistand til de tyske  

 myndigheder, hvis det ville medføre foranstaltninger, som strider mod de  

 rettigheder og den beskyttelse, som er sikret personer og selskaber, jf.  

 artikel 37, stk. 1.
c.
Overenskomsten medfører endvidere, at Danmark ikke kan  

 gennemføre skattelovgivning, som medfører en forskelsbehandling af tyske  

 statsborgere eller tyske virksomheders faste driftssteder her i landet eller  

 tyskejede foretagender her i landet, jf. artikel 41.
 De danske skattemyndigheder kan endvidere nedsætte dansk beskatning i  

 konkrete sager for at lempe på dobbeltbeskatning, jf. artikel 42 - 44.
d.
Skatteministeren kan fastsætte yderligere regler om  

 overenskomstens gennemførelse.
Dette gælder fx artikel 19, stk. 4, litra b og c, hvor ministeren for det  

 første kan træffe beslutning om hvilke institutioner, som kan sidestilles med  

 Det Danske Kulturinstitut i Tyskland og det tyske Goethe Institut her i  

 landet.
For det andet kan ministeren træffe beslutning om, at institutioner  

 skal være omfattet af litra c med den virkning, at beløb, der udbetales  

 direkte eller indirekte fra offentlige midler i den ene stat til en person i  

 den anden stat for arbejde for institutionen, skal være omfattet af reglerne  

 om løn for udførelse af offentlig hverv.
Indholdet af den ny dobbeltbeskatningsoverenskomst Den ny dansk-tyske dobbeltbeskatningsoverenskomst er den første danske  

 overenskomst, som omfatter såvel indkomst- og formueskatter som afgift af  

 boer og gaver.
Den ny overenskomst omfatter desuden bistand med oplysninger  

 og med inddrivelse af skatter og afgifter.
Normalt indgår Danmark kun bilaterale overenskomster om indkomst- og  

 formueskatter, og overfor enkelte lande en særlig overenskomst om afgift af  

 bo og gave.
Ved en samlet overenskomst for indkomst/formue og bo/gave opnås  

 en forenkling, idet en række definitioner er fælles for de to områder.
Den ny overenskomst følger de to modeller, som Organisationen for  

 Økonomisk Samarbejde og Udvikling (OECD) anbefaler til dels  

 dobbeltbeskatningsoverenskomster vedrørende indkomst og formue, dels  

 dobbeltbeskatningsoverenskomster vedrørende dødsboer og arv og vedrørende  

 gaver.
Til OECD-modellerne er knyttet bemærkninger, som er af væsentlig  

 betydning ved anvendelsen af overenskomsterne.
 Den ny overenskomsts kapitel om bistand i skattesager følger til dels  

 OECD's og Europarådets konvention om gensidig administrativ bistand i  

 skattesager, der er gennemført som dansk ret ved lov nr. 132 af 26. februar  

 1992.
 Den ny overenskomst er opdelt i seks kapitler: I Generelle regler, II  

 Beskatning af indkomst og formue, III Afgift af dødsboer, arv og gave, IV  

 Bistand i skattesager, V Beskyttelse af skatteyderne samt VI Specialregler.
 Desuden er der i en protokol en præcisering af betingelserne for  

 udveksling af oplysninger.
 Endelig er der i et bilag anført de skatter og afgifter, som er omfattet  

 af overenskomsten.
Kapitel I Generelle regler Artikel 1. Formålet med overenskomsten Bestemmelsen angiver det dobbelte formål med overenskomsten, dels at undgå  

 dobbeltbeskatning, dels at sikre påligningen af skatter.
Artikel 2. Overenskomstens anvendelsesområde Bestemmelsen angiver overenskomstens anvendelsesområde.
Der er en bestemmelse om de skatter og afgifter, som er omfattet af  

 overenskomsten.
For Danmarks vedkommende er det de sædvanlige indkomst- og  

 formueskatter samt arve- og gaveafgift.
Kapitel IV om bistand omfatter  

 endvidere frigørelsesafgift, kommunal og amtskommunal grundskyld, afgifter på  

 motorkøretøjer, tillæg til indkomst- og formueskat ved for sen selvangivelse  

 samt renter og omkostninger (ved inddrivelse).
 Overenskomsten skal også anvendes på ny skatter af samme eller væsentligt  

 samme karakter som de gældende skatter, jf. stk. 3.
 Efter ophævelsen af den danske arveafgift gælder overenskomsten i stedet  

 for den ny boafgift, som træder i stedet for arveafgiften.
Der er endvidere en bestemmelse om de personer, der er omfattet af  

 overenskomsten.
Kapitel II (om beskatning af indkomst og formue) gælder kun  

 for personer og selskaber mv., der er hjemmehørende i en af eller i begge de  

 to stater.
Kapitel III (om afgift af dødsboer, arv og gave) gælder i  

 tilfælde, hvor arvelader på dødstidspunktet eller gavegiver på  

 gavetidspunktet var hjemmehørende i en af eller begge de to stater.
Kapitel  

 IV (om bistand i skattesager) skal anvendes på enhver person og selskab mv.,  

 uanset om han er hjemmehørende eller statsborger i en af eller begge de to  

 stater.
Artikel 3. Almindelige definitioner Bestemmelsen har en række almindelige definitioner af udtryk, som  

 forekommer i overenskomsten.
Der er således bl.a. en definition af Danmark og  

 Tyskland.
Som nævnt i bemærkningerne til lovforslagets § 3 omfatter udtrykket  

 »Danmark« i denne forbindelse ikke Færøerne og Grønland (litra c).  

 Af betydning er især, at udtrykket »person« både omfatter en fysisk  

 person og et selskab, og at udtrykket »selskab« omfatter enhver  

 juridisk person og sammenslutning, der i skattemæssig henseende behandles som  

 en juridisk person (litra d og e). Udtrykket »foretagende i en  

 kontraherende stat« betyder et foretagende, der drives af en person, der  

 er hjemmehørende i den pågældende stat (litra g). Der er endvidere definition  

 af udtrykkene »fast ejendom« og »international trafik«  

 (litra f og h).
 Definitioner findes også i andre artikler, fx i artikel 4  

 »hjemmehørende« og artikel 5 »fast driftssted« samt i 10,  

 11 og 12 om den indkomst, som behandles i disse artikler.
 Ved et lands anvendelse af overenskomsten skal udtryk, som ikke er  

 defineret, efter artikel 3, stk. 2, fortolkes i overenstemmelse med det  

 pågældende lands lovgivning, med mindre andet følger af sammenhængen.
Artikel 4. Skattemæssigt hjemsted Bestemmelsen definerer begrebet »hjemmehørende«.
Da  

 beskatningsretten til de forskellige typer indkomst i kapitel II og III  

 knyttes enten til den stat, hvor indkomstmodtageren er hjemmehørende  

 (bopælsstaten) eller til den stat, hvorfra indkomsten stammer (kildestaten),  

 er det af afgørende betydning, at det kan afgøres, i hvilken stat  

 indkomstmodtageren er hjemmehørende, dvs. hans bopælsstat.
Artikel 5. Fast driftssted Bestemmelsen definerer begrebet »fast driftssted«, som efter  

 artikel 7 er af vigtig betydning.
Det er nemlig en betingelse for, at et land  

 kan beskatte et foretagende fra det andet land af indtægt ved erhvervsmæssig  

 virksomhed, at indtægten er indtjent gennem et fast driftssted i det  

 førstnævnte land.Fast driftssted omfatter især en filial, et kontor, en  

 fabrik, et værksted eller en mine eller andet sted for udvinding af  

 naturforekomster.
Et bygnings-, anlægs eller monteringsarbejde danner kun  

 fast driftssted, hvis det varer mere end 12 måneder.
 Artikel 5 har desuden regler om hvilke aktiviteter, der ikke danner fast  

 driftssted.
Kapitel II Beskatning af indkomst og formue Artikel 6 - 23 fastlægger for en række indkomsttyper (og formuetyper),  

 hvilken stat der har beskatningsretten.
Som udgangspunkt er det den stat,  

 hvor indkomstmodtageren er hjemmehørende (bopælsstaten). I en række tilfælde  

 har den stat, hvorfra indkomsten stammer (kildestaten), en fuld eller delvis  

 beskatningsret.
 Artikel 6 - 23 skal læses sammen med artikel 24. Denne artikel er den  

 såkaldte metodebestemmelse, som regulerer den metode, som bopælsstaten skal  

 anvende til at undgå dobbeltbeskatning af de indkomsttyper, som efter artikel  

 6 - 23 kan beskattes eller kun kan beskattes i kildestaten.
 I de tilfælde, hvor Danmark er bopælsstat, skal dobbeltbeskatning ophæves  

 efter artikel 24, stk. 2. For de indkomster, som kan beskattes i  

 Tyskland, ophæves dobbeltbeskatning efter den såkaldte creditmetode (litra a  

 - b). For de indkomster, som kun kan beskattes i Tyskland, samt for  

 lønindtægt ophæves dobbeltbeskatning efter metoden eksemption med  

 progressionsforbehold (litra f). Desuden er der regler for den skattemæssige  

 behandling af udbytter, som et dansk moderselskab modtager fra dets tyske  

 datterselskab (litra c - e).
Artikel 6. Indkomst af fast ejendom Indtægt af fast ejendom kan beskattes i den stat, hvor ejendommen er  

 beliggende.
Artikel 7. Fortjeneste ved erhvervsvirksomhed Et foretagende fra den ene stat kan som hovedregel ikke beskattes i den  

 anden stat af erhvervsmæssig indkomst fra denne anden stat (kildestaten).  

 Hvis foretagendet driver virksomhed gennem et fast driftssted i kildestaten,  

 kan denne stat dog beskatte den indkomst, som foretagendet erhverver gennem  

 dette faste driftssted.
 Artikel 7 har desuden regler om opgørelsen af den skattepligtige indkomst  

 i et fast driftssted.
Artikel 8. Skibsfart, transport ad indre vandveje og luftfart Et foretagendes indkomst fra international skibs- og luftfart kan kun  

 beskattes i den stat, hvor foretagendets virkelige ledelse har sit sæde.
Det  

 samme gælder indkomst, som et foretagende har erhvervet ved anvendelse eller  

 udlejning af containere mv. til transport af varer i international trafik,  

 hvis denne indkomst står i forbindelse med indkomst fra international trafik.
Artikel 9. Indbyrdes forbundne foretagender Såfremt forbundne foretagender i de to lande handler indbyrdes til andre  

 priser eller under andre vilkår end de vilkår, der gælder mellem uafhængige  

 parter, kan hvert land justere indkomstansættelsen for foretagendet i det  

 pågældende land efter det såkaldte arms længde princip (stk. 1). Det andet  

 land kan foretage en korresponderende justering for foretagendet i dette  

 land, hvis det er enig med justeringen i det førstnævnte land (stk. 2).
Artikel 10. Udbytter Beskatningsretten til udbytteudlodninger fra et selskab i den ene stat  

 (kildestaten) til en aktionær i den anden stat (bopælsstaten) er fordelt  

 mellem de to stater i stk. 1 - 3 og 5.
 Til brug for anvendelse af artikel 10 er begrebet »udbytte«  

 defineret i stk. 4. Ud over den gængse forståelse af begrebet, omfatter det  

 også »anden indkomst, der er undergivet samme skattemæssige behandling  

 som indkomst af aktier i henhold til lovgivningen i den stat, i hvilken det  

 udloddende selskab er hjemmehørende«.
Dette betyder, at der er dansk lovgivning, der styrer, hvad der skal anses  

 for udbytter ved udlodning fra danske selskaber.
Fx anses tilbagesalg af  

 aktier til det udloddende selskab som udbytteudlodning og er derfor også  

 omfattet af artikel 10.
For så vidt angår Tyskland, er det særligt præciseret, at begrebet udbytte  

 omfatter indkomst, som en stille deltager oppebærer i denne egenskab.
Desuden  

 omfatter det indkomst fra et »partiarisches Darlehen«, dvs et lån  

 afhængigt af overskud, indkomst af »Gewinnobligationen, dvs  

 obligationer, hvor afkastet beregnes i forhold til overskuddet samt lignende  

 overskudsafhængig afkast.
Endeligt omfatter begrebet udlodninger af  

 investeringsforeningscertifikater.
 Udbyttet kan som hovedregel beskattes i aktionærens bopælsstat, jf. stk.  

 1. Der er dog undtagelser fra denne regel i artikel 24 (metodebestemmelsen).
 Efter stk. 2 kan udbyttet dog også beskattes i kildestaten, men højst med  

 15 pct. af udbyttets bruttobeløb.
Udbytter, som betales af et datterselskab til dets moderselskab, kan dog  

 alligevel ikke beskattes i kildestaten, jf. stk. 3. Dette kræver, at  

 moderselskabet har mindst 25 pct. af kapitalen i datterselskabet.
Indtil 1.  

 juli 1996 må Tyskland dog opkræve en skat på højst 5 pct. af bruttobeløbet af  

 udbytte, som et tysk datterselskab udlodder til sit danske moderselskab.
I  

 den forbindelse kræves kun, at det danske moderselskab har mindst 10 pct. af  

 kapitalen i det tyske datterselskab.
Reglerne i stk. 3 er i overensstemmelse  

 med EU's moder/datterselskabsdirektiv (Rådets direktiv af 23. juli 1990 om en  

 fælles beskatningsordning for moder- og datterselskaber fra forskellige  

 medlemsstater (90/435/EØF)).
Efter stk. 5 kan indkomst af rettigheder eller fordringer, der deltager i  

 overskud, beskattes i kildestaten, men kun hvis beløbet er fradragsberettiget  

 i denne stat.
Kildestaten må dog ikke opkræve en skat, der er højere end 25  

 pct. af indkomstens bruttobeløb.
 Bestemmelserne i stk. 2, 3 og 5 om nedsættelse af eller fritagelse for  

 beskatning i kildestaten skal læses sammen med artikel 46 om tilbagebetaling  

 af kildeskat.
Artikel 11. Renter Renter kan kun beskattes i den stat, hvor rentemodtageren, dvs.  

 fordringshaveren er hjemmehørende.
 Artikel 11 afviger dermed fra OECD-modellen, hvor kildestaten har ret til  

 at opkræve en skat på højst 10 pct. af rentens bruttobeløb.
 Reglen om ren bopælsstatsbeskatning af renter svarer til, at Danmark som  

 hovedregel ikke beskatter renter, som en skyldner her i landet betaler til  

 fordringshavere i udlandet.
 Der er kun hjemmel til dansk beskatning af rentebetalinger her fra landet  

 til en fordringshaver i udlandet i de tilfælde, hvor fordringshaveren er en  

 fysisk person, der tidligere har været omfattet af fuld dansk skattepligt,  

 jf. kildeskattelovens § 2, stk. 1, litra h, og stk. 5.
 Den ny dansk-tyske overenskomst medfører altså, at Danmark ikke kan  

 gennemføre denne beskatning over for fordringshavere, som er hjemmehørende i  

 Tyskland.
 Reglen i stk. 1 om fritagelse for beskatning af renter i kildestaten skal  

 læses sammen med artikel 46 om tilbagebetaling af kildeskat.
Artikel 12. Royalties Royalties kan kun beskattes i det land, hvor modtageren er hjemmehørende.  

 Denne regel svarer til OECD-modellen.
 Efter kildeskattelovens § 2, stk. 1, litra i, og selskabsskattelovens § 2,  

 stk. 1, litra g, skal der opkræves dansk skat på 30 pct. af bruttobeløbet af  

 royalty-betalinger fra kilder her i landet til personer og selskaber i  

 udlandet.Den ny dansk-tyske overenskomst medfører altså, at Danmark ikke kan  

 gennemføre denne beskatning over for royaltymodtagere, der er hjemmehørende i  

 Tyskland.
 Reglen i stk. 1 om fritagelse for beskatning af royalties i kildestaten  

 skal læses sammen med artikel 46 om tilbagebetaling af kildeskat.
Artikel 13. Fortjeneste ved afhændelse af formuegoder Generelt gælder det, at reglerne om beskatningsretten til fortjeneste ved  

 afståelse af et aktiv følger reglerne om beskatningsretten til indkomst af  

 aktivet.
Det gælder for fast ejendom (stk. 1, jf. artikel 6), fast driftssted  

 (stk. 2, jf. artikel 7), fast sted (stk. 2, jf. artikel 14), skibe og  

 luftfartøjer til international trafik (stk. 3, jf. artikel 8) samt andre  

 aktiver (stk. 4, jf. artikel 21).
 Stk. 1 bestemmer, at fortjeneste ved afståelse af fast ejendom kan  

 beskattes i den stat, hvor ejendommen er beliggende.
 Denne regel, som svarer til OECD-modellen, er udvidet med en regel om, at  

 det samme gælder ved afståelse af aktier i et »ejendomsselskab«.
 Baggrunden for denne udvidelse er, at fortjeneste ved afståelse af aktier  

 som hovedregel kun kan beskattes i den stat, hvor aktionæren er  

 hjemmehørende, jf. stk. 4.
Uden udvidelsen ville det være muligt at omgå beskatningsreglen om fast  

 ejendom ved at eje fast ejendom i et selskab.
Den stat, hvor den faste  

 ejendom er beliggende, ville i så fald være afskåret fra at beskatte  

 fortjeneste ved afståelse af aktier i ejendomsselskabet, idet  

 beskatningsretten til aktieavancen ligger i den stat, hvor aktionæren er  

 hjemmehørende.
I de tilfælde, hvor en person, der er hjemmehørende i Danmark, direkte  

 eller indirekte ejer fast ejendom i Tyskland, kan Tyskland altså beskatte  

 fortjeneste ved afståelse af ejerskabet.
Dette gælder, uanset om personen her  

 i landet direkte ejer fast ejendom i Tyskland, eller han ejer aktier i et  

 tysk selskab, hvis formue (enten direkte eller indirekte gennem besiddelse af  

 aktier eller andre andele i et andet selskab) hovedsageligt består af fast  

 ejendom i Tyskland, eller han ejer aktier i et selskab fra et andet land end  

 Tyskland, hvis formue (enten direkte eller på samme måde indirekte)  

 hovedsageligt består af fast ejendom i Tyskland.
 Bestemmelsen er formuleret gensidigt, således at Danmark har en  

 tilsvarende beskatningsret, hvis en person, hjemmehørende i Tyskland, afstår  

 aktier i et selskab, hvis formue enten direkte eller indirekte består af fast  

 ejendom her i landet.
 Efter gældende dansk lovgivning er der imidlertid ikke hjemmel til en  

 sådan beskatning.
 Artikel 13, stk. 2 - 4 svarer til OECD-modellens regler.
Når et foretagende i et land afstår aktiver i et fast driftssted i det  

 andet land, kan dette andet land beskatte fortjenesten.
Tilsvarende gælder,  

 når en person, der er hjemmehørende i et land, afstår aktiver i et fast sted,  

 som den pågældende har haft i det andet land til udøvelse af frit erhverv,  

 jf. stk. 2.
Et foretagendes fortjeneste ved afståelse af skibe og fly, som det har  

 anvendt i international trafik, kan kun beskattes i det land, hvor  

 foretagendet har sin virkelige ledelse.
Det samme gælder fortjeneste ved  

 afståelse af containere, som er anvendt i forbindelse med international  

 skibs- og luftfart, jf. stk. 3.
 Fortjeneste ved afhændelse af andre aktiver kan kun beskattes i det land,  

 hvor afhænderen er hjemmehørende. jf. stk. 4.
Som stk. 5 er indsat en bestemmelse om fraflytningsbeskatning af aktier.  

 Efter denne regel kan en stat beskatte en fysisk person, som har været  

 hjemmehørende i denne stat i en periode på mindst 5 år, og som er blevet  

 hjemmehørende i den anden stat, af værdistigning på aktier indtil tidspunktet  

 for flytningen.
Når aktierne senere afstås, skal den ny bopælsstat nedsætte  

 sin beskatning under hensyn til den skat, som er betalt i fraflytningsstaten.
Denne regel giver Danmark udtrykkelig ret til at gennemføre reglen i  

 aktieavancebeskatningslovens § 13 a til at beskatte en aktionær, som flytter  

 her fra landet til Tyskland, med den virkning, at når aktionæren senere  

 afstår aktierne, skal Tyskland nedsætte sin beskatning for at undgå  

 dobbeltbeskatning.
I disse tilfælde skal reglen i § 13 a, stk. 7, om  

 nedsættelse af den danske fraflytningsbeskatning ved senere afståelse altså  

 ikke anvendes.
Artikel 14. Frit erhverv Indkomst fra frit erhverv, som en person (selvstændig ingeniør, arkitekt,  

 advokat, læge mv.) fra det ene land udøver i det andet land, kan beskattes i  

 det andet land under forudsætning af, at den pågældende har et fast sted til  

 sin rådighed i det andet land til udøvelse af det fri erhverv.
Bestemmelsen,  

 som følger OECD-modellen, svarer til artikel 7 om erhvervsvirksomhed.
Artikel 15. Personligt arbejde i tjenesteforhold Bestemmelsen følger OECD-modellen.
Hvis en person fra den ene stat  

 (bopælsstaten) udfører lønarbejde i den anden stat (arbejdsstaten), kan  

 arbejdsstaten beskatte lønnen.
 Stk. 2 medfører, at lønnen kun kan beskattes i arbejdstagerens bopælsstat  

 (således at arbejdsstaten ikke kan beskatte), hvis arbejdstageren opholder  

 sig i arbejdsstaten i en eller flere perioder, der tilsammen ikke overstiger  

 183 dage i det pågældende kalenderår, og lønnen betales af en arbejdsgiver,  

 der ikke er hjemmehørende i arbejdsstaten, og lønnen ikke udredes af et fast  

 driftssted eller et fast sted, som arbejdsgiveren har i arbejdsstaten.
 Løn for arbejde ombord på et skib eller et luftfartøj i international  

 trafik kan beskattes i det land, hvor arbejdsgiveren er hjemmehørende, jf.  

 stk. 3.
I stk. 4 er det aftalt, at de begrænsninger, som stk. 2 lægger på  

 arbejdsstatens beskatningsret, ikke gælder for løn for arbejde som led i  

 arbejdsudleje.
I disse tilfælde skal de kompetente myndigheder indgå de  

 nødvendige aftaler både for at undgå dobbeltbeskatning og sikre beskatning,  

 jf. artikel 43.
Artikel 16. Bestyrelsehonorarer Når en person, der er hjemmehørende i det ene land, er medlem af  

 bestyrelsen i et selskab, der er hjemmehørende i det andet land, kan dette  

 andet land beskatte bestyrelseshonoraret og lignende betalinger.
Denne  

 bestemmelse, som svarer til OECDmodellen, er udvidet med en regel om, at  

 tilsvarende gælder for løn mv. til en funktionær fra det ene land, der efter  

 erhvervslovgivningen er ansvarlig for ledelsen af et selskab i det andet  

 land.
Artikel 17. Kunstnere og sportsfolk Når en kunstner eller sportsmand, der er hjemmehørende i den ene stat,  

 udøver virksomhed i denne egenskab i den anden stat (kildestaten), kan  

 kildestaten beskatte vederlaget herfor (stk. 1). Hvis vederlaget tilfalder en  

 anden end kunstneren eller sportsmanden selv - typisk et selskab, ejet af den  

 pågældende - kan vederlaget også beskattes i kildestaten (stk. 2).
 Det skal bemærkes, at der ikke er hjemmel i dansk skattelovgivning til at  

 beskatte kunstnere eller sportsfolk, der ikke er fuldt skattepligtige til  

 Danmark, af vederlag for optræden her i landet.
 Bestemmelserne i stk. 1 og 2, som svarer til OECD-modellen, suppleres med  

 en regel i stk. 3, hvorefter reglerne om kildestatsbeskatning ikke gælder,  

 når den pågældende kunstners eller sportsmands besøg i kildestaten i  

 væsentligt omfang direkte eller indirekte er støttet af offentlige midler fra  

 bopælsstaten.
Artikel 18. Pensioner og lignende betalinger Bestemmelserne i artikel 18 afviger i væsentligt omfang fra OECD-modellen.
 Stk. 1 bestemmer, at pension mv., som betales til en person i forbindelse  

 med tidligere ansættelse, kun kan beskattes i den stat, hvor personen er  

 hjemmehørende (bopælsstatsbeskatning). Dette gælder dog ikke for  

 tjenestemandspensioner, som omhandlet i artikel 19, stk. 2.
 Stk. 2 bestemmer, at sociale pensioner mv. kun kan beskattes i den stat,  

 hvorfra de udbetales (kildestatsbeskatning). Dette stykke omfatter også  

 udbetalinger fra lovpligtig socialforsikring, som fx ATP og  

 Bundesversicherungsanstalt fur Angestellte.
 Stk. 3 bestemmer tilsvarende, at pensioner mv. som godtgørelse for skade  

 som følge af krigshandlinger eller politisk forfølgelse, kun kan beskattes i  

 det land, hvorfra de udbetales (kildestatsbeskatning).
Efter stk. 4 har en stat ret til at beskatte en person, som var  

 hjemmehørende i denne stat, og som er blevet hjemmehørende i den anden stat,  

 af private pensioner fra kilder i den førstnævnte stat.
Baggrunden for denne  

 bestemmelse er et dansk ønske om ret til at beskatte fraflyttede personer,  

 som - mens de var hjemmehørende i Danmark - har fået fradrag ved dansk  

 beskatning for indbetalinger til en dansk pensionsordning, når de senere -  

 efter at være flyttet til Tyskland - får udbetalingerne fra ordningen.
 Reglen om kildestatsbeskatning af private pensioner for fraflyttede  

 personer skal dog ikke gælde for personer, som allerede inden den ny  

 overenskomsts ikrafttræden er blevet hjemmehørende i den anden stat end den,  

 hvorfra pensionen udbetales.
Efter stk. 6 kan underholdsbidrag og andre tilsvarende ydelser kun  

 beskattes i den stat, hvor modtageren er hjemmehørende.
Reglen suppleres med  

 en bestemmelse om tysk fradragsret for underholdsbidrag mv., som en person,  

 der er hjemmehørende i Tyskland, betaler til en person, der er hjemmehørende  

 i Danmark.
Baggrunden er, at efter de tyske regler giver Tyskland kun fradrag  

 for underholdsbidrag, hvis modtageren er hjemmehørende i Tyskland.
Artikel 19. Offentlige hverv Vederlag mv., der udbetales af en stat, et tysk »Land«, eller et  

 amt eller en kommune mv., for hverv udført for denne stat mv. kan kun  

 beskattes i denne stat (kildestatsbeskatning), jf. stk. 1.
 Der er dog indsat en regel om, at vederlaget alligevel kan beskattes i den  

 stat, hvor modtageren af vederlaget er hjemmehørende (bopælsstaten), hvis  

 vederlaget ikke kan beskattes i kildestaten efter denne stats lovgivning.  

 Dette gælder dog kun, hvis modtageren af vederlaget ikke er statsborger i  

 kildestaten.
 Efter stk. 2 kan pension, som udbetales af en stat mv. i forbindelse med  

 tidligere varetagelse af hverv for denne stat mv., kun beskattes i denne  

 stat.
Reglerne i stk. 1 og 2 gælder dog ikke for vederlag og pensioner, der  

 udbetales for varetagelse af hverv i forbindelse med erhvervsvirksomhed, der  

 drives af en af de to stater mv.
I så fald bestemmer stk. 3, at de  

 almindelige bestemmelser i artikel 15, 16 eller 18 skal anvendes.
Stk. 4 bestemmer, at stk. 1 og 2 om kildestatsbeskatning af vederlag og  

 pension i forbindelse med udførelse af hverv for en kontraherende stat mv.  

 skal dog alligevel gælde for beløb udbetalt af visse institutioner inden for  

 den pågældende stat mv.
Hvis kildestaten ikke kan beskatte vederlaget, skal  

 de almindelige bestemmelser i artikel 15 anvendes.
Det gælder for vederlag og pension udbetalt af for Danmarks vedkommende  

 Post- og Telegrafvæsenet, DSB og Nationalbanken.
Det samme skal gælde for  

 vederlag, som udbetales af Det Danske Kulturinstitut i Tyskland (eller det  

 tyske Goethe Institut i Danmark), samt andre tilsvarende institutioner, som  

 de to landes kompetente myndigheder bliver enige om.
Endeligt skal det gælde  

 for vederlag, der udbetales som udligningsbeløb fra offentlige midler i den  

 ene stat til lærerpersonale, som er midlertidigt ansat i den anden stat.
Artikel 20. Studerende Når en studerende, erhvervspraktikant eller lærling, som var hjemmehørende  

 i den ene stat, tager ophold i den anden stat (studiestaten) alene i studie-  

 eller uddannelsesøjemed, kan studiestaten ikke beskatte beløb, som den  

 pågældende modtager til sit underhold, sit studium eller sin uddannelse fra  

 kilder uden for studiestaten.
Artikel 21. Andre indkomster Stk. 1 medfører, at indkomst, som ikke er omtalt i de forudgående  

 artikler, som hovedregel kun kan beskattes i den stat, hvor  

 indkomstmodtageren er hjemmehørende.
 Dette gælder dog ikke, hvis indkomsten kan henføres til et fast driftssted  

 eller et fast sted i den anden stat.
 Det er vigtigt, at artikel 21 ikke kun gælder for indkomst fra Danmark  

 eller Tyskland, men også gælder for indkomst fra tredjelande.
Artikel 22. Formue Reglerne i artikel 22 om retten til at formuebeskatte aktiver følger  

 generelt reglerne om retten til indkomstbeskatning af de pågældende aktiver  

 (ligesom reglerne i artikel 13 om beskatningsretten til fortjeneste ved  

 afhændelse af formuegenstande).
 Formue bestående af fast ejendom kan formuebeskattes i den stat, hvor den  

 faste ejendom er beliggende.
 Formue, der udgør en del af erhvervsformuen i et fast driftssted eller et  

 fast sted, kan formuebeskattes i den stat, hvor det faste driftssted eller  

 det faste sted er beliggende.
Formue bestående af skibe eller lufttfartøjer, som et foretagende anvender  

 i international trafik, kan formuebeskattes i den stat, hvor foretagendet har  

 sin virkelige ledelse.
Det samme gælder for containere, som et foretagende  

 anvender i forbindelse med international skibs- eller luftfart.
 Alle andre formuegoder kan kun formuebeskattes i den stat, hvor ejeren er  

 hjemmehørende.
Artikel 23. Virksomhed i forbindelse med forundersøgelser,  

 efterforskning eller udvinding af kulbrinter Bestemmelsen regulerer beskatningen af indtægt ved kulbrintevirksomhed.
 Bestemmelsen regulerer således Danmarks ret til at gennemføre  

 kulbrinteskattelovens regler om indkomstskattepligt over for personer og  

 selskaber, der er hjemmehørende i Tyskland, og som erhverver indtægt i  

 forbindelse med forundersøgelse, efterforskning eller udvinding af kulbrinter  

 og dertil knyttet virksomhed her i landet.
Stk. 1 bestemmer, at en person, som er hjemmehørende i den ene stat, og  

 som udøver virksomhed i forbindelse med forundersøgelser, efterforskning  

 eller udvinding af kulbrinter i den anden stat, anses for at udøve denne  

 virksomhed gennem et fast driftssted eller et fast sted i den anden stat.
Når  

 en person fra den ene stat udøver erhvervsvirksomhed gennem et fast  

 driftssted eller fast sted i den anden stat (kildestaten), kan kildestaten  

 beskatte indkomsten fra virksomheden efter de sædvanlige regler i henholdsvis  

 artikel 7 eller 14.
Efter stk. 2 anses der dog alligevel ikke at foreligge et fast driftssted  

 eller fast sted, hvis virksomheden udøves i en eller flere perioder på ialt  

 op til 30 dage i en 12 måneders periode.
Forbundne foretagenders virksomhed  

 lægges sammen for at undgå misbrug af tidsbegræsningen.
Formålet er at holde  

 småaktiviteter ude.
Stk. 3 medfører, at virksomhed med borerigge off shore ikke anses for at  

 danne fast driftssted, hvis virksomheden udøves i en eller flere perioder på  

 ialt op til 365 dage i en 18 måneders periode.
Forbundne foretagenders  

 virksomhed lægges sammen.
Bestemmelsen skal ses som en parallel til artikel  

 5, stk. 3, hvorefter bygge- og anlægsvirksomhed først danner fast driftssted,  

 hvis det varer mere end 12 måneder.
 Et foretagendes fortjeneste ved supply-virksomhed med skib eller  

 luftfartøj til et sted off shore, hvor der foretages forundersøgelse,  

 efterforskning eller udvinding af kulbrinter, kan kun beskattes i det land,  

 hvor foretagendet har sin virkelige ledelse, jf. stk. 4. Dette medfører  

 altså, at al supply behandles efter samme regler, som efter artikel 8 gælder  

 for international skibs- og luftfart.
I tilknytning hertil er det bestemt i stk. 5, at medarbejdere på  

 supplyskibe og -luftfartøjer skal behandles efter reglerne i artikel 15, stk.  

 3, om medarbejdere på skibe eller luftfartøjer i international trafik.
Dette  

 medfører, at lønnen kan beskattes i det land, hvor arbejdsgiveren har sin  

 virkelige ledelse.
I stk. 6 er en specialregel om flytning af mobile borerigge, som et  

 foretagende, der er hjemmehørende i den ene stat, anvender i et fast  

 driftssted i den anden stat (kildestaten). Baggrunden er, at efter artikel  

 13, stk. 2, må kildestaten beskatte fortjeneste ved afståelse af aktiver i et  

 fast driftssted i kildestaten.
I OECD's bemærkningerne til artikel 13, stk.  

 2, er det nævnt, at kildestaten må beskatte efter samme regler som ved  

 afståelse, når aktiver i et fast drifssted flyttes ud af kildestaten.
Stk. 6 medfører, at kildestaten alligevel ikke må beskatte en urealiseret  

 fortjeneste, som kan beregnes, når en borerig flyttes ud af kildestaten.
Dog  

 må kildestaten beskatte genvundne afskrivninger.
Artikel 24. Undgåelse af dobbeltbeskatning Bestemmelsen fastlægger den metode, som Danmark henholdsvis Tyskland skal  

 anvende til at lempe dobbeltbeskatning, når en person eller et selskab, der  

 er hjemmehørende i det pågældende land, modtager indkomst fra det andet land  

 og indkomsten kan beskattes i det andet land (den såkaldte  

 metodebestemmelse).
 Stk. 1 angår den tyske metodebestemmelse, når en person, der er  

 hjemmehørende i Tyskland, modtager indkomst fra Danmark eller ejer formue i  

 Danmark, som kan beskattes i Danmark.
 Hovedreglen i litra a er, at når indkomst fra Danmark eller formue i  

 Danmark efter bestemmelserne i artikel 6 - 23 kan beskattes i Danmark,  

 undtager Tyskland indkomsten eller formuen fra det tyske beskatningsgrundlag.  

 Tyskland forbeholder sig dog ret til at tage hensyn til denne indkomst eller  

 formue ved fastsættelsen af skattesatsen for anden indkomst og formue.
Undtagelsen i litra b medfører, at Tyskland i nogle tilfælde medtager  

 indkomst fra Danmark eller formue i Danmark ved tysk beskatning, men giver  

 credit for dansk skat.
Dette gælder for udbytter af aktier i danske selskaber  

 (bortset fra moder/datterselskabsforhold), samt indkomst, som kan beskattes i  

 Danmark efter artikel 13, stk. 1, 2. pkt. (ejendomsselskaber), artikel 15,  

 stk. 4, (løn i arbejdsudleje-tilfælde), artikel 16 (bestyrelseshonorarer),  

 artikel 17 (kunstnere og sportsfolk), artikel 18, stk. 4 (private pensioner)  

 og artikel 23 (indkomst ved kulbrintevirksomhed).
 Uanset reglerne i litra a og b om tysk skattefritagelse, henholdsvis  

 nedsættelse af tysk skat for dansk skat af indkomst fra Danmark, forbeholder  

 Tyskland sig i litra c ret til at foretage en kompenserende påligning af  

 selskabsskat, når et tysk selskab udlodder indkomst fra kilder i Danmark som  

 udbytte.
 Stk. 2 angår den danske metodebestemmelse, når en person, der er  

 hjemmehørende her i landet, modtager indkomst fra Tyskland eller ejer formue  

 i Tyskland.
I den ny overenskomst skal Danmark som hovedregel lempe dobbeltbeskatning  

 efter den såkaldte creditmetode.
Creditmetoden i litra a og b gælder, når en  

 person, der er hjemmehørende her i landet, modtager indkomst fra Tyskland,  

 som kan beskattes i Tyskland.
Den tyske indkomst medregnes ved opgørelsen af personens danske  

 skattepligtige indkomst.
Creditmetoden medfører, at den danske skat af den  

 skattepligtige indkomst nedsættes med den tyske skat af den tyske indkomst,  

 jf. litra a, punkt aa.
Nedslaget kan dog højst være den del af den danske  

 skat, som forholdsmæssigt falder på den tyske indkomst (efter forholdet  

 mellem den tyske del af den samlede skattepligtige indkomst og den samlede  

 skattepligtige indkomst), jf. litra b.
 Tilsvarende gælder for formue i Tyskland, som kan beskattes i Tyskland,  

 jf. litra a, punkt bb, og litra b.
 Efter litra c skal Danmark dog fritage danske moderselskaber for dansk  

 skat af udbytte, som de modtager fra deres tyske datterselskaber  

 (eksemption).
 Efter litra d gælder eksemptionsmetoden dog kun i det omfang, hvor  

 overskuddet i det tyske datterselskab er omfattet af en beskatning i Tyskland  

 eller en beskatning andetsteds, som er sammenlignelig med dansk  

 selskabsbeskatning, eller udbytterne fra det tyske datterselskab dækker over  

 udbytter fra aktier eller andre rettigheder i et selskab, som er  

 hjemmehørende i et tredjeland, og de sidstnævnte udbytter ville være fritaget  

 fra dansk beskatning, såfremt disse aktier eller andele var direkte ejet af  

 det danske selskab.
 Meningen med litra c og d er, at udbytter fra et tysk datterselskab skal  

 være fritaget for dansk beskatning i samme omfang, som de ville være fritaget  

 for dansk beskatning efter selskabsskattelovens § 13, stk. 3 (dvs. fritagelse  

 for dansk beskatning, når udbyttet hidrører fra et eller flere udenlandske  

 selskaber, hvor den selskabsindkomst, der ligger til grund for udbyttet, er  

 blevet beskattet efter regler, som ikke i væsentlig grad afviger fra reglerne  

 her i landet).
Baggrunden for disse regler er ønsket om at undgå eksemption, når et dansk  

 moderselskab modtager udbytter fra dets tyske datterselskab, som igen har  

 modtaget udbytter fra et datterdatterselskab i et skattelyland uden tysk  

 beskatning.
Tyskland fritager nemlig tyske moderselskaber for tysk  

 selskabsskat af udbytte fra datterselskaber i et andet land, hvis det er  

 aftalt i den tyske dobbeltbeskatningsoverenskomst med dette land, eller hvis  

 datterselskabet er hjemmehørende i et udviklingsland.
 I tilfælde, hvor et dansk moderselskab ikke bliver fritaget for dansk  

 beskatning af udbytter fra dets tyske datterselskab, skal den danske skat af  

 udbytterne nedsættes under hensyn til den tyske skat, som er betalt af det  

 tyske selskab af den indkomst, hvoraf udbyttet er udloddet, jf. litra e  

 (datterselskabslempelse).
 Når en person, der er hjemmehørende i Danmark, modtager indkomst fra  

 Tyskland eller ejer formue i Tyskland, som efter artikel 6 - 23 kun kan  

 beskattes i Tyskland, skal Danmark lempe dobbeltbeskatning efter metoden  

 eksemption med progressionsforbehold, jf. litra f.
Dette medfører, at den tyske indkomst medregnes ved opgørelsen af  

 personens skattepligtige danske indkomst.
Den danske skat af den  

 skattepligtige indkomst nedsættes med den del af den danske skat, som  

 forholdsmæssigt falder på den tyske indkomst (efter forholdet mellem den  

 tyske del af den samlede skattepligtige indkomst og den samlede  

 skattepligtige indkomst).
Det samme gælder for lønindtægt, som kan beskattes i Tyskland.
I litra g  

 er dog indsat en betingelse om, at Danmark kun anvender eksemptionsmetoden  

 for løn, hvis arbejdstageren kan dokumentere, at de tyske skattemyndigheder  

 har taget skridt til opkrævning af tysk skat.
 Baggrunden for, at Danmark også anvender metoden eksemption med  

 progressionsforbehold for lønindtægt fra arbejde i Tyskland er, at Tyskland  

 opkræver relativt høje arbejdsmarkedsbidrag af danske lønmodtagere ved  

 lønarbejde i Tyskland.
Kapitel III Beskatning af dødsboer, arv og gave Kapitlet er opbygget på den måde, at i artikel 25 er reglerne om retten  

 til at beskatte, dvs. opkræve afgift af boer, arv og gaver, i artikel 26 er  

 metodebestemmelsen, i artikel 27 er en undtagelse fra artikel 4 om  

 skattemæssigt hjemsted, og i artikel 28 er en regel om fradrag for gæld.
 Udgangspunktet er, at der kan opkræves afgift i det land, hvor afdøde  

 eller gavegiver var hjemmehørende på tidspunktet for dødsfaldet eller ydelsen  

 af gaven (bopælsstaten). Dette land fastlægges efter artikel 4, men der er en  

 undtagelse i artikel 27.
Artikel 25, stk. 1 - 2, har dog regler om afgift i det andet land end  

 afdødes eller gavegivers bopælsstat.
Hvis en del af boet eller gaven består  

 af fast ejendom, der er beliggende i det andet land, kan dette land dog  

 opkræve afgift af dette formuegode.
Det samme gælder, hvis afdøde eller  

 gavegiver, som var hjemmehørende i det ene land, drev erhvervsvirksomhed  

 gennem et fast driftssted i det andet land, eller udøvede frit erhverv gennem  

 et fast sted i det andet land.
Hvis en del af boet eller gaven består af  

 formuegoder i et sådant fast driftssted eller fast sted i et land, kan dette  

 land opkræve afgift af disse formuegoder.
Afdødes eller gavegivers bopælsstat kan opkræve afgift af hele boet eller  

 gaven, dvs. også af fast ejendom i det andet land eller formuegoder i et fast  

 driftssted eller fast sted i det andet land.
Metodebestemmelsen i artikel 26  

 fastsætter, hvorledes bopælsstaten skal undgå dobbeltbeskatning, når det  

 andet land også har ret til at opkræve afgift.
Disse regler svarer nogenlunde til systemet i den danske lov om afgift af  

 dødsboer og gaver.
Hvis afdøde var hjemmehørende her i landet, opkræver  

 Danmark afgift af hele boet, uanset hvor formuegoderne i boet befinder sig.  

 Hvis boet efter en sådan dansk afdød omfatter fast ejendom i udlandet, skal  

 den danske afgift nedsættes.
Hvis omvendt afdøde var hjemmehørende i  

 udlandet, men havde fast ejendom her i landet, opkræves der kun dansk  

 boafgift af den faste ejendom eller det faste driftssted her i landet.
Artikel 25. Beskatningsregler Fast ejendom, som er beliggende i det ene land, og som udgør en del af  

 boet efter - eller en gave fra - en person, som var hjemmehørende i det andet  

 land, kan beskattes i det land, hvor ejendommen er beliggende.
 Rørlig formue i boet efter - eller gave fra - en person, der var  

 hjemmehørende i det ene land, og som er forretningsaktiver i et fast  

 driftssted i det andet land, eller som er brugt ved udøvelsen af frit erhverv  

 og som hører til et fast sted i det andet land, kan beskattes i det land,  

 hvor det faste driftssted eller det faste sted er beliggende.
 Af alle andre aktiver kan der kun opkræves bo- eller gaveafgift i det  

 land, hvor afdøde - eller gavegiver - var hjemmehørende.
Artikel 26. Undgåelse af dobbeltbeskatning Metodebestemmelsen for Tyskland i artikel 26, stk. 1 svarer til  

 metodebestemmelsen for Danmark i stk. 2. Begge lande anvender credit-metoden  

 til lempelse af dobbeltbeskatning Stk. 2, litra a, bestemmer, at hvis afdøde eller gavegiver var  

 hjemmehørende her i landet, kan Danmark opkræve afgift af hele boet eller  

 gaven.
Hvis en del af boet eller gaven består af fast ejendom i Tyskland  

 eller formuegoder i et fast driftssted eller et fast sted i Tyskland, skal  

 den danske afgift af hele boet eller gaven nedsættes med de betalte tyske  

 afgifter af de nævnte formuegoder i Tyskland.
 Efter stk. 3 er nedslaget i danske afgifter dog begrænset til den  

 forholdmæssige del af den danske afgift, som kan henføres til de formuegoer,  

 der kan afgiftsbelægges i Tyskland.
Efter stk. 2, litra b, har Danmark også ret til at beskatte formue, som  

 erhverves af en person, der var hjemmehørende i Danmark på tidspunktet for  

 afdødes død eller ydelsen af gaven.
Også her gælder det, at hvis en del af  

 boet eller gaven består af fast ejendom i Tyskland eller formuegoder i et  

 fast driftssted eller et fast sted i Tyskland, skal den danske afgift af hele  

 boet eller gaven nedsættes med de betalte tyske afgifter af de nævnte  

 formuegoder i Tyskland.
Artikel 27. 5 års regel I artikel 25 og 26 lægges der vægt på det land, hvor afdøde eller  

 gavegiver var hjemmehørende i på tidspunktet for dødsfaldet eller ydelsen af  

 gaven.
Dette land bestemmes efter reglen i artikel 4 (skattemæssigt  

 hjemsted).
5 års reglen i artikel 27 omhandler tilfælde, hvor afdøde eller gavegiver  

 på dødstidspunktet eller gavetidspunktet havde været hjemmehørende i et land  

 (bopælsstaten) i højst fem år, men stadig var fuld skattepligtig i det andet  

 land, og hvor han var statsborger i det andet land uden samtidigt at være  

 statsborger i bopælsstaten.
I såfald skal han alligevel anses for at være  

 hjemmehørende i det andet land.
 Baggrunden for reglen er ønsket om, at især udstationerede personer kan  

 forblive omfattet af afgiftspligten i det land, hvor de er statsborgere og  

 fuld skattepligtige, i en periode efter de er flyttet til det andet land.
Artikel 28. Fradrag for gæld Bestemmelsen fastsætter generelle regler om fordeling af gæld i henhold  

 til økonomisk tilknytning.
Gæld, som er sikret i eller som på den måde, der  

 er nævnt i stykke 1 og 2, er økonomisk forbundet med en fast ejendom, et fast  

 driftssted eller et fast sted, som afdøde eller gavegiver havde i den anden  

 stat end sin bopælsstat, skal fratrækkes i værdien af disse formuegoder.
 Alle andre arter af gæld skal fratrækkes i de formuegoder, der kun kan  

 beskattes i afdødes eller gavegivers bopælsstat, jf. stk. 3.
 Såfremt gæld vedrørende en fast ejendom, et fast driftssted eller et fast  

 sted, som er beliggende i et land, overstiger værdien af de pågældende  

 formuegoder, fastsætter stk. 4 som en særregel, at den overskydende del af  

 gælden skal fradrages i værdien af andre formuegoder, der kan beskattes i  

 samme stat.
 Såfremt gælden vedrørende formuegoder i bopælsstaten eller gælden  

 vedrørende formuegoder i den anden stat overstiger værdien af disse  

 formuegoder, skal den overskydende del af gælden fratrækkes i formuegoderne i  

 henholdsvis den anden stat eller bopælsstaten, jf. stk. 5.
 Stk. 6 bestemmer, at stk. 1 - 5 ikke forpligter en stat til at fratrække  

 gæld i større omfang end efter dens egen lovgivning i det omfang, den anden  

 stat fratrækker den samme gæld efter dens lovgivning.
Kapitel IV Bistand i skattesager Reglerne i artikel 30 - 32 om bistand i form af udveksling af oplysninger  

 supplerer EU's bistandsdirektiv. (Rådets direktiv af 19. december 1977 om  

 gensidig bistand mellem medlemsstaternes kompetente myndigheder inden for  

 området direkte skatter (77/799/EØF)).
 Reglerne i kapitel IV gælder ikke alene for de sædvanlige danske indkomst-  

 og formueskatter samt bo- og gaveafgifter, der er omfattet af overenskomstens  

 kapitel II og III, men også for frigørelsesafgift, kommunal og amtskommunal  

 grundskyld, afgifter på motorkøretøjer, tillæg til indkomst- og formueskatter  

 ved for sen selvangivelse samt renter og omkostninger (ved inddrivelse).
Pligten til at yde bistand gælder dog ikke ubetinget.
Der er dels særlige  

 begrænsninger i artikel 34 vedr. forældelse, dels almindelige begræsninger i  

 artikel 37. Det skal særligt nævnes, at et land ikke kan anmode det andet  

 land om bistand, før det selv har benyttet alle de muligheder, som står til  

 rådighed på dets eget område, med mindre det ville betyde forholdsmæssige  

 vanskeligheder.
 Til reglen om udveksling af oplysninger er knyttet en protokol.
Artikel 29. Genstand for bistand Artikel 29 fastsætter, at Danmark og Tyskland skal yde hinanden  

 administrativ bistand i skattesager.
Der er tale om bistand i form af  

 udveksling af oplysninger efter anmodning eller uden særlig anmodning,  

 bistand med opkrævning samt bistand ved forkyndelse af dokumenter.
Det er  

 understreget i stk. 2, at der også skal ydes bistand til skatteyderens  

 fordel.
Skattedomstole i de to lande kan også arbejde sammen med hensyn til  

 skatter, omfattet af deres kompetence og overenskomsten.
Artikel 30. Oplysninger efter særlig anmodning De kompetente myndigheder i det ene land kan anmode de kompetente  

 myndigheder i det andet land om oplysninger til brug ved påligning eller  

 opkrævning af skat, eller for inddrivelse eller tvangsinddrivelse af  

 skattekrav eller for anvendelsen af overenskomsten.
Artikel 31. Oplysninger uden særlig anmodning Bestemmelsen opregner fem situationer, hvorom det sammenfattende kan  

 siges, at spontant udveksling af oplysninger skal ske, når det må antages, at  

 en skattepligtig person eller selskab med tilknytning til et eller flere  

 lande er unormalt beskattet i et andet land.
Udveksling af oplysninger skal  

 endvidere ske, når en skattepligtig person eller selskab opnår en  

 skattenedsættelse eller -fritagelse i et land, der kan medføre øget  

 beskatning i det andet land.
I stk. 2 er der hjemmel til, at de to landes kompetente myndigheder kan  

 indgå en aftale om udveksling af oplysninger i ensartede sager i større  

 antal.
En sådan aftale skal offentliggøres.
Artikel 32. Indbyrdes modstridende oplysninger Et land, der modtager oplysninger fra det andet land, skal underrette det  

 andet land, hvis oplysningerne synes at stride mod landets egne oplysninger.
Artikel 33. Inddrivelse af skattekrav Stk. 1 forpligter Danmark og Tyskland til at bistå hinanden med at  

 inddrive det andet lands skattekrav.
Sådanne udenlandske skattekrav skal som  

 udgangspunkt inddrives, som om de var landets egne.
Dog skal det andet lands  

 skattekrav ikke have den særlige fortrinsret, som landets egne skattekrav  

 måtte have (stk. 5), ligesom der er begrænsninger med hensyn til  

 forældelsesregler (artikel 34).
 Skattekrav vedrørende en afdød person eller dennes bo skal kun inddrives i  

 det andet land (inddrivelseslandet) indtil værdien af boet eller af de  

 formuegoder, der er udlagt til de berettigede, ved henholdsvis inddrivelse i  

 boet eller hos de berettigede, jf. stk. 3.
 Stk. 4 bestemmer, at Danmark og Tyskland har pligt til efter anmodning at  

 foretage sikringsakter med henblik på inddrivelse af det andet lands  

 skattekrav.
 Stk. 5 fastslår, at inddrivelseslandet ikke skal give det andet lands  

 skattekrav fortrinsret i forhold til andre almindelige krav, selv om  

 inddrivelseslandets egne skattekrav har en fortrinsret.
 Stk. 6 giver inddrivelseslandet adgang til at indrømme henstand eller  

 afdragsvis betaling af skattekrav fra det andet land i henhold til sin egen  

 lovgivning eller praksis.
Artikel 34. Forældelsesfrister Bestemmelsen regulerer lovvalget i forældelsesspørgsmål.
Et skatterkrav  

 fra et land kan ikke inddrives i det andet land, hvis det er forældet i det  

 førstnævnte land, Kravet kan heller ikke inddrives i det andet land, hvis det  

 er forældet efter dette andet lands regler.
Når Danmark eller Tyskland  

 anmoder det andet land om bistand til inddrivelse af et skattekrav, skal der  

 i anmodningen om inddrivelse gives oplysninger om forældelsesfristen for det  

 pågældende krav.
 For så vidt angår fristafbrydelse fastslår stk. 2, at de foranstaltninger,  

 der træffes efter lovgivningen i det land, der anmodes om bistand, også får  

 fristafbrydende virkning i forhold til lovgivningen i det land, der anmoder  

 om bistand.
Artikel 35. Forkyndelse af dokumenter Efter bestemmelsen skal Danmark og Tyskland yde hinanden bistand til  

 forkyndelse af dokumenter i skattesager.
Artikel 36. Indholdet af og svaret på anmodning om bistand Bestemmelsen specificerer en række oplysninger, der skal tilvejebringes af  

 det land, der anmoder det andet land om bistand.
Desuden angiver  

 bestemmelsen, at det land, som anmodes om bistand, skal underrette det land,  

 der anmoder om bistand, om de skridt, der er taget, og om resultatet heraf.
Artikel 37. Begrænsninger i pligten til at yde bistand Danmarks og Tysklands pligt til at yde hinanden bistand gælder ikke  

 ubetinget.
Efter stk. 1, litra e, gælder den begrænsning, at et land skal  

 have udnyttet alle de muligheder, der står til rådighed på dets eget område,  

 før det kan anmode det andet land om bistand.
Dette gælder dog ikke, hvis  

 anvendelsen af egne muligheder ville give uforholdsmæssige store  

 vanskeligheder.
 Desuden bestemmer litra a - d, at de to landes interne lovgivning og  

 praksis om rettigheder for og beskyttelse af personer sætter en absolut  

 grænse for landenes pligt til at yde hinanden bistand.
Artikel 38. Tavshedspligt Bestemmelsen fastslår, at de oplysninger, der modtages på grundlag af  

 overenskomsten, skal behandles efter reglerne om tavshedspligt i det af de to  

 lande, der har de mest restriktive regler på området.
Artikel 39. Klager Bestemmelsen fastslår, at klager over foranstaltninger som hovedregel skal  

 behandles af det land, hvor foranstaltningen er truffet.
Artikel 40. Omkostninger Sædvanlige omkostninger ved at yde bistand dækkes af det land, der yder  

 bistanden.
Ekstraordinære omkostninger dækkes af det land, der anmoder om  

 bistanden.
Kapitel V Beskyttelse af skatteydere og fremgangsmåden ved indgåelse af  

 gensidige aftaler Artikel 41. Ikke-diskriminering Bestemmelsen går ud på, at Danmark og Tyskland ikke må diskriminere  

 hinandens statsborgere.
Dette gælder både personer og selskaber.
 Forbudet gælder både selve beskatningen som de vilkår, der er knyttet  

 hertil, fx regnskabskrav, frister mv.
Artikel 42. Forhandlinger Bestemmelsen går ud på, at de to landes kompetente myndigheder skal søge  

 at undgå vanskeligheder eller tvivl ved fortolkning eller anvendelse af  

 overenskomsten i almindelighed eller i konkrete sager.
De kan også forhandle  

 om løsning af andre problemer, som ikke er omfattet af overenskomsten.
 I særdeleshed kan de kompetente myndigheder indgå aftaler om  

 gennemførelsen af reglerne i artikel 10 - 12 om nedsat beskatning af  

 udbytter, renter og royalties.
Artikel 43. Fremgangsmåden ved indgåelse af gensidige aftaler Hvis foranstaltninger, truffet af et eller begge lande medfører en  

 beskatning for en person, der ikke er i overensstemmelse med overenskomsten,  

 skal de to landes kompetente myndigheder søge at løse sagen efter mutual  

 agreement bestemmelsen i artikel 43.
Hvis en person mener, at han udsættes for en beskatning, som ikke er i  

 overensstemmelse med overenskomsten, skal først rette henvendelse til  

 skattemyndighederne i det land, hvor han er hjemmehørende.
Hvis bopælsstatens  

 skattemyndigheder mener, at personen har ret, skal de først søge selv at løse  

 problemet.
Derefter skal de indlede forhandlinger med det andet land for at  

 forsøge at løse problemet.
Hvis de to lande ikke kan blive enige, kan de  

 anmode et uafhængigt organ om at afgive en udtalelse, jf. artikel 44.
 I artikel 43, stk. 3, er det særligt nævnt, at de to landes kompetente  

 myndigheder skal søge at nå enighed om samme henførsel af fortjeneste til et  

 foretagende i det ene land og dets faste driftssted i det andet land, samme  

 fordeling af fortjeneste mellem forbundne foretagender i henholdsvis det ene  

 og det andet land, samme behandling af indkomst, som klassificeres som afkast  

 af aktier i det land, hvorfra indkomsten stammer, og som klassificeres  

 anderledes i det land, hvor indkomstmodtageren er hjemmehørende, og samme  

 behandling af gæld ved beskatning af formue, dødsbo eller gave.
Artikel 44. Fremgangsmåde De to landes kompetente myndigheder kan kommunikere direkte med hinanden  

 for at opnå enighed ved anvendelsen af artikel 42 og 43.
I stk. 3 og 4 er der mulighed for, at de to lande kan bede et uafhængigt  

 organ om at afgive en ekspertudtalelse om en konkret sag.
I tilfælde hvor de  

 to landes kompetente myndigheder er uenige om en konkret sag, kan der dog  

 også blive tale om at sagen bliver indbragt for et uafhængigt voldgiftsudvalg  

 efter EU's voldgiftskonvention (Konvention af 23. juli 1990 om ophævelse af  

 dobbeltbeskatning i forbindelse med regulering af forbundne foretagenders  

 overskud (90/436/EØF)).
Kapitel VI Særlige bestemmelser Artikel 45. Anvendelse af overenskomsten i særlige sager Artikel 45, stk. 1, handler om skift fra eksemptionsmetoden til  

 creditmetoden, dels for konkrete sager, dels generelt for bestemte  

 indkomsttyper.
Bestemmelsen har størst betydning for Tyskland, idet Tyskland i vidt  

 omfang giver eksemption, når en person eller et selskab, der er hjemmehørende  

 i Tyskland, modtager indkomst fra Danmark.
Eksemptionsmetoden i artikel 24  

 betyder, at Tyskland undtager dansk indkomst fra det tyske  

 beskatningsgrundlag, men forbeholder sig ret til at tage den danske indkomst  

 i betragtning ved fastsættelsen af skattesatsen for anden indkomst.
Det tyske  

 nedslag for dobbeltbeskatning er altså ikke begrænset til den danske skat af  

 indkomsten fra Danmark.
Bestemmelsen er derimod af mindre betydning for Danmark, idet Danmark  

 efter artikel 24 som altovervejende hovedregel anvender creditmetoden til  

 undgåelse af dobbeltbeskatning for personer eller selskaber her i landet med  

 tysk indkomst.
Dette medfører, at den tyske indkomst medregnes ved opgørelsen  

 af indkomstmodtagerens skattepligtige indkomst.
Den danske skat af den  

 skattepligtige indkomst nedsætter med den del deraf, som forholdsmæssigt  

 falder på den tyske indkomst, dog højst den skat, der er betalt i Tyskland af  

 dem tyske indkomst.
Efter litra a skal et land anvende creditmetoden til undgåelse  

 dobbeltbeskatning, selv om det efter artikel 24 skulle anvende  

 eksemptionsmetoden.
Det gælder i tilfælde, hvor de to lande klassificerer  

 indkomst til forskellige personer eller henfører indkomst til forskellige  

 personer, og dette medfører, at den pågældende indkomst ikke bliver beskattet  

 i hverken det ene land eller det andet land, eller kun bliver delvis  

 beskattet.
 Efter litra b kan et land efter forudgående konsultation meddele det andet  

 land, at det i fremtiden vil undgå dobbeltbeskatning for bestemte  

 indkomstyper efter creditmetoden i stedet for eksemptionsmetoden.
 Artikel 45, stk. 2, bestemmer, at overenskomsten ikke skal fortolkes  

 således, at en skatteyder opnår utilbørlige fordele ved at arrangere sine  

 forretninger på en måde, så han undgår sine forpligtelser i et af de to  

 lande, eller at Tyskland er forhindret i at gennemføre en beskatning af en  

 person, der er hjemmehørende i Tyskland, i overensstemmelse med fjerde del af  

 Aussensteuergesetz, eller at Danmark forhindres i at gennemføre beskatning  

 efter tilsvarende regler som fjerde del af Aussensteuergesetz.
Artikel 46. Tilbagebetaling af kildeskat Der er flere tilfælde i overenskomsten, hvor en indkomst fra den ene stat  

 (kildestaten), der betales til en retmæssig ejer i den andet stat  

 (bopælsstaten), enten ikke kan beskattes i kildestaten eller alene kan  

 beskattes inden for visse grænser i kildestaten.
Det gælder især indkomst i  

 form af udbytter (artikel 10), renter (artikel 11) og royalties (artikel 12).  

 Artikel 46 medfører, at i disse tilfælde må kildestaten opkræve kildeskat i  

 henhold til sin interne lovgivning.
Den indeholdte kildeskat skal dog  

 tilbagebetales helt eller delvis efter anmodning, så beskatningen i  

 kildestaten bliver i overensstemmelse med overenskomstens regler.
 Tidsfristen for anmodning om tilbagebetaling af kildeskat er fire år efter  

 udløbet af det kaldenderår, hvor den pågældende indkomst blev udbetalt.
 Efter stk. 6 kan de kompetente myndigheder aftale en anden metode til  

 gennemførelse af overenskomstens regler om nedsættelse af beskatning i  

 kildestaten.
Artikel 47. Medlemmer af diplomatiske eller konsulære  

 repræsentanter Overenskomsten berører ikke skattemæssige begunstigelser i folkeretten  

 eller i særlige aftaler, for så vidt angår medlemmer af diplomatiske eller  

 konsulære repræsentationer, jf. stk. 1.
 Hvis indkomst eller formue som følge af disse regler ikke kan beskattes i  

 den stat, hvor den diplomatiske eller konsulære repræsentant opholder sig  

 (modtagerstaten), skal den stat, hvorfra han er udsendt (udsenderstaten),  

 have ret til at beskatte indkomsten eller formuen.
I stk. 3 er det aftalt, at uanset hvad artikel 4 (skattemæssigt hjemsted)  

 medfører, skal en person, der er medlem af Danmarks eller Tysklands  

 diplomatiske, konsulære eller faste repræsentation, som er beliggende i  

 modtagerstaten Tyskland, Danmark eller et tredjeland, anses for hjemmehørende  

 i udsenderstaten Danmark henholdsvis Tyskland ved anvendelsen af  

 overenskomsten.
Dette gælder dog kun, såfremt den pågældende i henhold til  

 folkeretten ikke er underkastet beskatning i modtagerstaten af indkomst, som  

 den pågældende modtager fra kilder uden for modtagerstaten, eller af formue,  

 som den pågældende har uden for modtagerstaten, og den pågældende er  

 underkastet beskatning i udsenderstaten af hele sin indkomst eller formue på  

 samme måde som personer, der er hjemmehørende i denne stat.
Artikel 48. Territorial udvidelse Bestemmelsen åbner mulighed for en geografisk udvidelse af overenskomstens  

 anvendelsesområde.
Efter definitionen af Danmark i artikel 3, stk. 1, litra c, er Færøerne og  

 Grønland ikke omfattet af overenskomsten, idet beskatning er omfattet af  

 hjemmestyret i disse dele af riget.
Såfremt Færøerne eller Grønland måtte  

 ønske det, og Tyskland bliver enig i en udvidelse, kan overenskomsten altså  

 udvides til at omfatte Færøerne og Grønland.
Artikel 49. Ikrafttræden Overenskomsten træder i kraft en måned efter udvekslingen af  

 ratifikationsdokumenter.
 Overenskomstens regler får virkning for indkomst- og formueskatter  

 vedrørende det indkomstår, som falder sammen med eller erstatter det  

 kaldenderår, som følger umiddelbart efter ikrafttrædelsesåret, og senere  

 indkomstår.
 Overenskomstens regler får virkning for skatter og afgifter på boer eller  

 af arv efter personer, som dør den 1. januar i året efter ikrafttrædelsesåret  

 eller senere, og på gaver, som ydes den 1. januar i året efter  

 ikrafttrædelsesåret eller senere.
 Overenskomstens regler får virkning for kildeskatter på udbytter, renter  

 og royalties, der betales eller godskrives den 1. januar i året efter  

 ikrafttrædelsesåret eller senere.
 Endelig får overenskomstens regler virkning for bistand, som udføres den  

 1. januar i året efter ikrafttrædelsesåret eller senere.
 Samtidig ophæves den gældende dansk-tyske dobbeltbeskatningoverenskomst  

 fra 1962.
Artikel 50. Gyldighedsperiode, Opsigelse Den ny overenskomst kan tidligst opsiges fem år efter dens ikrafttræden.
§ 2 Efter § 2 træder loven i kraft dagen efter bekendtgørelsen i Lovtidende.
 Denne bestemmelse skal dog ses i sammenhæng med § 1, stk. 2 og 3,  

 hvorefter den ny dobbeltbeskatningsoverenskomst træder i kraft og får  

 virkning i overensstemmelse med artikel 49, og hvorefter den gamle  

 overenskomst ophører med at have virkning i overensstemmelse med samme  

 artikel.
Baggrunden er, at det ikke er muligt på nuværende tidspunkt at forudsige,  

 hvornår en ny overenskomst træder i kraft og får virkning og den gamle  

 overenskomst dermed bortfalder.
Efter overenskomstens artikel 49 afhænger  

 dette af, hvornår Danmark og Tyskland får udvekslet  

 ratifikationsinstrumenterne, hvilket igen afhænger af parlamentsgodkendelsen  

 i Danmark og Tyskland.
§ 3 Efter § 3 gælder loven ikke for Færøerne og Grønland.
Dette hænger sammen  

 med, at beskatning, herunder afgift af gaver, arv og bo, er omfattet af  

 Færøernes og Grønlands hjemmestyre.
Danske dobbeltbeskatningsoverenskomster  

 med andre lande omfatter kun Færøerne og Grønland, hvis disse rigsdele  

 fremsætter ønske om at være omfattet.
Den ny dansk-tyske  

 dobbeltbeskatningsoverenskomst omfatter således ikke disse dele af riget,  

 ligesom de ikke er omfattet af den gældende overenskomst.
Folketingets  

 godkendelse af den ny overenskomst skal derfor heller ikke omfatte Færøerne  

 og Grønland.
I artikel 48 er der mulighed for, at de to lande kan træffe aftale om  

 udvidelse af overenskomstens anvendelseområde.
Såfremt Færøerne eller  

 Grønland fremsætter ønske om at blive omfattet af overenskomsten, er der  

 altså hjemmel i overenskomsten til, at skatteministeren kan træffe aftale med  

 de tyske myndigheder om udvidelse af overenskomstens anvendelsesområde.  

 Skatteministeren kan i givet fald indgå en sådan aftale, uden at den skal  

 forelægges folketinget til godkendelse, idet området beskatning er omfattet  

 af Færøernes og Grønlands hjemmestyre.
Efter 2. behandling den 28. maj 1996 § 1. Overenskomsten af 22. november 1995 mellem Kongeriget Danmark  

 og Forbundsrepublikken Tyskland til undgåelse af dobbeltbeskatning, for så  

 vidt angår indkomst- og formueskatter, og for så vidt angår skatter i boer,  

 af arv og af gave samt vedrørende bistand i skattesager, kan tiltrædes på  

 Danmarks vegne.
Overenskomsten er optaget som bilag til denne lov.
 Stk. 2. Overenskomsten træder i kraft og får virkning i Danmark  

 efter bestemmelserne i artikel 49, stk. 2.
 Stk. 3. Overenskomsten af 30. januar 1962 mellem Kongeriget  

 Danmark og Forbundsrepublikken Tyskland til undgåelse af dobbeltbeskatning og  

 om gensidig administrativ og retslig bistand vedrørende skatter af indkomst  

 og formue samt erhvervsskat (Gewerbesteuer) og ejendomsskatter skal ophøre at  

 have virkning efter bestemmelserne i artikel 49, stk. 3, i overenskomsten af  

 22. november 1995.
 Stk. 4. Personer m.v., selskaber m.v. og fonde m.v., der er  

 skattepligtige efter kildeskattelovens § 1, selskabsskattelovens § 1 eller  

 fondsbeskatningslovens § 1, for hvem indkomståret 1997 er påbegyndt før den  

 25. april 1996, kan dog vælge at få dobbeltbeskatningslempelse for tysk skat  

 af indkomst for dette indkomstår beregnet efter reglerne i overenskomst af  

 30. januar 1962 mellem Kongeriget Danmark og Forbundsrepublikken Tyskland til  

 undgåelse af dobbeltbeskatning og om gensidig administrativ bistand  

 vedrørende skatter af indkomst og formue samt erhvervsskat.
 § 2. Loven træder i kraft dagen efter bekendtgørelsen i  

 Lovtidende.
 § 3. Loven gælder ikke for Færøerne og Grønland.
Bilag Overenskomst mellem Kongeriget Danmark og Forbundsrepublikken Tyskland til  

 undgåelse af dobbeltbeskatning for så vidt angår indkomst- og formueskatter  

 og for så vidt angår skatter i boer, af arv og af gave samt vedrørende  

 bistand i skattesager (Dansk-tysk skatte-overenskomst) Kongeriget Danmark og Forbundsrepublikken  

 Tyskland, som ønsker at undgå dobbeltbeskatning og at yde hinanden bistand i  

 skattesager ved at indgå en ny overenskomst, som er i overensstemmelse med de  

 gældende forhold mellem de to stater og med udviklingen i skattelovgivningen,  

 er blevet enige om følgende bestemmelser:
OVERENSKOMST MELLEM KONGERIGET DANMARK OG FORBUNDSREPUBLIKKEN TYSKLAND TIL UNDGÅELSE AF DOBBELTBESKATNING FOR SÅ VIDT ANGÅR INDKOMST- OG FORMUESKATTER OG FOR SÅ VIDT ANGÅR SKATTER I BOER, AF ARV OG AF GAVE SAMT VEDRØRENDE BISTAND I SKATTESAGER (DANSK-TYSK SKATTE-OVERENSKOMST) Kapitel I Almindelige bestemmelser Artikel 1 Formålet med overenskomsten De kontraherende stater skal arbejde sammen efter denne overenskomst for  

 at undgå dobbeltbeskatning og for at sikre påligningen af skatter.
De  

 kontraherende staters kompetente myndigheder skal til dette formål informere  

 hinanden med passende mellemrum om ændringer i deres skattelove, og de skal  

 holde konsultationer om, hvorledes de ovenfor nævnte formål kan opnås.
De  

 kompetente myndigheder kan træde i direkte forbindelse med hinanden indenfor  

 rammerne af denne overenskomst.
Artikel 2 Overenskomstens anvendelsesområde 1. Denne overenskomst skal finde anvendelse på følgende skatter, der  

 pålignes på en kontraherende stats, dens politiske underafdelingers eller  

 dens lokale myndigheders vegne, uden hensyn til hvorledes de opkræves:
a) Kapitel II på indkomst- og formueskatter, hvortil skal anses alle  

 skatter, der pålignes hele indkomsten, hele formuen eller dele af indkomsten  

 eller formuen, herunder skatter på fortjeneste ved afhændelse af rørlig  

 formue eller fast ejendom, så vel som skatter på formueforøgelse; b) Kapitel III på skatter i boer, af arv og af gave, hvortil skal anses  

 skatter, aa) der pålignes som følge af død i form af skatter på dødsboets corpus  

 (bomassen), som skatter på arv, som overførselsafgifter eller som skatter på  

 donationes mortis causa (dødsgaver), eller bb) der pålignes på overførsler inter vivos (i levende live), men kun,  

 fordi sådanne overførsler sker uden eller for mindre end fuldt vederlag; c) Kapitel IV på skatter af enhver art og beskrivelse, med mindre andet  

 fremgår af sammenhængen, men ikke for toldafgifter, eneretsafgifter eller  

 forbrugsafgifter; moms og luksusskatter anses ikke for at være  

 forbrugsafgifter i dette kapitel.
 2. De gældende skatter, som kapitlerne i overenskomsten skal finde  

 anvendelse på, er opregnet i bilaget til overenskomsten.
 3. Overenskomsten skal også finde anvendelse på alle skatter af samme  

 eller væsentlig samme art, der pålignes efter overenskomstens undertegnelse  

 som tillæg til eller i stedet for de gældende skatter.
 4. Denne overenskomst skal finde anvendelse på følgende:
a) Kapitel II på personer, der er hjemmehørende i en af eller begge de  

 kontraherende stater; b) Kapitel III på aa) dødsboer og arv i tilfælde, hvor arvelader på dødstidspunktet var  

 hjemmehørende i en af eller begge de kontraherende stater, og bb) gaver i tilfælde, hvor giveren på gavetidspunktet var hjemmehørende i  

 en af eller begge de kontraherende stater; c) Kapitel IV på enhver person, uanset han er hjemmehørende eller  

 statsborger i en kontraherende stat eller en anden stat.
Artikel 3 Almindelige definitioner 1. Medmindre andet fremgår af sammenhængen, har i denne overenskomst  

 følgende udtryk den nedenfor angivne betydning:
a) Udtrykkene »en kontraherende stat« og »den anden  

 kontraherende stat« betyder Forbundsrepublikken Tyskland eller  

 Kongeriget Danmark alt efter sammenhængen, og udtrykket »staterne«  

 betyder Forbundsrepublikken Tyskland eller Kongeriget Danmark; b) udtrykket »Forbundsrepublikken Tyskland« betyder det område,  

 hvor Forbundsrepublikken Tysklands skattelove gælder, så vel som området med  

 havbunden, dens undergrund og de overliggende vande, som støder op til  

 Forbundsrepublikken Tysklands territorialfarvand, i det omfang  

 Forbundsrepublikken Tyskland i overensstemmelse med folkeretten udøver  

 suverænitetsrettigheder og jurisdiktion der med efterforskning og udnyttelse  

 af naturforekomster; c) udtrykket »Danmark« betyder Kongeriget Danmark, herunder  

 ethvert område uden for Danmarks territorialfarvand, som ifølge dansk  

 lovgivning og i overensstemmelse med folkeretten er eller senere måtte blive  

 betegnet som et område, inden for hvilket Danmark kan udøve  

 suverænitetsrettigheder med hensyn til efterforskning og udnyttelse af  

 naturforekomster på havbunden, dens undergrund og de overliggende vande og  

 med hensyn til andre aktiviteter med henblik på økonomisk efterforskning og  

 udnyttelse af området; udtrykket omfatter ikke Færøerne og Grønland; d) udtrykket »person« omfatter en fysisk person og et selskab; e) udtrykket »selskab« betyder enhver juridisk person eller  

 enhver sammenslutning, der i skattemæssig henseende behandles som en juridisk  

 person; f) udtrykket »fast ejendom« skal tillægges den betydning, som  

 det har i lovgivningen i den kontraherende stat, hvori ejendommen er  

 beliggende.
Udtrykket skal i alle tilfælde omfatte tilbehør til fast ejendom,  

 husdyrbesætning og redskaber, der anvendes i land- og skovbrug, rettigheder  

 på hvilke civilretten om fast ejendom finder anvendelse, brugsrettigheder til  

 fast ejendom, samt rettigheder til varierende eller faste ydelser, der  

 betales for udnyttelsen af eller retten til at udnytte mineralforekomster,  

 kilder og andre naturforekomster; skibe, både og luftfartøjer skal ikke anses  

 for fast ejendom; g) udtrykkene »foretagende i en kontraherende stat« og  

 »foretagende i den anden kontraherende stat« betyder henholdsvis et  

 foretagende, som drives af en person, der er hjemmehørende i en kontraherende  

 stat, og et foretagende, som drives af en person, der er hjemmehørende i den  

 anden kontraherende stat; h) udtrykket »international trafik« betyder enhver transport med  

 et skib eller luftfartøj, der anvendes af et foretagende, hvis virkelige  

 ledelse har sit sæde i en kontraherende stat, bortset fra tilfælde, hvor  

 skibet eller luftfartøjet udelukkende anvendes mellem pladser i den anden  

 kontraherende stat; i) udtrykket »ejendom, som udgør en del af dødsboet efter, eller en  

 del af en gave ydet af, en person, der er hjemmehørende i en kontraherende  

 stat« omfatter alle formuegoder, hvis overdragelse eller overførsel er  

 undergivet en skat, der er omfattet af kapitel III i overenskomsten; j) udtrykket »statsborger« betyder aa) for så vidt angår Tyskland, enhver tysker som omhandlet i § 116,  

 stykke 1, i Forbundsrepublikken Tyskland's grundlov og enhver juridisk  

 person, interessentskab eller forening, der består i kraft af den gældende  

 lovgivning i Forbundsrepublikken Tyskland; bb) for så vidt angår Danmark, enhver fysisk person, der har  

 statsborgerret i Danmark, og enhver juridisk person, interessentskab eller  

 forening, der består i kraft af den gældende lovgivning i Danmark; k) udtrykket »kompetent myndighed« betyder aa) for så vidt angår Forbundsrepublikken Tyskland,  

 Forbundsfinansministeriet eller det organ, hvortil det har delegeret sin  

 myndighed; bb) for så vidt angår Danmark, skatteministeren eller hans befuldmægtigede  

 stedfortræder.
 2. Ved anvendelsen af overenskomsten i en kontraherende stat skal,  

 medmindre andet følger af sammenhængen, ethvert udtryk, som ikke er defineret  

 deri, tillægges den betydning, som det har i denne stats lovgivning om de  

 skatter, hvorpå overenskomsten finder anvendelse.
Artikel 4 Skattemæssigt hjemsted 1. I denne overenskomst betyder udtrykket »en person, der er  

 hjemmehørende i en kontraherende stat« a) for så vidt angår indkomst- og formueskatter, en person, som i henhold  

 til lovgivningen i denne stat er skattepligtig der på grund af hjemsted,  

 bopæl, ledelsens sæde eller ethvert andet lignende kriterium.
Dette udtryk  

 omfatter dog ikke en person, hvis skattepligt i denne stat er begrænset til  

 indkomst fra kilder i denne stat eller der beroende formue; b) for så vidt angår skatter i boer, af arv eller af gave, en person, som  

 i henhold til lovgivningen i denne stat er skattepligtig der med hensyn til  

 et bo eller en gave på grund af hjemsted, bopæl, ledelsens sæde eller ethvert  

 andet lignende kriterium.
Dette udtryk omfatter dog ikke en person, hvis bo  

 eller hvis gave er skattepligtig i denne stat udelukkende på grund af  

 formuegoder, som befinder sig der.
 2. I tilfælde, hvor en fysisk person efter bestemmelserne i stykke 1 er  

 hjemmehørende i begge de kontraherende stater, bestemmes hans status efter  

 følgende regler:
a) han skal anses for at være hjemmehørende i den stat, i hvilken han har  

 en fast bolig til sin rådighed; hvis han har en fast bolig til sin rådighed i  

 begge stater, skal han anses for at være hjemmehørende i den stat, med  

 hvilken han har de stærkeste personlige og økonomiske forbindelser (midtpunkt  

 for sine livsinteresser); b) hvis det ikke kan afgøres, i hvilken stat han har midtpunkt for sine  

 livsinteresser, eller hvis han ikke har en fast bolig til sin rådighed i  

 nogen af staterne, skal han anses for at være hjemmehørende i den stat, i  

 hvilken han sædvanligvis har ophold; c) hvis han sædvanligvis har ophold i begge stater, eller hvis han ikke  

 har sådant ophold i nogen af dem, skal han anses for at være hjemmehørende i  

 den stat, i hvilken han er statsborger; d) hvis han er statsborger i begge stater, eller hvis han ikke er  

 statsborger i nogen af dem, skal de kompetente myndigheder i de kontraherende  

 stater afgøre spørgsmålet ved gensidig aftale.
 3. I tilfælde, hvor en ikke-fysisk person efter bestemmelserne i stykke 1  

 er hjemmehørende i begge de kontraherende stater, skal den anses for at være  

 hjemmehørende i den stat, i hvilken dens virkelige ledelse har sit sæde.
Artikel 5 Fast driftssted 1. I denne overenskomst betyder udtrykket »fast driftssted« et  

 fast forretningssted, gennem hvilket et foretagendes virksomhed helt eller  

 delvis udøves.
 2. Udtrykket »fast driftssted« omfatter navnlig:
a) et sted, hvorfra et foretagende ledes, b) en filial, c) et kontor, d) en fabrik, e) et værksted, og f) en mine, en olie- eller gaskilde, et stenbrud eller ethvert andet sted,  

 hvor naturforekomster udvindes.
 3. Et bygnings-, anlægs- eller monteringsarbejde udgør kun et fast  

 driftssted, hvis det varer mere end 12 måneder.
 4. Uanset de foranstående bestemmelser i denne artikel skal udtrykket  

 »fast driftssted« anses for ikke at omfatte:
a) anvendelsen af indretninger udelukkende til oplagring, udstilling eller  

 udlevering af varer tilhørende foretagendet; b) opretholdelsen af et varelager, tilhørende foretagendet, udelukkende  

 til oplagring, udstilling eller udlevering; c) opretholdelsen af et varelager, tilhørende foretagendet, udelukkende  

 til bearbejdelse eller forarbejdelse hos et andet foretagende; d) opretholdelsen af et fast forretningssted udelukkende for at foretage  

 indkøb af varer eller indsamle oplysninger til foretagendet; e) opretholdelsen af et fast forretningssted udelukkende for at udøve  

 enhver anden virksomhed af forberedende eller hjælpende art for foretagendet; f) opretholdelsen af et fast forretningssted udelukkende til udøvelse af  

 flere af de i litra a) - e) nævnte formål, forudsat, at virksomheden på det  

 faste forretningssted, der er et resultat af denne kombination, er af  

 forberedende eller hjælpende art.
 5. I tilfælde, hvor en person, der ikke er en sådan uafhængig  

 repræsentant, som omhandles i stykke 6, handler på et foretagendes vegne og  

 har og sædvanligvis udøver i en kontraherende stat en fuldmagt til at indgå  

 aftaler i foretagendets navn, anses foretagendet uanset bestemmelserne i  

 stykke 1 og 2 for ved anvendelsen af kapitel II at have fast driftssted i  

 denne stat med hensyn til enhver virksomhed, som han foretager for  

 foretagendet, medmindre hans virksomhed er begrænset til sådanne, som nævnt i  

 stykke 4, som, hvis den udøves gennem et fast forretningssted, ikke ville  

 gøre dette faste forretningssted til et fast driftssted ihenhold til  

 bestemmelserne i pågældende stykke.
 6. Et foretagende skal ikke anses for at have et fast driftssted i en  

 kontraherende stat, blot fordi det driver erhvervsvirksomhed i denne stat  

 gennem en mægler, kommissionær eller anden uafhængig repræsentant, forudsat  

 at disse personer handler inden for rammerne af deres sædvanlige  

 erhvervsvirksomhed.
 7. Den omstændighed, at et selskab, der er hjemmehørende i en  

 kontraherende stat, behersker eller beherskes af et selskab, der er  

 hjemmehørende i den anden kontraherende stat, eller som (enten gennem et fast  

 driftssted eller på anden måde) udøver erhvervsvirksomhed i denne anden stat,  

 skal ikke i sig selv medføre, at et af de to selskaber anses for et fast  

 driftssted for det andet.
Kapitel II Beskatning af indkomst og formue Artikel 6 Indkomst af fast ejendom 1. Indkomst, som en person, der er hjemmehørende i en kontraherende stat,  

 oppebærer af fast ejendom (herunder indkomst af land- og skovbrug), der er  

 beliggende i den anden kontraherende stat, kan beskattes i denne anden stat.
 2. Bestemmelserne i stykke 1 skal finde anvendelse på indkomst, der  

 hidrører fra direkte brug, udlejning eller bortforpagtning så vel som fra  

 enhver anden form for benyttelse af fast ejendom.
 3. Bestemmelserne i stykke 1 og 2 skal også finde anvendelse på indkomst  

 af fast ejendom, der tilhører et foretagende, og på indkomst af fast ejendom,  

 der anvendes ved udøvelsen af frit erhverv.
Artikel 7 Fortjeneste ved erhvervsvirksomhed 1. Fortjeneste indvundet af et foretagende i en kontraherende stat kan kun  

 beskattes i denne stat, medmindre foretagendet driver erhvervsvirksomhed i  

 den anden kontraherende stat gennem et der beliggende fast driftssted.  

 Såfremt foretagendet driver sådan virksomhed, kan dets fortjeneste beskattes  

 i den anden stat, men dog kun for så vidt angår den del deraf, som kan  

 henføres til dette faste driftssted.
 2. I tilfælde, hvor et foretagende i en kontraherende stat driver  

 erhvervsvirksomhed i den anden kontraherende stat gennem et der beliggende  

 fast driftssted, skal der under iagttagelse af bestemmelserne i stykke 3 i  

 hver kontraherende stat til dette faste driftssted henføres den fortjeneste,  

 som det kunne forventes at have opnået, hvis det havde været et frit og  

 uafhængigt foretagende, som udøvede den samme eller lignende virksomhed på  

 samme eller lignende vilkår, og som under fuldstændig frie forhold afsluttede  

 forretninger med det foretagende, hvis faste driftssted det er.
 3. Ved fastsættelsen af et fast driftssteds fortjeneste skal det være  

 tilladt at fradrage udgifter, som er afholdt for det faste driftssted,  

 herunder udgifter til ledelse og almindelig administration, hvad enten de er  

 afholdt i den stat, hvori det faste driftssted er beliggende, eller andre  

 steder.
 4. I det omfang det har været sædvane i en kontraherende stat at fastsætte  

 den fortjeneste, der kan henføres til et fast driftssted, på grundlag af en  

 fordeling af foretagendets samlede fortjeneste mellem dets forskellige  

 afdelinger, skal intet i stykke 2 udelukke denne kontraherende stat fra at  

 fastsætte den skattepligtige fortjeneste på grundlag af en sådan  

 sædvanemæssig fordeling; den valgte fordelingsmetode skal imidlertid være  

 sådan, at resultatet bliver i overensstemmelse med de principper, der er  

 fastlagt i denne artikel.
 5. Ingen fortjeneste skal kunne henføres til et fast driftssted, blot  

 fordi dette faste driftssted har foretaget indkøb af varer for foretagendet.
 6. Ved anvendelsen af de foranstående stykker skal den fortjeneste, der  

 henføres til det faste driftssted, fastsættes efter samme metode år for år,  

 medmindre der er god og fyldestgørende grund for en anden fremgangsmåde.
 7. I tilfælde, hvor en fortjeneste omfatter indkomster, som er omhandlet  

 særskilt i andre artikler i denne overenskomst, skal bestemmelserne i disse  

 andre artikler ikke berøres af bestemmelserne i denne artikel.
Artikel 8 Skibsfart, transport ad indre vandveje og luftfart 1. Fortjeneste ved skibs- eller luftfartsvirksomhed i international trafik  

 kan kun beskattes i den kontraherende stat, hvori foretagendets virkelige  

 ledelse har sit sæde.
Sådan fortjeneste omfatter også indkomst indvundet af  

 foretagendet ved anvendelse, vedligeholdelse eller udlejning af containere  

 (herunder anhængere, pramme og lignende materiel til transport af  

 containere), anvendt til transport af varer i international trafik, hvis  

 denne indkomst udgør en del af den fortjeneste, som er omhandlet i den  

 foregående sætning.
 2. Fortjeneste ved driften af både, der anvendes ved transport ad indre  

 vandveje, kan kun beskattes i den kontraherende stat, hvori foretagendets  

 virkelige ledelse har sit sæde.
 3. Såfremt den virkelige ledelse for et foretagende, der driver  

 skibsfartsvirksomhed, eller transportvirksomhed ad indre vandveje, har sit  

 sæde om bord på et skib eller en båd, skal foretagendet anses for at have sit  

 sæde i den kontraherende stat, i hvilken skibet eller båden har sit hjemsted,  

 eller, såfremt et sådant ikke findes, i den kontraherende stat, i hvilken  

 skibets eller bådens reder er hjemmehørende.
 4. Bestemmelserne i stykke 1 og 2 skal også finde anvendelse på  

 fortjeneste ved deltagelse i en pool, i et forretningsfællesskab (joint  

 business) eller i en international driftsorganisation.
 5. Med hensyn til fortjeneste oppebåret af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 stykke 1 og 4 kun finde anvendelse på den del af fortjenesten, som svarer til  

 den andel i konsortiet, der ejes af den danske partner i Scandinavian  

 Airlines System (SAS), Det Danske Luftfartsselskab (DDL).
Artikel 9 Indbyrdes forbundne foretagender 1. I tilfælde, hvor a) et foretagende i en kontraherende stat direkte eller indirekte deltager  

 i ledelsen af, kontrollen af eller kapitalen i et foretagende i den anden  

 kontraherende stat, eller b) samme personer direkte eller indirekte deltager i ledelsen af,  

 kontrollen af eller kapitalen i såvel et foretagende i en kontraherende stat  

 som et foretagende i den anden kontraherende stat, og der i noget af disse tilfælde mellem de to foretagender er aftalt eller  

 fastsat vilkår vedrørende deres kommercielle eller finansielle forbindelser,  

 der afviger fra de vilkår, som ville være aftalt mellem uafhængige  

 foretagender, kan enhver fortjeneste, som, hvis disse vilkår ikke havde  

 foreligget, ville være tilfaldet et af disse foretagender, men som på grund  

 af disse vilkår ikke er tilfaldet dette, medregnes til dette foretagendes  

 fortjeneste og beskattes i overensstemmelse hermed.
2. I tilfælde, hvor en kontraherende stat til fortjenesten for et  

 foretagende i denne stat medregner, og i overensstemmelse hermed beskatter,  

 fortjeneste, som et foretagende i den anden kontraherende stat er blevet  

 beskattet af i denne anden stat, og denne anden kontraherende stat er enig i,  

 at den således medregnede fortjeneste er fortjeneste, som ville være  

 tilfaldet foretagendet i den førstnævnte stat, hvis vilkårene mellem de to  

 foretagender havde været de samme, som ville være aftalt mellem uafhængige  

 foretagender, så skal denne anden stat foretage en dertil svarende regulering  

 af det skattebeløb, som er beregnet der af fortjenesten, i det omfang dette  

 er nødvendigt for at undgå dobbeltbeskatning.
Ved reguleringen skal der tages  

 hensyn til de øvrige bestemmelser i denne overenskomst, og de kontraherende  

 staters kompetente myndigheder skal om nødvendigt rådføre sig med hinanden.
Artikel 10 Udbytte 1. Udbytte, som udbetales af et selskab, der er hjemmehørende i en  

 kontraherende stat, til en person, der er hjemmehørende i den anden  

 kontraherende stat, kan beskattes i denne anden stat.
2. Sådant udbytte kan også beskattes i den kontraherende stat, hvori det  

 udbyttebetalende selskab er hjemmehørende, i henhold til lovgivningen i denne  

 stat, men den skat der pålignes må, såfremt modtageren er udbyttets  

 retmæssige ejer, ikke overstige 15 pct. af bruttobeløbet af udbyttet.
Dette  

 stykke berører ikke adgangen til at beskatte selskabet af den fortjeneste,  

 hvoraf udbyttet er udbetalt.
3. Uanset stykke 2 må skatten ikke overstige 5 pct. af bruttobeløbet af  

 udbyttet, hvis den retmæssige ejer af udbyttet er et selskab, som direkte  

 ejer mindst 10 pct. af kapitalen i det udbyttebetalende selskab.
Dette stykke  

 berører ikke en gunstigere behandling af udbyttet i henhold til direktiv  

 90/435/EØF af 23. juli 1990 om en fælles beskatningsordning for moder- og  

 datterselskaber fra forskellige medlemsstater (EFT nr.
L225/6).
4. Udtrykket »udbytte« betyder i denne artikel indkomst af  

 aktier, »jouissance« aktier eller »jouissance«  

 rettigheder, mineaktier, stifteranparter eller andre rettigheder, der ikke er  

 gældsfordringer, og som giver ret til andel i fortjeneste, såvel som anden  

 indkomst, der er undergivet samme skattemæssige behandling som indkomst af  

 aktier i henhold til lovgivningen i den stat, i hvilken det udloddende  

 selskab er hjemmehørende.
Udtrykket »udbytte« omfatter ligeledes i  

 Forbundsrepublikken Tyskland en stille deltagers indkomst fra hans deltagelse  

 som sådan, indkomst fra et »partiarisches Darlehen«,  

 »Gewinnobligationer« og lignende overskudsafhængig afkast så vel  

 som udlodninger fra certifikater i investeringsforeninger.
5. Uanset stykke 2 og 3 kan indkomst, som oppebæres fra rettigheder eller  

 fordringer, der deltager i overskud (herunder i Forbundsrepublikken Tyskland  

 en stille deltagers indkomst fra hans deltagelse som sådan eller fra et  

 »partiarishes Darlehen« eller »Gewinnobligationer«),  

 beskattes i den kontraherende stat, hvorfra den hidrører, i henhold til  

 lovgivningen i denne stat, hvis den er fradragsberettiget ved fastsættelsen  

 af skyldnerens overskud.
Den skat som pålignes må dog ikke overstige 25 pct.  

 af bruttobeløbet af denne indkomst.
6. Bestemmelserne i stykke 1, 2 og 5 skal ikke finde anvendelse, såfremt  

 udbyttets retmæssige ejer, der er hjemmehørende i en kontraherende stat,  

 driver erhvervsvirksomhed i den anden kontraherende stat, i hvilken det  

 udbyttebetalende selskab er hjemmehørende, gennem et der beliggende fast  

 driftssted eller udøver frit erhverv i denne anden stat fra et der beliggende  

 fast sted, og den aktiebesiddelse, som ligger til grund for udlodningen af  

 udbyttet, har direkte forbindelse med et sådant fast driftssted eller fast  

 sted.
I så fald skal bestemmelserne henholdsvis i artikel 7 eller i artikel  

 14 finde anvendelse.
 7. I tilfælde, hvor et selskab, der er hjemmehørende i en kontraherende  

 stat, oppebærer fortjeneste eller indkomst fra den anden kontraherende stat,  

 må denne anden stat ikke påligne nogen skat på udbytte, som udbetales af  

 selskabet, undtagen i det omfang udbyttet udbetales til en person, der er  

 hjemmehørende i denne anden stat, eller i det omfang den aktiebesiddelse, som  

 ligger til grund for udlodningen af udbyttet, har direkte forbindelse med et  

 fast driftssted eller et fast sted, der er beliggende i denne anden stat,  

 eller undergive selskabets ikke-udloddede fortjeneste nogen skat på  

 ikke-udloddet fortjeneste, selv om det udbetalte udbytte eller den  

 ikke-udloddede fortjeneste helt eller delvis består af fortjeneste eller  

 indkomst hidrørende fra denne anden stat.
Artikel 11 Renter 1. Renter, der hidrører fra en kontraherende stat og betales til en  

 person, der er hjemmehørende i den anden kontraherende stat, kan, hvis denne  

 person er den retmæssige ejer, kun beskattes i denne anden stat.
2. Udtrykket »renter« betyder i denne artikel indkomst af  

 gældsfordringer af enhver art, hvad enten de er sikrede ved pant i fast  

 ejendom eller ikke, og hvad enten de indeholder en ret til andel i  

 skyldnerens fortjeneste eller ikke, og især indkomst af statsgældsbeviser og  

 indkomst af obligationer eller forskrivninger, herunder agiobeløb og  

 gevinster, der knytter sig til sådanne gældsbeviser, obligationer eller  

 forskrivninger.
Straftillæg som følge af for sen betaling skal ikke anses for  

 renter i denne artikel.
Udtrykket »renter« omfatter dog ikke  

 indkomst, som er omfattet af artikel 10.
3. Bestemmelserne i stykke 1 skal ikke finde anvendelse, såfremt renternes  

 retmæssige ejer, der er hjemmehørende i en kontraherende stat, driver  

 erhvervsvirksomhed i den anden kontraherende stat, hvorfra renterne hidrører,  

 gennem et der beliggende fast driftssted eller udøver frit erhverv i denne  

 anden stat fra et der beliggende fast sted, og den fordring, som ligger til  

 grund for de udbetalte renter, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller i artikel 14 finde anvendelse.
4. I tilfælde, hvor der er en særlig forbindelse mellem den, der betaler  

 renterne, og den retmæssige ejer, eller mellem disse og en tredje person, og  

 det som rente betalte beløb overstiger - uanset af hvilken grund - det  

 rentebeløb, som ville være blevet aftalt mellem skyldneren og den retmæssige  

 ejer, såfremt den nævnte forbindelse ikke havde foreligget, skal  

 bestemmelserne i denne artikel ikke finde anvendelse på det overskydende  

 rentebeløb.
I så fald skal det overskydende beløb kunne beskattes i  

 overensstemmelse med lovgivningen i hver af de kontraherende stater under  

 hensyntagen til de øvrige bestemmelser i denne overenskomst.
Artikel 12 Royalties 1. Royalties, der hidrører fra en kontraherende stat og betales til en  

 person, der er hjemmehørende i den anden kontraherende stat, kan, hvis denne  

 person er den retmæssige ejer, kun beskattes i denne anden stat.
 2. Udtrykket »royalties« betyder i denne artikel betalinger af  

 enhver art, der modtages som vederlag for anvendelsen af eller retten til at  

 anvende enhver ophavsret til et litterært, kunstnerisk eller videnskabeligt  

 arbejde herunder spillefilm, film- eller videobåndoptagelser til fjernsyn  

 eller optagelser til radio, ethvert patent, varemærke, mønster eller model,  

 tegning, hemmelig formel eller fremstillingsmetode eller for oplysninger om  

 industrielle, kommercielle eller videnskabelige erfaringer.
3. Bestemmelserne i stykke 1 skal ikke finde anvendelse, såfremt  

 royaltybeløbets retmæssige ejer, der er hjemmehørende i en kontraherende  

 stat, driver erhvervsvirksomhed i den anden kontraherende stat, hvorfra  

 royaltybeløbet hidrører, gennem et der beliggende fast driftssted eller  

 udøver frit erhverv i denne anden stat fra et der beliggende fast sted, og  

 den rettighed eller ejendom, som ligger til grund for de udbetalte royalties,  

 har direkte forbindelse med et sådant fast driftssted eller fast sted.
I så  

 fald skal bestemmelserne henholdsvis i artikel 7 eller i artikel 14 finde  

 anvendelse.
4. I tilfælde, hvor en særlig forbindelse mellem den, der betaler  

 royalties, og den retmæssige ejer, eller mellem disse og en tredje person,  

 har bevirket, at de betalte royalties, når hensyn tages til den anvendelse,  

 rettighed eller oplysning, for hvilken de er betalt, overstiger det beløb,  

 som ville være blevet aftalt mellem skyldneren og den retmæssige ejer,  

 såfremt den nævnte forbindelse ikke havde foreligget, skal bestemmelserne i  

 denne artikel ikke finde anvendelse på det overskydende beløb.
I så fald skal  

 det overskydende beløb kunne beskattes i overensstemmelse med lovgivningen i  

 hver af de kontraherende stater under hensyntagen til de øvrige bestemmelser  

 i denne overenskomst.
Artikel 13 Fortjeneste ved afhændelse af formuegenstande 1. Fortjeneste, som en person, der er hjemmehørende i en kontraherende  

 stat, erhverver ved afhændelse af fast ejendom som er beliggende i den anden  

 kontraherende stat, kan beskattes i denne anden stat.
Fortjeneste ved  

 afhændelse af aktier, rettigheder eller en andel i et selskab, enhver anden  

 juridisk person eller et interessentskab, hvis aktiver hovedsagelig består  

 af, eller af rettigheder til, fast ejendom, der er beliggende i en  

 kontraherende stat, eller af aktier i et selskab, hvis aktiver hovedsagelig  

 består af, eller af rettigheder til, sådan fast ejendom, der er beliggende i  

 en kontraherende stat, kan beskattes i den stat, hvori den faste ejendom er  

 beliggende.
 2. Fortjeneste ved afhændelse af rørlig formue, der udgør en del af  

 erhvervsformuen i et fast driftssted, som et foretagende i en kontraherende  

 stat har i den anden kontraherende stat, eller ved afhændelse af rørlig  

 formue, der hører til et fast sted, som en person, der er hjemmehørende i en  

 kontraherende stat, har til rådighed til udøvelse af frit erhverv i den anden  

 kontraherende stat, herunder også fortjeneste ved afhændelse af et sådant  

 fast driftssted (særskilt eller sammen med hele foretagendet), eller af et  

 sådant fast sted, kan beskattes i denne anden stat.
3. Fortjeneste ved afhændelse af skibe eller luftfartøjer, der anvendes i  

 international trafik, af både, der anvendes ved transport ad indre vandveje,  

 eller af rørlig formue, som er knyttet til driften af sådanne skibe,  

 luftfartøjer eller både, kan kun beskattes i den kontraherende stat, hvori  

 foretagendets virkelige ledelse har sit sæde.
Artikel 8, stykke 3, skal finde  

 tilsvarende anvendelse.
 Med hensyn til fortjeneste oppebåret af det danske, norske og svenske  

 luftfartskonsortium Scandinavian Airlines System (SAS) skal bestemmelserne i  

 dette stykke kun finde anvendelse på den del af fortjenesten, som svarer til  

 den andel i konsortiet, der ejes af den danske partner i Scandinavian  

 Airlines System (SAS), Det Danske Luftfartsselskab (DDL).
 4. Indkomst eller fortjeneste ved afhændelse af alle andre aktiver end de  

 i stykke 1, 2 og 3 omhandlede kan kun beskattes i den kontraherende stat,  

 hvori afhænderen er hjemmehørende.
5. I tilfælde, hvor en fysisk person, som var hjemmehørende i en  

 kontraherende stat for en periode af mindst 5 år, og som er blevet  

 hjemmehørende i den anden kontraherende stat, skal stykke 4 ikke berøre den  

 førstnævnte stats ret til i henhold til dens nationale lovgivning at beskatte  

 personen af værdistigning på aktier op til flytningen af hjemsted.
Når  

 aktierne efterfølgende afhændes og fortjenesten ved sådan afhændelse bliver  

 beskattet i den anden kontraherende stat i henhold til stykke 4, skal den  

 anden stat indrømme fradrag i skatten af den indkomst for et beløb svarende  

 til den indkomstskat, som var betalt i den førstnævnte stat.
Et sådant  

 fradrag skal dog ikke kunne overstige den del af indkomstskatten, som  

 beregnet inden fradraget er indrømmet, som kan henføres til den indkomst, som  

 kan beskattes i førstnævnte stat i henhold til første sætning i dette stykke.
Artikel 14 Frit erhverv 1. Indkomst ved frit erhverv eller ved andet arbejde af selvstændig  

 karakter oppebåret af en person, der er hjemmehørende i en kontraherende  

 stat, kan kun beskattes i denne stat, medmindre han har et fast sted, som til  

 stadighed står til rådighed for ham i den anden kontraherende stat med  

 henblik på udøvelse af hans virksomhed.
Såfremt han har et sådant fast sted,  

 kan indkomsten beskattes i den anden stat, men kun i det omfang den kan  

 henføres til dette faste sted.
 2. Udtrykket »frit erhverv« omfatter især selvstændig  

 videnskabelig, litterær, kunstnerisk, uddannende eller undervisende  

 virksomhed samt selvstændig virksomhed som læge, advokat, ingeniør, arkitekt,  

 tandlæge og revisor.
Artikel 15 Personligt arbejde i tjenesteforhold 1. Såfremt bestemmelserne i artiklerne 16, 18, 19 og 20 ikke medfører  

 andet, kan gage, løn og andet lignende vederlag for personligt arbejde i  

 tjenesteforhold oppebåret af en person, der er hjemmehørende i en  

 kontraherende stat, kun beskattes i denne stat, medmindre arbejdet er udført  

 i den anden kontraherende stat.
Er arbejdet udført der, kan det vederlag, som  

 oppebæres herfor, beskattes i denne anden stat.
 2. Uanset bestemmelserne i stykke 1 kan vederlag, som en person, der er  

 hjemmehørende i en kontraherende stat, oppebærer for personligt arbejde i  

 tjenesteforhold, udført i den anden kontraherende stat, kun beskattes i den  

 førstnævnte stat, såfremt:
a) arbejdet er udført i den anden stat i en periode eller i perioder, der  

 tilsammen ikke overstiger 183 dage i det pågældende kalenderår, og b) vederlaget betales af en arbejdsgiver eller for en arbejdsgiver, der  

 ikke er hjemmehørende i den anden stat, og c) vederlaget ikke udredes af et fast driftssted eller et fast sted, som  

 arbejdsgiveren har i den anden stat.
3. Uanset de foranstående bestemmelser i denne artikel kan vederlag for  

 personligt arbejde i tjenesteforhold, som udføres om bord på et skib eller  

 luftfartøj, der anvendes i international trafik eller om bord på en båd, der  

 anvendes til transport af indre vandveje, beskattes i den kontraherende stat,  

 i hvilken foretagendets virkelige ledelse har sit sæde.
I tilfælde, hvor en  

 person, der er hjemmehørende i Danmark, modtager vederlag for personligt  

 arbejde udført på et luftfartøj, drevet af Scandinavian Airlines System (SAS)  

 i international trafik, kan et sådant vederlag kun beskattes i Danmark.
4. Bestemmelserne i stykke 2 skal ikke finde anvendelse for vederlag for  

 arbejde inden for rammerne af professionel udlejning af arbejdskraft.
I  

 henhold til artikel 43 skal de kompetente myndigheder indgå de nødvendige  

 aftaler for at undgå dobbelt påligning af kildeskatter og for at sikre begge  

 kontraherende staters skattekrav.
Artikel 16 Bestyrelseshonorarer 1. Bestyrelseshonorarer og lignende betalinger, som oppebæres af en  

 person, der er hjemmehørende i en kontraherende stat, i hans egenskab af  

 medlem af bestyrelsen for et selskab, der er hjemmehørende i den anden  

 kontraherende stat, kan beskattes i denne anden stat.
 2. Løn, gage og andet lignende vederlag, som oppebæres af en person, der  

 er hjemmehørende i en kontraherende stat, eller flere sådanne personer i  

 egenskab af funktionær, der efter erhvervslovgivningen er ansvarlig for  

 ledelsen af et selskab, som er hjemmehørende i den anden kontraherende stat,  

 kan beskattes i denne anden stat.
Artikel 17 Kunstnere og sportsfolk 1. Uanset bestemmelserne i artiklerne 7, 14 og 15 kan indkomst, som en  

 person, der er hjemmehørende i en kontraherende stat, oppebærer som  

 optrædende kunstner, såsom teater-, film-, radio- eller fjernsynskunstner,  

 eller musiker, eller som sportsmand, ved hans virksomhed, udøvet i denne  

 egenskab i den anden kontraherende stat, beskattes i denne anden stat.
 2. I tilfælde, hvor indkomst ved den virksomhed, som udøves af en  

 optrædende kunstner eller en sportsmand i hans egenskab som sådan, ikke  

 tilfalder kunstneren eller sportsmanden selv, men en anden person, kan denne  

 indkomst, uanset bestemmelserne i artiklerne 7, 14 og 15, beskattes i den  

 kontraherende stat, i hvilken kunstnerens eller sportmandens virksomhed  

 udøves.
 3. Bestemmelserne i stykke 1 og 2 skal ikke finde anvendelse for  

 virksomhed fra kunstnere og sportsfolk, hvis deres besøg i en kontraherende  

 stat udelukkende eller i væsentligt omfang direkte eller indirekte er støttet  

 af offentlige midler fra den anden kontraherende stat.
Artikel 18 Pensioner og lignende betalinger 1. Såfremt bestemmelserne i artikel 19, stykke 2, ikke medfører andet, kan  

 pensioner og lignende betalinger, der udbetales for tidligere personligt  

 arbejde i tjenesteforhold til en person, der er hjemmehørende i en  

 kontraherende stat, kun beskattes i denne stat.
 2. Uanset bestemmelserne i stykke 1 kan betalinger, som en fysisk person,  

 der er hjemmehørende i en kontraherende stat, oppebærer i henhold til  

 sociallovgivningen i den anden kontraherende stat, kun beskattes i denne  

 anden stat.
 3. Pensioner og andre periodiske eller ikke-periodiske betalinger, som en  

 kontraherende stat eller en anden juridisk person under denne stats  

 offentligretlige eller privatretlige lovgivning yder som godtgørelse for  

 skade, der er opstået som følge af krigshandlinger eller politisk  

 forfølgelse, kan kun beskattes i denne stat.
 4. For så vidt angår en fysisk person, som var hjemmehørende i en  

 kontraherende stat og som er blevet hjemmehørende i den anden kontraherende  

 stat, skal stykke 1 eller artikel 21 ikke berøre den førstnævnte stats ret  

 til i henhold til dens nationale lovgivning at beskatte pensioner, andre  

 lignende betalinger og livrenter, som tilfalder en sådan fysisk person fra  

 den førstnævnte stat, med mindre en sådan fysisk person blev hjemmehørende i  

 den anden stat, før denne overenskomst trådte i kraft.
 5. Udtrykket »livrente« betyder en fastsat sum, der er periodisk  

 betalbar til fastsatte tidspunkter, enten for livstid eller for et bestemt  

 tidsrum eller et tidsrum, som lader sig bestemme, i henhold til en  

 forpligtelse til at præstere disse betalinger mod rimeligt og fuldt vederlag  

 i penge eller penges værdi.
6. Underholdsbidrag og andre tilsvarende ydelser, der hidrører fra en  

 kontraherende stat og betales til en person, der er hjemmehørende i den anden  

 kontraherende stat, kan kun beskattes i denne anden stat.
Ved fastsættelsen  

 af skattepligtig indkomst for en fysisk person, der er hjemmehørende i  

 Forbundsrepublikken Tyskland, skal der indrømmes fradrag for underholdsbidrag  

 og lignende beløb, som er betalt til en fysisk person, der er hjemmehørende i  

 Danmark, med det beløb, som ville være indrømmet, hvis den sidstnævnte person  

 var omfattet af fuld skattepligt til Forbundsrepublikken Tyskland.
Artikel 19 Offentlige hverv 1. Vederlag - undtagen pensioner - der udbetales af en kontraherende stat,  

 en enkeltstat (»Land«), en politisk underafdeling eller lokal  

 myndighed eller en anden juridisk person under den offentligretlige  

 lovgivning i en af de to stater til en fysisk person for udførelse af hverv,  

 kan kun beskattes i denne stat.
Sådant vederlag kan imidlertid kun beskattes  

 i den anden kontraherende stat, hvis hvervet er udført i denne stat, hvis den  

 fysiske person er hjemmehørende i denne stat og ikke er statsborger i den  

 førstnævnte stat, og den førstnævnte stat ikke i henhold til dens lovgivning  

 har hjemmel til at påligne den i første sætning omhandlede skat.
 2. Pensioner, som udbetales af en kontraherende stat, en enkeltstat  

 (»Land«), en politisk underafdeling eller lokal myndighed eller en  

 anden juridisk person under den offentligretlige lovgivning i en af de to  

 stater til en fysisk person for tidligere udførelse af hverv, kan kun  

 beskattes i denne stat.
 3. Bestemmelserne i artiklerne 15, 16 og 18 skal finde anvendelse på  

 vederlag og pensioner, der udbetales for udførelse af hverv i forbindelse med  

 erhvervsvirksomhed, der drives af en kontraherende stat, en enkeltstat  

 (»Land«), en politisk underafdeling eller lokal myndighed eller en  

 anden juridisk person under den offentligretlige lovgivning i en af de to  

 stater.
4. Stykke 1 og, i tilfælde af litra a) nedenfor, stykke 1 og 2 skal også  

 finde anvendelse for beløb, som er betalt a) for så vidt angår Forbundsrepublikken Tyskland af »Deutsche Post  

 AG«, »Deutsche Postbank AG«, »Deutsche Telekom AG«,  

 og »Deutsche Bundesbahn AG«, til tjenestemænd, så vel som beløb  

 betalt af den tyske centralbank (»Deutsche Bundesbank«), og for så  

 vidt angår Danmark af Post- og Telegrafvæsenet, Danske Statsbaner og Danmarks  

 Nationalbank; b) af eller på vegne af det tyske Goethe Institut eller Det Danske  

 Kulturinstitut, så vel som andre lignende eller tilsvarende institutioner,  

 som bestemmes af de kontraherende staters kompetente myndigheder, for hverv  

 udført for disse institutioner; c) som et udligningstillæg fra offentlige midler i en kontraherende stat  

 til lærer-personale, som er midlertidigt ansat i den anden kontraherende  

 stat, og for sådanne beløb, som betales direkte eller indirekte fra  

 offentlige midler af institutioner, som bestemmes af de kontraherende staters  

 kompetente myndigheder.
 I tilfælde, hvor sådanne beløb ikke er skattepligtige i den kontraherende  

 stat, hvorfra de er betalt, skal bestemmelserne i artikel 15 finde  

 anvendelse.
Artikel 20 Studerende Beløb, som en studerende, erhvervspraktikant eller lærling, som er eller  

 umiddelbart før besøget i en kontraherende stat var hjemmehørende i den anden  

 kontraherende stat, og som opholder sig i den førstnævnte stat udelukkende i  

 studie- eller uddannelsesøjemed, modtager til sit underhold, sit studium  

 eller sin uddannelse, skal ikke beskattes i den førstnævnte stat under  

 forudsætning af, at sådanne beløb hidrører fra kilder uden for denne stat.
Artikel 21 Andre indkomster 1. Indkomster, der oppebæres af en i en kontraherende stat hjemmehørende  

 person, og som ikke er behandlet i de foranstående artikler, kan, uanset  

 hvorfra de hidrører, kun beskattes i denne stat.
2. Bestemmelserne i stykke 1 skal ikke finde anvendelse på anden indkomst  

 end indkomst af fast ejendom som defineret i artikel 3, stykke 1, litra f),  

 såfremt den i en kontraherende stat hjemmehørende modtager af sådan indkomst  

 driver erhvervsvirksomhed i den anden kontraherende stat gennem et der  

 beliggende fast driftssted, eller udøver frit erhverv i denne anden stat fra  

 et der beliggende fast sted, og den rettighed eller ejendom, som ligger til  

 grund for den udbetalte indkomst, har direkte forbindelse med et sådant fast  

 driftssted eller fast sted.
I så fald skal bestemmelserne henholdsvis i  

 artikel 7 eller i artikel 14 finde anvendelse.
Artikel 22 Formue 1. Fast ejendom, som ejes af en person, der er hjemmehørende i en  

 kontraherende stat, og som er beliggende i den anden kontraherende stat, kan  

 beskattes i denne anden stat.
 2. Rørlig formue, der udgør en del af erhvervsformuen i et fast  

 driftssted, som et foretagende i en kontraherende stat har i den anden  

 kontraherende stat, eller rørlig formue, der hører til et fast sted, som en  

 person, der er hjemmehørende i en kontraherende stat, har til rådighed til  

 udøvelse af frit erhverv i den anden kontraherende stat, kan beskattes i  

 denne anden stat.
3. Skibe og luftfartøjer, der anvendes i international trafik, både, der  

 anvendes ved transport ad indre vandveje, samt rørlig formue, som er knyttet  

 til driften af sådanne skibe, luftfartøjer og både, kan kun beskattes i den  

 kontraherende stat, hvori foretagendets virkelige ledelse har sit sæde.  

 Artikel 8, stykke 3, skal finde tilsvarende anvendelse.
Med hensyn til formue  

 i det danske, norske og svenske luftfartskonsortium Scandinavian Airlines  

 System (SAS) skal bestemmelserne i dette stykke kun finde anvendelse på den  

 del af formuen, som svarer til den andel i konsortiet, der ejes af den danske  

 partner i Scandinavian Airlines System (SAS), Det Danske luftfartsselskab  

 (DDL).
 4. Al anden formue tilhørende en person, der er hjemmehørende i en  

 kontraherende stat, kan kun beskattes i denne stat.
Artikel 23 Virksomhed i forbindelse med forundersøgelser, efterforskning eller  

 udvinding af kulbrinter 1. Uanset bestemmelserne i artiklerne 5 og 14 skal en person, der er  

 hjemmehørende i en kontraherende stat og udøver virksomhed i forbindelse med  

 forundersøgelser, efterforskning eller udvinding af kulbrinter i den anden  

 kontraherende stat, med hensyn til denne virksomhed anses for at udøve  

 virksomhed i denne anden kontraherende stat gennem et der beliggende fast  

 driftssted eller fast sted.
2. Bestemmelserne i stykke 1 skal ikke finde anvendelse i tilfælde, hvor  

 virksomheden er udøvet i en periode eller perioder, der sammenlagt ikke  

 overstiger 30 dage i en 12 måneders periode.
Ved anvendelsen af dette stykke  

 skal imidlertid virksomhed, udøvet af et foretagende, der er forbundet med et  

 andet foretagende som omhandlet i artikel 9, anses som udøvet af det  

 foretagende, til hvilket det er forbundet, hvis den pågældende virksomhed er  

 væsentlig den samme som den, der udøves af det sidstnævnte foretagende.
3. Uanset bestemmelserne i stykke 1 og 2, skal boreplatform-virksomhed  

 udøvet uden for kysten kun udgøre et fast driftssted, hvis virksomheden er  

 udøvet i en periode eller perioder, der sammenlagt overstiger 365 dage inden  

 for en 18 måneders periode.
Ved anvendelsen af dette stykke skal imidlertid  

 virksomhed, udøvet af et foretagende, der er forbundet med et andet  

 foretagende som omhandlet i artikel 9, anses som udøvet af det foretagende,  

 til hvilket det er forbundet, hvis den pågældende virksomhed er væsentlig den  

 samme som den, der udøves af det sidstnævnte foretagende.
 4. Uanset bestemmelserne i stykke 1 og 2, kan fortjeneste, der oppebæres  

 af en person, der er hjemmehørende i en kontraherende stat, ved transport med  

 skib eller luftfartøj af forsyninger eller mandskab til et sted, hvor der i  

 den anden kontraherende stat drives virksomhed uden for kysten i forbindelse  

 med forundersøgelser, efterforskning eller udvinding af kulbrinter, eller ved  

 drift af bugserbåde og lignende fartøjer i forbindelse med sådan virksomhed,  

 kun beskattes i den kontraherende stat, i hvilken foretagendets virkelige  

 ledelse har sit sæde.
 5. Gage, løn og andre lignende vederlag, som en fysisk person, der er  

 hjemmehørende i en kontraherende stat, oppebærer for personligt arbejde i  

 tjenesteforhold, som udføres om bord på et skib eller luftfartøj, som  

 omhandlet i stykke 4, skal beskattes i overensstemmelse med artikel 15,  

 stykke 3.
 6. Uanset bestemmelserne i artikel 13, skal kapitalgevinst på  

 boreplatforme anvendt i forbindelse med den i stykke 3 nævnte virksomhed, som  

 anses for oppebåret af en person, der er hjemmehørende i en kontraherende  

 stat, når boreplatform-virksomheden ophører med at være skattepligtig i den  

 anden kontraherende stat, være fritaget for beskatning i denne anden stat.  

 Ved anvendelsen af dette stykke betyder udtrykket »kapitalgevinst«  

 det beløb, hvormed markedsværdien på tidspunktet for overførslen overstiger  

 restværdien på dette tidspunkt forhøjet med enhver foretagen nedskrivning.
Artikel 24 Undgåelse af dobbeltbeskatning 1. For så vidt angår en person, der er hjemmehørende i Forbundsrepublikken  

 Tyskland, bestemmes beskatningen efter følgende regler:
a) Såfremt bestemmelserne i litra b) ikke finder anvendelse, skal der fra  

 grundlaget for tysk skat undtages indkomst fra Danmark og i Danmark  

 beliggende formuegoder, som i henhold til denne overenskomst kan beskattes i  

 Danmark.
Forbundsrepublikken Tyskland forbeholder sig dog retten til at tage  

 hensyn til den således undtagne indkomst eller formuegode ved fastsættelsen  

 af skattesatsen.
 Med hensyn til udbytte skal de foranstående bestemmelser kun finde  

 anvendelse, når udbyttet er betalt til et selskab, som er hjemmehørende i  

 Forbundsrepublikken Tyskland, af et selskab, der er hjemmehørende i Danmark,  

 og hvori mindst 10 pct. af kapitalen er direkte ejet af det tyske selskab.
 For så vidt angår formueskatter, skal der fra grundlaget for tysk skat  

 ligeledes undtages enhver aktiebeholdning, hvoraf udbytter, såfremt sådanne  

 betales, i henhold til den umiddelbart foranstående sætning ville være  

 undtaget fra beskatningsgrundlaget.
 b) Under forbehold for de tyske skatteregler om fradrag for udenlandsk  

 skat, skal der indrømmes fradrag i tysk indkomstskat for dansk skat, som er  

 betalt i henhold til lovgivningen og i overensstemmelse med denne  

 overenskomst af følgende typer af indkomst:
aa) udbytte, som ikke er omfattet af litra a); bb) indkomst, som kan beskattes i Danmark i henhold til artikel 13, stykke  

 1, anden sætning, artikel 15, stykke 4, artikel 16, artikel 17, artikel 18,  

 stykke 4, og artikel 23.
 c) Når et selskab, der er hjemmehørende i Forbundsrepublikken Tyskland,  

 udlodder indkomst, som er oppebåret fra kilder i Danmark, skal litra a) og b)  

 ikke udelukke en kompenserende påligning af selskabsskat på sådanne  

 udlodninger i henhold til bestemmelserne i skattelovgivningen i  

 Forbundsrepublikken Tyskland.
 2. Dobbeltbeskatning skal undgås således i Danmark:
a) Hvor en person, der er hjemmehørende i Danmark, oppebærer indkomst  

 eller ejer formue, som i henhold til bestemmelserne i denne overenskomst kan  

 beskattes i Forbundsrepublikken Tyskland, skal Danmark, såfremt  

 bestemmelserne i litra f) ikke medfører andet, indrømme aa) fradrag i denne persons indkomstskat med et beløb svarende til den  

 indkomstskat (herunder den del af eventuel erhvervsskat, som falder på  

 indtægten), som er betalt i Forbundsrepublikken Tyskland; bb) fradrag i denne persons formueskat med et beløb svarende til den  

 formueskat (herunder den del af eventuel erhvervsskat, som falder på  

 formuen), som er betalt i Forbundsrepublikken Tyskland.
 b) Et sådant fradrag skal imidlertid ikke i noget tilfælde kunne overstige  

 den del af indkomstskatten eller formueskatten, beregnet før sådant fradrag,  

 der svarer til henholdsvis den indkomst eller den formue, som kan beskattes i  

 Forbundsrepublikken Tyskland.
 c) Såfremt bestemmelserne i litra d) ikke medfører andet, skal udbytte,  

 udbetalt af et selskab, der er hjemmehørende i Forbundsrepublikken Tyskland,  

 til et selskab, der er hjemmehørende i Danmark, og som direkte eller  

 indirekte ejer mindst 10 pct. af aktiekapitalen i det udbyttebetalende  

 selskab, være fritaget for dansk skat.
d) Bestemmelserne i litra c) skal kun finde anvendelse i det omfang, aa) indkomsten, hvoraf udbytterne er betalt, har været omfattet af den  

 almindelige selskabsbeskatning i Forbundsrepublikken Tyskland, eller af en  

 skat i Forbundsrepublikken Tyskland eller i en anden stat, som kan  

 sammenlignes med dansk skat; eller bb) det, for så vidt angår udbytter, betalt af et selskab, der er  

 hjemmehørende i Forbundsrepublikken Tyskland, drejer sig om udbytter, som  

 vedrører aktier eller andre rettigheder i et selskab, der er hjemmehørende i  

 en tredje stat, og som ville være fritaget for dansk skat, hvis disse aktier  

 eller rettigheder var ejet direkte af det selskab, der er hjemmehørende i  

 Danmark.
 e) For så vidt angår udbytter, betalt af et selskab, der er hjemmehørende  

 i Forbundsrepublikken Tyskland, til et selskab, der er hjemmehørende i  

 Danmark, og som ejer direkte eller indirekte mindst 10 pct. af aktiekapitalen  

 i det udbyttebetalende selskab, skal der, hvis udbytterne ikke er fritaget  

 for dansk skat i henhold til bestemmelserne i litra c), ved beregningen af  

 fradrag tages hensyn til den tyske skat (herunder den del af erhvervsskatten,  

 som falder på indtægten), som skal svares af det udbyttebetalende selskab af  

 den fortjeneste, hvoraf udbytterne er betalt.
 f) Hvor en person, der er hjemmehørende i Danmark, oppebærer indkomst  

 eller ejer formue, som i henhold til bestemmelserne i denne overenskomst kun  

 kan beskattes i Forbundsrepublikken Tyskland, eller som i henhold til  

 bestemmelsen i artikel 15, stykke 1 og 3, kan beskattes i Forbundsrepublikken  

 Tyskland, kan Danmark medregne denne indkomst eller formue i  

 beskatningsgrundlaget, men skal indrømme fradrag i indkomstskatten eller  

 formueskatten med den del af indkomstskatten eller formueskatten, som svarer  

 til den indkomst, der hidrører fra, eller formue, der ejes i  

 Forbundsrepublikken Tyskland.
 g) For indkomst, der kan beskattes i Tyskland i henhold til artikel 15,  

 stykke 1 og 3, skal bestemmelserne i litra f) kun finde anvendelse i  

 tilfælde, hvor der for de kompetente myndigheder i Danmark forelægges  

 dokumentbevis for, at der er taget skridt til betaling af tysk skat på denne  

 indkomst.
 3. Ved anvendelsen af denne overenskomst skal fortjeneste eller indkomst  

 for en person, der er hjemmehørende i en kontraherende stat, anses for at  

 hidrøre fra kilder i den anden kontraherende stat, hvis de er beskattet i den  

 anden kontraherende stat i henhold til bestemmelserne i denne overenskomst.
Kapitel III Beskatning af dødsboer, arv og gave Artikel 25 Beskatningsregler 1. Fast ejendom, som udgør en del af dødsboet efter, eller en del af en  

 gave ydet af, en person, der er hjemmehørende i en kontraherende stat, og som  

 er beliggende i den anden kontraherende stat, kan beskattes i denne anden  

 stat.
2. Et foretagendes rørlige formue, som udgør en del af dødsboet efter,  

 eller en del af en gave ydet af, en person, der er hjemmehørende i en  

 kontraherende stat, og a) som udgør erhvervsformuen i et fast driftssted, der er beliggende i den  

 anden kontraherende stat, eller b) som anvendes ved udøvelsen af frit erhverv eller anden virksomhed af  

 selvstændig karakter, og som hører til et fast sted i den anden kontraherende  

 stat, kan beskattes i denne anden stat.
 3. Al anden formue, som udgør en del af dødsboet efter, eller en del af en  

 gave ydet af, en person, der er hjemmehørende i en kontraherende stat, kan,  

 uanset hvor den befinder sig, kun beskattes i denne stat, med mindre andet er  

 bestemt i artikel 26.
Artikel 26 Undgåelse af dobbeltbeskatning 1. For så vidt angår Forbundsrepublikken Tyskland, skal dobbeltbeskatning  

 undgås på følgende måde:
 a) Såfremt arveladeren ved sin død eller giveren på gavetidspunktet var  

 hjemmehørende i Forbundsrepublikken Tyskland, skal Forbundsrepublikken  

 Tyskland, med forbehold af bestemmelserne i tysk lovgivning om fradrag for  

 udenlandsk skat, indrømme fradrag i skat, som er pålignet i henhold til tysk  

 lovgivning, for skat betalt i Danmark på formue, som kan beskattes i Danmark  

 i henhold til artikel 25, stykke 1 og 2.
 b) Såfremt den begunstigede ved arveladers død eller på gavetidspunktet  

 var hjemmehørende i Forbundsrepublikken Tyskland, kan Forbundsrepublikken  

 Tyskland beskatte al formue, som er erhvervet af denne person, men skal, med  

 forbehold af bestemmelserne i tysk lovgivning om fradrag for udenlandsk skat,  

 indrømme fradrag i skat, som er pålignet i henhold til tysk lovgivning, for  

 skat betalt i Danmark på formue, som ikke kan beskattes i Forbundsrepublikken  

 Tyskland i henhold til artikel 25, stykke 1 og 2.
 2. For så vidt angår Danmark, skal dobbeltbeskatning undgås efter følgende  

 regler:
 a) Såfremt arveladeren ved sin død eller giveren på gavetidspunktet var  

 hjemmehørende i Danmark, skal Danmark med forbehold af bestemmelserne i dansk  

 lovgivning om fradrag for udenlandsk skat, indrømme fradrag i skat, som er  

 pålignet i henhold til dansk lovgivning, for skat betalt i  

 Forbundsrepublikken Tyskland på formue, som kan beskattes i  

 Forbundsrepublikken Tyskland i henhold til artikel 25, stykke 1 og 2.
 b) Såfremt den begunstigede ved arveladers død eller på gavetidspunktet  

 var hjemmehørende i Danmark, kan Danmark beskatte al formue, som er erhvervet  

 af denne person, men skal, med forbehold af bestemmelserne i dansk lovgivning  

 om fradrag for udenlandsk skat, indrømme fradrag i skat, som er pålignet i  

 henhold til dansk lovgivning, for skat betalt i Forbundsrepublikken Tyskland  

 på formue, som ikke kan beskattes i Danmark i henhold til artikel 25, stykke  

 1 og 2.
 3. Fradraget efter stykke 1 og 2 skal dog ikke kunne overstige den del af  

 den tyske, henholdsvis danske skat, som er beregnet før fradraget, som kan  

 henføres til den formue, for hvilken der er indrømmet fradrag.
Artikel 27 5 års regel 1. Hvis arvelader på tidspunktet for sin død eller giveren på  

 gavetidspunktet a) var statsborger i en kontraherende stat uden samtidigt at være  

 statsborger i den anden kontraherende stat, b) var fuld skattepligtig i førstnævnte stat i henhold til denne stats  

 skattelovgivning, og c) havde været hjemmehørende i den anden stat ifølge artikel 4, stykke 1,  

 litra b) i en periode, som ikke overstiger 5 år, skal han, uanset bestemmelserne i artikel 4, anses for at have været  

 hjemmehørende i den kontraherende stat, hvor han var statsborger.
 2. Stykke 1 skal finde tilsvarende anvendelse på en arving eller  

 begunstiget, som på tidspunktet for arvefaldet eller gaven selv opfylder  

 betingelserne, som er stillet i stykke 1.
 Artikel 28.
Fradrag af gæld 1. Gæld, som særligt er sikret i de i artikel 25 omtalte formuegoder, skal  

 fradrages i værdien af disse formuegoder.
Gæld, der ikke særligt er sikret i  

 de i artikel 25 nævnte formuegoder, men som hidrører fra erhvervelse,  

 ændring, reparation eller vedligeholdelse af disse, skal fradrages i værdien  

 af disse formuegoder.
 2. Såfremt bestemmelserne i stykke 1 ikke medfører andet, skal gæld, der  

 er knyttet til et fast driftssted som omtalt i artikel 25, stykke 2, eller  

 til et fast sted som omtalt i artikel 25, stykke 2, fradrages henholdsvis i  

 værdien af det faste driftssted eller det faste sted.
 3. Anden gæld skal fradrages i værdien af de formuegoder, på hvilke  

 artikel 25 finder anvendelse.
 4. Såfremt en gæld overstiger værdien af de formuegoder, fra hvilke den i  

 henhold til bestemmelserne i stykke 1 og 2 kan fradrages i en kontraherende  

 stat, skal det overskydende beløb fradrages i værdien af andre formuegoder,  

 der er skattepligtige i denne stat.
 5. Enhver overskydende gæld, der fortsat resterer i en kontraherende stat  

 efter de i stykke 3 eller 4 nævnte fradrag, skal fradrages i værdien af de  

 formuegoder, der er skattepligtige i den anden kontraherende stat.
 6. I tilfælde, hvor bestemmelserne i stykke 1 til 5 måtte forpligte en  

 kontraherende stat til at fradrage gæld i større omfang end hjemlet i denne  

 stats lovgivning, skal disse nævnte bestemmelser kun finde anvendelse i det  

 omfang, den anden kontraherende stat ikke er forpligtet til at fradrage den  

 samme gæld i henhold til lovgivningen i denne anden stat.
Kapitel IV Bistand i skattesager Artikel 29 Genstand for bistand 1. De kompetente myndigheder i de kontraherende stater skal yde hinanden  

 bistand.
Sådan bistand skal omfatte a) udveksling af oplysninger, b) bistand ved inddrivelse, herunder sikringsakter, og c) forkyndelse af dokumenter.
2. Sådan bistand skal også omfatte fastsættelse og anden foranstaltning  

 til fordel for skatteyderen så vel som til undgåelse af dobbeltbeskatning.  

 Dette skal i særdeleshed gælde for samtidige foranstaltninger truffet af  

 skattemyndighederne.
Hvis foranstaltninger til bistand medfører  

 dobbeltbeskatning, skal den undgås ved gensidig aftale efter artikel 43.
 3. Skattedomstole i de kontraherende stater skal med hensyn til de  

 skatter, som er omfattet af deres kompetence og denne overenskomst, efter  

 anmodning yde hinanden juridisk bistand, formidlet af de kompetente  

 myndigheder og i overensstemmelse med denne overenskomst.
Artikel 30 Oplysninger efter særlig anmodning Efter anmodning fra den kompetente myndighed i en kontraherende stat skal  

 den kompetente myndighed i den anden kontraherende stat yde den stat, som  

 anmoder om bistand, alle oplysninger, som er nødvendige for denne stat for  

 påligning og opkrævning af skat eller for inddrivelse og tvangsinddrivelse af  

 skattekrav eller for anvendelse af denne overenskomst.
Artikel 31 Oplysninger uden særlig anmodning 1. Den kompetente myndighed i en kontraherende stat skal uden forudgående  

 anmodning videregive oplysninger, hvorom den har kendskab, til den kompetente  

 myndighed i den anden kontraherende stat, under følgende omstændigheder:
a) når den har grund til at antage, at der kan ske tab af skatteprovenu i  

 den anden kontraherende stat; b) når en skattepligtig person opnår en nedsættelse eller en fritagelse  

 for skat i en kontraherende stat, som kan medføre en forøget skat eller en  

 skattepligt i den anden kontraherende stat; c) når forretningstransaktioner mellem en person, som er skattepligtig i  

 en kontraherende stat, og en person, som er skattepligtig i den anden  

 kontraherende stat, ledes gennem et eller flere lande på en sådan måde, at en  

 skattebesparelse kan blive følgen i en af de kontraherende stater eller i dem  

 begge; d) når den har grund til at antage, at en skattebesparelse kan blive  

 følgen af kunstige overførsler af fortjeneste inden for en gruppe af  

 foretagender; e) når oplysninger, som er fremsendt til en kontraherende stat fra den  

 kompetente myndighed i den anden kontraherende stat, har gjort det muligt at  

 fremskaffe oplysninger, som kan være af betydning for skattepåligningen i den  

 sidstnævnte stat.
2. De kompetente myndigheder i de kontraherende stater kan også, uden  

 forudgående anmodning, og med skyldig hensyntagen til deres interne  

 lovgivning sende hinanden oplysninger om ensartede sager, som de får kendskab  

 til i et større antal, og som kan være af betydning ved påligningen og  

 opkrævningen af skatter eller ved inddrivelse og tvangsinddrivelse af  

 skattekrav.
Dette skal være betinget af indgåelsen af en passende aftale  

 mellem de kompetente myndigheder.
En sådan aftale skal offentligt  

 bekendtgøres, inden videregivelse af oplysninger påbegyndes.
Artikel 32 Indbyrdes modstridende oplysninger Hvis den kompetente myndighed i en kontraherende stat fra den kompetente  

 myndighed i den anden kontraherende stat modtager oplysninger om en persons  

 skatteforhold, der forekommer den at være i modstrid med oplysninger, som den  

 er i besiddelse af, skal den give underretning herom til den kompetente  

 myndighed i den anden stat.
Artikel 33 Inddrivelse af skattekrav 1. Efter anmodning fra den kompetente myndighed i en kontraherende stat  

 skal den anden kontraherende stat, under forbehold af bestemmelserne i stykke  

 5 og artikel 34, inddrive den førstnævnte stats skattekrav, som om de var  

 dens egne skattekrav.
 2. Bestemmelserne i stykke 1 skal kun finde anvendelse for skattekrav, for  

 hvilke der er udstedt et instrument, som hjemler tvangsinddrivelse i den  

 stat, der fremsætter anmodningen, og som ikke mere kan bestrides.
 3. Med hensyn til skattekrav vedrørende en arvelader eller dennes bo, skal  

 den stat, som anmodes om bistand, inddrive sådanne krav indtil værdien af  

 boet eller af de formuegoder, som er erhvervet af hver af de berettigede i  

 boet, alt efter hvorvidt kravet skal inddrives i boet eller hos de  

 berettigede i boet.
 4. Efter anmodning fra den kompetente myndighed i en kontraherende stat  

 skal den anden kontraherende stat foretage sikringsakter med henblik på  

 inddrivelse af ethvert skattebeløb, selv om kravet er bestridt, eller et  

 instrument, der hjemler inddrivelse, alene er udstedt på foreløbigt grundlag  

 eller til sikringsformål.
 5. Det skattekrav, med hensyn til hvilket der ydes bistand med  

 inddrivelsen, skal ikke i den kontraherende stat, som anmodes om bistand,  

 nyde nogen fortrinsret, som specielt indrømmes skattekrav i denne stat.
 6. Den kontraherende stat, som anmodes om bistand, kan indrømme henstand  

 med betaling eller afdragsvis betaling, hvis dens lovgivning eller  

 forvaltningspraksis hjemler dette i lignende tilfælde, men den skal  

 underrette den anden kontraherende stat herom.
Artikel 34 Forældelsesfrister 1. Spørgsmål om forældelsesfrister for et skattekrav skal afgøres i  

 henhold til lovgivningen i den kontraherende stat, som anmoder om bistand.  

 Den kontraherende stat, som anmodes om bistand, er ikke pligtig til at  

 inddrive kravet, hvis det ikke kunne inddrives i henhold til dens egen  

 lovgivning.
Anmodningen om inddrivelse skal indeholde oplysninger om den  

 gældende forældelsesfrist for skattekravet.
2. Inddrivelsesforanstaltninger, som er truffet af den stat, der anmodes  

 om bistand, i medfør af en anmodning om bistand, og som i henhold til  

 lovgivningen i denne stat ville suspendere eller afbryde den i stykke 1  

 nævnte forældelsesfrist, skal også have denne virkning ifølge lovgivningen i  

 den stat, som anmoder om bistand.
Den stat, som anmodes om bistand, skal give  

 den stat, som anmoder om bistand, meddelelse om sådanne foranstaltninger.
Artikel 35 Forkyndelse af dokumenter 1. Enhver kontraherende stat kan sende dokumenter direkte gennem  

 postvæsenet til en person inden for den anden kontraherende stats område.
 2. Efter anmodning af en kontraherende stat skal den anden kontraherende  

 stat for adressaten forkynde dokumenter, herunder dokumenter vedrørende  

 retsafgørelser, som udgår fra den stat, som anmoder om bistand, og som  

 vedrører en skat, omfattet af denne overenskomst.
 3. Den stat, som anmodes om bistand, skal foretage forkyndelse af  

 dokumenter:
a) på en måde, som er fastsat i dens egen lovgivning vedrørende  

 forkyndelse af dokumenter af væsentlig samme art; b) i det omfang det er muligt, på en sådan måde som anmodet af den stat,  

 som anmoder om bistand, eller så tæt på en sådan måde, som der er mulighed  

 for i henhold til dens egen lovgivning.
 4. Intet i denne overenskomst skal fortolkes således, at forkyndelse af  

 dokumenter foretaget af en kontraherende stat i henhold til denne stats  

 lovgivning er ugyldig, hvis sådan forkyndelse er i strid med bestemmelserne i  

 denne artikel.
Artikel 36 Indholdet af og svaret på anmodning om bistand 1. En anmodning om bistand skal om fornødent angive:
a) den myndighed eller instans, der har iværksat den anmodning, som er  

 fremsat af den kompetente myndighed; b) navn, adresse og nærmere enkeltheder, som bidrager til identifikationen  

 af den person, som anmodningen angår; c) i tilfælde af en anmodning om bistand om oplysninger, den form,  

 hvorunder den stat, som anmoder om bistand, ønsker oplysningerne meddelt, for  

 at dens ønsker kan imødekommes; d) i tilfælde af en anmodning om bistand med inddrivelse eller foretagelse  

 af sikringsakter, arten og sammensætningen af skattekravet samt de  

 formuegoder, hvori skattekravet kan søges inddrevet; e) i tilfælde af en anmodning om forkyndelse af dokumenter, arten og  

 indholdet af det dokument, som skal forkyndes.
 2. Anmodningen i henhold til artikel 33 skal ledsages af:
a) en erklæring om, at skattekravet vedrører en skat, som er omfattet af  

 overenskomsten, og i tilfælde af inddrivelse om, at skattekravet ikke mere  

 kan bestrides, b) et officielt eksemplar af det instrument, som hjemler tvangsinddrivelse  

 i den stat, som anmoder om bistand, og c) ethvert andet dokument, som er påkrævet til inddrivelse eller  

 foretagelse af sikringsakter.
 3. Så snart den stat, som anmoder om bistand, får kendskab til enhver  

 anden oplysning af betydning for anmodningen, skal den videresende  

 oplysningen til den stat, som anmodes om bistand.
 4. Hvis anmodningen om bistand imødekommes, skal den stat, som anmodes om  

 bistand, underrette den stat, som anmoder om bistand, om de foranstaltninger,  

 som er truffet, og om resultatet heraf.
 5. Hvis den stat, som anmoder om bistand, har specificeret den form,  

 hvorunder den ønsker oplysningerne meddelt, skal den stat, som anmodes om  

 bistand, meddele oplysningerne i den ønskede form, hvis den er i stand  

 dertil.
Artikel 37 Begrænsninger i pligten til at yde bistand 1. Såfremt artikel 34 ikke finder anvendelse, skal bestemmelserne i denne  

 overenskomst ikke kunne fortolkes således, at den pålægger den stat, som  

 anmodes om bistand, pligt til:
a) at træffe foranstaltninger, som strider mod dens egen lovgivning eller  

 forvaltningspraksis eller mod lovgivning eller forvaltningspraksis i den  

 stat, som anmoder om bistand; b) at træffe foranstaltninger, som den anser for at stride mod almene  

 interesser eller mod denne stats væsentlige interesser; c) at meddele oplysninger, som ikke kan opnås i henhold til dens egen  

 lovgivning eller forvaltningspraksis eller i henhold til lovgivning eller  

 forvaltningspraksis i den stat, som anmoder om bistand; d) at meddele oplysninger, som ville røbe nogen erhvervsmæssig,  

 forretningsmæssig, industriel, kommerciel eller faglig hemmelighed eller  

 nogen fremstillingsmetode, eller oplysninger, hvis offentliggørelse ville  

 stride mod almene interesser eller mod denne stats væsentlige interesser; e) at imødekomme en anmodning, hvis den stat, som anmoder om bistand, ikke  

 har benyttet alle midler, som står til rådighed i dens eget område, med  

 mindre gennemførelsen af sådanne foranstaltninger ville give anledning til  

 uforholdsmæssige vanskeligheder.
 2. Hvis en anmodning om bistand afslås, skal den stat, som anmodes om  

 bistand, så hurtigt som muligt underrette den stat, som anmoder om bistand,  

 om den trufne afgørelse og om begrundelsen herfor.
Artikel 38 Tavshedspligt 1. Oplysninger, som modtages af en kontraherende stat i henhold til denne  

 overenskomst, skal behandles som hemmelige på samme måde som oplysninger, som  

 denne stat modtager i henhold til dens egen lovgivning, eller behandles på de  

 vilkår for tavshedspligt, som gælder i den stat, som meddeler oplysningerne,  

 hvis disse vilkår er mere restriktive.
2. Sådanne oplysninger må under alle omstændigheder kun meddeles til  

 personer eller myndigheder (herunder domstole og forvaltningsmyndigheder),  

 der er beskæftiget med påligning, opkrævning, inddrivelse eller  

 tvangsinddrivelse, forvaltningsmæssig kontrol, retsforfølgning eller  

 klagebehandling i forbindelse med denne stats skatter.
De ovenfor nævnte  

 personer eller myndigheder må kun benytte oplysningerne til sådanne formål,  

 men de kan, uanset bestemmelserne i stykke 1, meddele dem i offentlige  

 retshandlinger eller i retsafgørelser vedrørende sådanne skatter, på  

 betingelse af forudgående tilladelse fra den kompetente myndighed i den stat,  

 som meddeler oplysningerne.
3. Uanset bestemmelserne i stykke 1 og 2, kan oplysninger, som modtages af  

 en kontraherende stat, benyttes til andre formål, når sådanne oplysninger kan  

 benyttes til disse andre formål i henhold til lovgivningen i den stat, som  

 meddeler oplysningerne, og den kompetente myndighed i denne stat tillader en  

 sådan benyttelse.
Oplysninger, som en kontraherende stat har stillet til  

 rådighed for den anden kontraherende stat, kan videregives af sidstnævnte  

 stat til en tredje stat under forudsætning af forudgående tilladelse fra den  

 kompetente myndighed i den førstnævnte stat.
Artikel 39 Klager 1. Klage vedrørende foranstaltninger truffet i henhold til denne  

 overenskomst af den stat, som anmodes om bistand, kan kun indbringes for den  

 behørige myndighed i denne stat.
2. Klage vedrørende foranstaltninger truffet i henhold til denne  

 overenskomst af den stat, som anmoder om bistand, især for så vidt angår  

 inddrivelse, klage vedrørende skattekravets beståen eller dets størrelse  

 eller det instrument, som hjemler dets tvangsinddrivelse, kan kun indbringes  

 for den behørige myndighed i denne stat.
Den stat, som anmoder om bistand,  

 skal uden forsinkelse give underretning om sådan klage til den stat, som  

 anmodes om bistand.
Ved modtagelse af sådan underretning skal den stat, som  

 anmodes om bistand, udsætte inddrivelsen, indtil den pågældende myndighed har  

 truffet afgørelse.
Den stat, som anmodes om bistand, kan imidlertid foretage  

 sikringsakter for at bevare adgangen til inddrivelse, hvis den bliver bedt om  

 det af den stat, som anmoder om bistand.
Enhver berørt person kan ligeledes  

 meddele den stat, som anmodes om bistand, om sådan klage.
Når den stat, som  

 anmodes om bistand, modtager sådanne oplysninger, skal den om fornødent  

 forhandle om sagen med den stat, som anmoder om bistand.
 3. Så snart en endelig afgørelse vedrørende klagen er truffet, skal den  

 stat, som anmoder om bistand, eller den stat, som anmodes om bistand,  

 underrette den anden stat om afgørelsen og dens betydning for anmodningen om  

 bistand.
Artikel 40 Omkostninger Almindelige omkostninger, som er pådraget i forbindelse med ydelse af  

 bistand, skal bæres af den stat, som anmodes om bistand.
Ekstraordinære  

 omkostninger skal bæres af den stat, som anmoder om bistand.
Kapitel V Beskyttelse af skatteydere og fremgangsmåden ved indgåelse af  

 gensidige aftaler Artikel 41 Ikke-diskriminering 1. Statsborgere i en kontraherende stat skal ikke i den anden  

 kontraherende stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som statsborgere i denne anden stat under samme forhold, især  

 med hensyn til hjemsted, er eller måtte blive undergivet.
Uanset  

 bestemmelserne i artikel 2, stykke 4, skal denne bestemmelse også finde  

 anvendelse på personer, der ikke er hjemmehørende i en af eller begge de  

 kontraherende stater.
2. Beskatningen af et fast driftssted, som et foretagende i en  

 kontraherende stat har i den anden kontraherende stat, må ikke være mindre  

 fordelagtig i denne anden stat end beskatningen af foretagender i denne anden  

 stat, der driver samme virksomhed.
Denne bestemmelse skal ikke kunne  

 fortolkes som forpligtende en kontraherende stat til at indrømme personer,  

 der er hjemmehørende i den anden kontraherende stat, de personlige  

 skattemæssige begunstigelser, lempelser og nedsættelser, som den kun  

 indrømmer personer, der er hjemmehørende inden for dens eget område.
3. Medmindre bestemmelserne i artikel 9, stykke 1, artikel 11, stykke 4,  

 eller artikel 12, stykke 4, finder anvendelse, skal renter, royalties og  

 andre betalinger, der udredes af et foretagende i en kontraherende stat til  

 en person hjemmehørende i den anden kontraherende stat, kunne fratrækkes ved  

 fastsættelsen af et sådant foretagendes skattepligtige indkomst under samme  

 betingelser, som hvis betalingerne var sket til en person hjemmehørende i den  

 førstnævnte stat.
På samme måde skal enhver gæld, som et foretagende i en  

 stat har til en person hjemmehørende i den anden stat, kunne fratrækkes ved  

 fastsættelsen af et sådant foretagendes skattepligtige formue under samme  

 betingelser, som hvis gælden var blevet stiftet over for en person  

 hjemmehørende i den førstnævnte stat.
 4. Foretagender i en kontraherende stat, hvis formue helt eller delvis  

 ejes eller kontrolleres, direkte eller indirekte, af en eller flere personer,  

 der er hjemmehørende i den anden kontraherende stat, skal ikke i den  

 førstnævnte stat kunne undergives nogen beskatning eller dermed forbundne  

 krav, som er anderledes eller mere byrdefulde end den beskatning og dermed  

 forbundne krav, som andre tilsvarende foretagender i den førstnævnte stat er  

 eller måtte blive undergivet.
 5. Uanset bestemmelserne i artikel 2 skal bestemmelserne i denne artikel  

 finde anvendelse på skatter af enhver art og betegnelse.
Artikel 42 Forhandlinger 1. De kompetente myndigheder i de kontraherende stater skal søge ved  

 gensidig aftale at løse vanskeligheder eller tvivlsspørgsmål, der måtte opstå  

 med hensyn til fortolkningen eller anvendelsen af overenskomsten i  

 almindelighed eller i enkelt tilfælde.
De kan også forhandle om undgåelse af  

 dobbeltbeskatning i tilfælde, som ikke er omhandlet af overenskomsten, eller  

 om indgåelse af særlige aftaler til løsning af spørgsmål, som har forbindelse  

 med skatter i overenskomstens forstand, og som opstår på grund af staternes  

 forskellige metoder til fastsættelse af skattegrundlaget eller af andre  

 grunde.
De kan desuden forhandle med henblik på at formindske eller undgå  

 andre vanskeligheder, som opstår på grund af forskelligheder i deres  

 respektive skattelove og med henblik på at træffe foranstaltninger mod  

 international skatteomgåelse og -unddragelse.
2. I særdeleshed kan de kompetente myndigheder i de kontraherende stater  

 indgå vejledende aftaler med henblik på a) at afklare tvivlsspørgsmål med hensyn til skatter, som overenskomsten  

 finder anvendelse på efter artikel 2, stykke 3; b) at fastsætte, hvorledes overenskomstens bestemmelser om begrænsning,  

 især bestemmelserne i artikel 10 til 12, skal gennemføres.
 3. De kompetente myndigheder i de kontraherende stater kan forhandle om  

 almindelige aftaler for på grundlag af overenskomsten at sikre skatteydernes  

 ret til at kræve en koordineret anvendelse af overenskomsten i begge stater  

 ved fælles fortolkning eller særlige procedurer.
Artikel 43 Fremgangsmåden ved indgåelse af gensidige aftaler 1. I tilfælde, hvor en person mener, at foranstaltninger, truffet af en af  

 eller begge de kontraherende stater, for ham medfører eller vil medføre en  

 beskatning, som ikke er i overensstemmelse med bestemmelserne i denne  

 overenskomst, kan han, uanset hvilke retsmidler der måtte være fastsat i  

 disse staters interne lovgivning, indbringe sin sag for den kompetente  

 myndighed i den kontraherende stat, i hvilken han er hjemmehørende eller,  

 såfremt tilfældet er omfattet af artikel 41, stykke 1, for den kompetente  

 myndighed i den af de kontraherende stater, i hvilken han er statsborger.  

 Sagen skal forelægges inden tre år fra den dag, hvor der er givet ham den  

 første underretning om den foranstaltning, der medfører en beskatning, som  

 ikke er i overensstemmelse med bestemmelserne i overenskomsten.
2. Den kompetente myndighed skal, hvis indsigelsen synes at være  

 begrundet, og hvis den ikke selv kan nå til en tilfredsstillende løsning,  

 søge at løse sagen ved gensidig aftale med den kompetente myndighed i den  

 anden kontraherende stat med henblik på at undgå en beskatning, der ikke er i  

 overensstemmelse med overenskomsten.
Enhver indgået aftale skal gennemføres  

 uden hensyn til frister, der måtte gælde ifølge de kontraherende staters  

 interne lovgivning.
3. De kompetente myndigheder i de kontraherende stater kan rådføre sig med  

 hinanden efter artikel 42 eller de ovenstående bestemmelser i denne artikel,  

 i særdeleshed med henblik på at nå enighed som vidt som muligt om a) den samme henføring af fortjeneste til et foretagende i en  

 kontraherende stat og til dets faste driftssted beliggende i den anden  

 kontraherende stat; b) den samme henføring af fortjeneste mellem forbundne foretagender som  

 omhandlet i artikel 9; c) den samme behandling af indkomst, som er sidestillet med indkomst fra  

 aktier i kildestaten, og som bliver henført til anden indkomst i den anden  

 stat; d) den samme behandling af gæld ved beskatningen af formue, dødsboer samt  

 arv og gave.
Artikel 44 Fremgangsmåde 1. De kompetente myndigheder i de kontraherende stater kan træde i direkte  

 forbindelse med hinanden med henblik på indgåelse af aftaler i  

 overensstemmelse med artikel 42 og 43.
 2. Når det for tilvejebringelse af en aftale skønnes ønskeligt, at der  

 finder en mundtlig forhandling sted, kan en sådan finde sted i et udvalg  

 bestående af repræsentanter for de kompetente myndigheder i de kontraherende  

 stater.
 3. De kompetente myndigheder kan i fællesskab pålægge et uafhængigt organ  

 at give en ekspertudtalelse om en sag, som de har forelagt det.
 4. Når fremgangsmåden vedrører en konkret sag, skal de berørte personer  

 høres.
Kapitel VI Særlige bestemmelser Artikel 45 Anvendelse af overenskomsten i særlige sager 1. Bopælsstaten skal undgå dobbeltbeskatning ved indrømmelse af credit i  

 henhold til artikel 24 i stedet for indrømmelse af eksemption i henhold til  

 samme artikel, a) hvis indkomst eller formue i de kontraherende stater er placeret under  

 forskellige bestemmelser i overenskomsten eller henført til forskellige  

 personer (undtagen i henhold til artikel 9), og denne konflikt ikke kan løses  

 ved en fremgangsmåde i overensstemmelse med kapitel V, og hvis den pågældende  

 indkomst eller formue som resultat af denne forskel i placering eller  

 henføring ville forblive ubeskattet eller kun genstand for nedsat beskatning,  

 eller b) hvis bopælsstaten efter behørig rådføring og under forbehold for  

 begrænsningerne i dens interne lovgivning giver underretning til den anden  

 stat ad diplomatisk vej om anden indkomst, hvorpå den har til hensigt at  

 anvende bestemmelserne i dette stykke.
Underretningen skal først have  

 virkning fra den første dag i det kalenderår, som følger efter det år, i  

 hvilket underretningen ergivet, og når alle lovbestemte betingelser om  

 virkningen af underretningen efter den interne lovgivning i den stat, som  

 giver underretningen, er blevet opfyldt.
2. Denne overenskomst skal ikke kunne fortolkes således, at a) en skatteyder, som drager ubehørig fordel af lovgivningen, kan omgå  

 sine skattemæssige forpligtelser i en kontraherende stat; b) Forbundsrepublikken Tyskland er forhindret i at påligne skatter på  

 beløb, som skal medregnes i indkomsten for en person, der er hjemmehørende i  

 Forbundsrepublikken Tyskland, i henhold til fjerde del af den tyske  

 Aussensteuergesetz; c) Danmark er forhindret i at påligne skatter i henhold til regler, som  

 efter begrundelse og formål svarer til de ovenfor i litra b) nævnte regler.
 Hvis de ovenfor nævnte bestemmelser resulterer i dobbeltbeskatning, skal  

 de kompetente myndigheder rådføre sig med hinanden i henhold til artikel 43,  

 stykke 3, om undgåelse af dobbeltbeskatning.
Artikel 46 Tilbagebetaling af kildeskat 1. Hvis skatter på udbytter, renter, royalties eller andre former for  

 indkomst i en af de kontraherende stater opkræves ved indeholdelse ved  

 kilden, skal retten til at opkræve kildeskat efter satsen i henhold til  

 intern lovgivning ikke berøres af bestemmelserne i denne overenskomst.
 2. Den således indeholdte kildeskat skal tilbagebetales efter anmodning, i  

 det omfang dens opkrævning er begrænset af denne overenskomst.
 3. Tidsfristen for anmodning om tilbagebetaling er fire år efter udløbet  

 af det kalenderår, i hvilket de pågældende udbytter, renter, royalties eller  

 andre former for indkomst er blevet udbetalt.
 4. Den kontraherende stat, hvorfra indkomsten stammer, kan forlange en  

 administrativ bekræftelse fra den kontraherende stat, hvori skatteyderen er  

 hjemmehørende, med hensyn til opfyldelsen af betingelserne for fuld  

 skattepligt i denne stat.
 5. De kompetente myndigheder i de kontraherende stater skal gennemføre de  

 foranstående bestemmelser ved gensidig aftale i henhold til artikel 43.
 6. De kompetente myndigheder i de kontraherende stater kan ved gensidig  

 aftale fastsætte anden fremgangsmåde for gennemførelsen af skattenedsættelse  

 i henhold til denne overenskomst.
Artikel 47 Medlemmer af diplomatiske eller konsulære repræsentationer 1. Intet i denne overenskomst berører de skattemæssige begunstigelser, som  

 medlemmer af diplomatiske eller konsulære repræsentationer så vel som  

 embedsmænd ved internationale organisationer måtte nyde i kraft af  

 folkerettens almindelige regler eller særlige aftaler.
 2. I det omfang indkomst eller formue som følge af sådanne begunstigelser  

 ikke beskattes i modtagerstaten, skal udsenderstaten have ret til at beskatte  

 sådan indkomst eller formue.
3. Uanset bestemmelserne i artikel 4, skal en fysisk person, som er medlem  

 af en kontraherende stats diplomatiske, konsulære eller faste repræsentation,  

 som er beliggende i den anden kontraherende stat eller i en tredje stat,  

 anses ved anvendelsen af denne overenskomst for at være hjemmehørende i  

 udsenderstaten, hvis a) han i henhold til folkeretten ikke er underkastet beskatning i  

 modtagerstaten, for så vidt angår sin indkomst fra kilder uden for denne stat  

 eller sin formue, beliggende uden for denne stat, og b) han i udsenderstaten er underkastet beskatning af hele sin indkomst  

 eller formue på samme måde som personer, der er hjemmehørende i denne stat.
 4. Overenskomsten skal ikke gælde for internationale organisationer, for  

 deres organer eller embedsmænd og for medlemmer af diplomatiske, konsulære  

 eller faste repræsentationer fra en tredje stat, som opholder sig i en  

 kontraherende stat og ikke i nogen af de kontraherende stater er underkastet  

 beskatning af indkomst og formue på samme måde som personer, der er  

 hjemmehørende der.
Artikel 48 Territorial udvidelse 1. Denne overenskomst kan enten i sin helhed eller med de nødvendige  

 ændringer udvides til enhver del af det til de kontraherende stater hørende  

 område, som specielt er holdt uden for denne overenskomsts anvendelse, og som  

 påligner skatter af væsentlig samme art som de skatter, overenskomsten finder  

 anvendelse på.
Enhver sådan udvidelse skal have virkning fra det tidspunkt og  

 være undergivet sådanne ændringer og betingelser, herunder betingelser  

 vedrørende opsigelse, som måtte blive fastsat mellem de kontraherende stater  

 i noter, der skal udveksles ad diplomatisk vej, eller på enhver anden måde,  

 der er i overensstemmelse med deres forfatningsmæssige regler.
 2. Medmindre de kontraherende stater har aftalt andet, skal opsigelsen af  

 overenskomsten af en af dem i henhold til artikel 50 også - på den måde, som  

 er angivet i nævnte artikel - bringe anvendelsen af overenskomsten til ophør  

 på enhver del af det til de kontraherende stater hørende område, til hvilken  

 den er blevet udvidet i henhold til denne artikel.
Artikel 49 Ikrafttræden 1. Denne overenskomst skal ratificeres; ratifikationsinstrumenter skal  

 udveksles så hurtigt som mulig i København.
2. Overenskomsten skal træde i kraft en måned efter udvekslingen af  

 ratifikationsinstrumenterne, og dens bestemmelser skal have virkning i begge  

 stater a) for så vidt angår indkomst- og formueskatter, for det skatteår, som  

 falder sammen med eller træder i stedet for det kalenderår, som følger  

 umiddelbart efter det år, hvori overenskomsten trådte i kraft, og  

 efterfølgende indkomstår; b) for så vidt angår skatter på dødsboer og arv, for boer efter personer,  

 som døde den 1. januar i det kalenderår, som følger efter det år, hvori  

 overenskomsten trådte i kraft, eller senere, og for så vidt angår skatter af  

 gaver, for gaver, som ydes den 1. januar i det nævnte år eller senere; c) for foranstaltninger til bistand, som bliver udført den 1. januar i det  

 kalenderår, som følger efter det år, hvori overenskomsten trådte i kraft,  

 eller senere; d) for så vidt angår kildeskatter på udbytter, renter og royalties, for  

 beløb, som er betalt eller godskrevet den 1. januar i det kalenderår, som  

 følger efter det år, hvori overenskomsten trådte i kraft, eller senere.
 3. Ved overenskomstens ikrafttræden skal overenskomsten, som blev  

 underskrevet i København den 30. januar 1962 mellem Forbundsrepublikken  

 Tyskland og Kongeriget Danmark til undgåelse af dobbeltbeskatning og om  

 gensidig administrativ og retslig bistand vedrørende skatter af indkomst og  

 formue samt erhvervsskat og ejendomsskatter ophøre med at have virkning for  

 så vidt angår skatter, som denne overenskomst finder anvendelse på i henhold  

 til med bestemmelserne ovenfor i stykke 2.
Artikel 50 Gyldighedsperiode, Opsigelse Denne overenskomst skal forblive i kraft på ubestemt tid, men hver af de  

 kontraherende stater kan den 30. juni eller tidligere i ethvert kalenderår  

 efter udløbet af en periode på fem år fra datoen for dens ikrafttræden, give  

 den anden kontraherende stat ad diplomatisk vej skriftlig meddelelse om  

 opsigelse, og i så fald skal overenskomsten ophøre med at have virkning i  

 begge stater a) for så vidt angår indkomst- og formueskatter, for de skatteår, som er  

 påbegyndt den 1. januar i det kalenderår, som følger umiddelbart efter det  

 år, hvori underretningen er givet, eller som begynder den 1. januar i nævnte  

 kalenderår eller senere; b) for så vidt angår skatter på dødsboer og arv, for boer efter personer,  

 som dør den 1. januar i det kalenderår, som følger efter det år, hvori  

 underretning om opsigelse er givet, eller senere, og for så vidt angår  

 skatter af gaver, for gaver, som ydes den 1. januar i det nævnte år eller  

 senere; c) for foranstaltninger til bistand, som udføres den 1. januar i det  

 kalenderår, som følger efter det år, hvori underretning om opsigelse er  

 givet, eller senere; d) for så vidt angår kildeskatter på udbytter, renter og royalties, for  

 beløb, som bliver betalt eller godskrevet den 1. januar i det kalenderår, som  

 følger efter det år, hvori underretning om opsigelse er givet, eller senere.
 Udfærdiget i Bonn den 22. november 1995 i to eksemplarer, hver på dansk og  

 tysk, således at begge tekster har lige gyldighed.
For Kongeriget Danmark Marianne Jelved For Forbundsrepublikken Tyskland Peter Hartmann/Theo Waigel Bilag De gældende skatter, på hvilke overenskomsten skal finde anvendelse, er  

 især:
 1. I Forbundsrepublikken Tyskland.
Kapitel II a) Indkomstskat (Einkommensteuer); b) Selskabsskat (Korperschaftsteuer); c) Formueskat (Vermogensteuer); d) Erhvervsskat (Gewerbesteuer); e) Grundskat (Grundsteuer); f) Solidaritetstillæg på indkomst- og selskabsskat (Solidaritatszuschlag auf die Einkommen- und Korperschaftsteuer).
Kapitel III Afgift af arv og gave (Erbschaft- und Schenkungsteuer); Kapitel IV a) Skatter omfattet af kapitel II og III b) Omsætningsskat (Umsatzsteuer); c) Skat på grund-overdragelse (Grunderwerbsteuer); d) Forsikringsskat (Versicherungsteuer); e) Skat på motorkøretøjer (Kraftfahrzeugsteuer); f) Kirkeskatter (Kirchensteuern); g) Skat på drikkevarer (Getrankesteuer); h) Forlystelsesskat (Vergnugungssteuer); i) Tillæg ved forsinket indgivelse af selvangivelse eller forsinket  

 betaling, renter og omkostninger (Verspatungs- und Saumniszuschlage, Zinsen und Kosten); 2. I Danmark Kapitel II a) Indkomstskatten til staten; b) Den kommunale indkomstskat; c) Den amtskommunale indkomstskat; d) Den særlige indkomstskat; e) Kirkeskatten; f) Udbytteskatten; g) Renteskatten; h) Royaltyskatten; i) Skatter i henhold til kulbrinteskatteloven; j) Formueskatten til staten; Kapitel III Afgift af arv og gave Kapitel IV a) Skatter omfattet af kapitel II og III b) Frigørelsesafgift; c) Kommunal grundskyld; d) Amtskommunal grundskyld; e) Registreringsafgift og vægtafgift på motorkøretøjer; f) Afgift af ansvarsforsikring af motorkøretøjer; g) Renter, omkostninger og skattetillæg, som ikke er bøder.
Protokol Kongeriget Danmark og Forbundsrepublikken Tyskland er ved undertegnelsen i Bonn den 22. november 1995 af Overenskomsten  

 mellem de to Stater til undgåelse af dobbeltbeskatning for så vidt angår  

 indkomst- og formueskatter og for så vidt angår skatter i boer, af arv og af  

 gave samt vedrørende bistand i skattesager blevet enige om følgende  

 bestemmelser, der skal udgøre en integrerende del af nævnte overenskomst:
 I tilfælde, hvor der i overensstemmelse med den nationale lovgivning er  

 udvekslet oplysninger om personer i henhold til denne overenskomst, skal  

 følgende tillægsbestemmelser finde anvendelse:
 a) Den kontraherende stat, der modtager oplysningerne, må kun benytte  

 sådanne oplysninger til de formål, og under de betingelser, der er fastsat i  

 artikel 38.
 b) Den kontraherende stat, der modtager oplysningerne, skal efter  

 anmodning informere den kontraherende stat, der meddeler oplysningerne, om  

 anvendelsen af de meddelte oplysninger og om det opnåede resultat.
c) Den kontraherende stat, der meddeler oplysningerne, skal være  

 forpligtet til at sikre, at de oplysninger, der meddeles, er nøjagtige og at  

 de er nødvendige for og svarer til det formål, hvortil de meddeles.
Ethvert  

 forbud mod meddelelse af oplysninger, foreskrevet i den gældende nationale  

 lovgivning, skal overholdes i overensstemmelse med artikel 37. Hvis det viser  

 sig, at der er meddelt unøjagtige oplysninger eller oplysninger, der ikke  

 burde være meddelt, skal den kontraherende stat, der modtager oplysningerne,  

 omgående informeres herom.
Denne stat skal være forpligtet til at rette eller  

 slette sådanne oplysninger.
d) Efter anmodning skal den pågældende person informeres, når der meddeles  

 oplysninger, der angår ham, og om anvendelsen af sådanne oplysninger.
Der  

 skal ikke være pligt til at give disse informationer, hvis det alt i alt  

 fremgår, at det offentliges interesse i at tilbageholde dem er større end den  

 pågældende persons interesse i at modtage dem.
I alle andre henseender skal  

 den pågældende persons ret til at blive informeret, når der meddeles  

 oplysninger, der angår ham, reguleres af den nationale lovgivning i den  

 kontraherende stat, hvortil anmodningen om information er fremsat.
e) Den kontraherende stat, der modtager oplysningerne, skal bære ansvaret  

 i overensstemmelse med dens nationale lovgivning over for enhver person, der  

 måtte lide retsstridig skade som et resultat af oplysninger, der er meddelt i  

 henhold til denne overenskomst.
Den kontraherende stat, der modtager  

 oplysningerne, kan ikke påberåbe sig over for den skadede person, at skaden  

 er forårsaget af den kontraherende stat, der meddeler oplysningerne.
f) Hvis der i den nationale lovgivning i den kontraherende stat, der  

 meddeler oplysningerne, er fastsat en frist for sletning af oplysninger, skal  

 denne stat tilkendegive en sådan frist, når oplysningerne meddeles.
Uanset en  

 sådan frist skal meddelte personoplysninger slettes, så snart de ikke længere  

 er nødvendige for det formål, hvortil de blev meddelt.
 g) Den meddelende og den modtagende kontraherende stat er forpligtet til  

 at føre officielle protokoller om meddelelse og modtagelse af  

 personoplysninger.
 h) Den meddelende og den modtagende kontraherende stat er forpligtet til  

 at tage effektive foranstaltninger for at beskytte meddelte personoplysninger  

 mod uautoriseret adgang, uautoriserede ændringer og uautoriseret udlevering.
Ændringsforslag til 2. behandling Af skatteministeren:
 Til § 1 1) Efter stk. 3 indsættes som nyt stykke:
»Stk. 4. Personer m.v., selskaber m.v. og fonde m.v., der er  

 skattepligtige efter kildeskattelovens § 1, selskabsskattelovens § 1 eller  

 fondsbeskatningslovens § 1, for hvem indkomståret 1997 er påbegyndt før den  

 25. april 1996, kan dog vælge at få dobbeltbeskatningslempelse for tysk skat  

 af indkomst for dette indkomstår beregnet efter reglerne i overenskomst af  

 30. januar 1962 mellem Kongeriget Danmark og Forbundsrepublikken Tyskland til  

 undgåelse af dobbeltbeskatning og om gensidig administrativ bistand  

 vedrørende skatter af indkomst og formue samt erhvervsskat.« Bemærkninger Til nr. 1 Lovforslag nr.
L 260 går ud på at gennemføre den ny dansk-tyske  

 dobbeltbeskatningsoverenskomst af 22. november 1995 som dansk ret.
 Den ny overenskomst vil efter dens artikel 49 få virkning for indkomst  

 vedrørende det indkomstår, der falder sammen med eller træder i stedet for  

 kalenderåret 1997 (under forudsætning af Folketingets og det tyske parlaments  

 godkendelse af den ny overenskomst samt ratificeringen).
 Med virkning for samme indkomstår bortfalder den hidtil gældende  

 overenskomst af 30. januar 1962.
 I nogle tilfælde kan indkomståret 1997 allerede være påbegyndt inden  

 fremsættelsen af lovforslaget.
 For personer og selskaber m.v. hjemmehørende her i landet er den største  

 ændring i den ny overenskomst i forhold til den gamle overenskomst, at deres  

 dobbeltbeskatningslempelse vedrørende tysk indkomst i fremtiden vil være  

 begrænset til den betalte tyske skat af denne indkomst.
 Ændringsforslaget går ud på, at i de tilfælde, hvor indkomståret 1997 for  

 en fuldt skattepligtig allerede var påbegyndt inden datoen for lovforslagets  

 fremsættelse (den 25. april 1996), skal den skattepligtige have mulighed for  

 at vælge at få dobbeltbeskatningslempelsen ophævet efter reglerne i den gamle  

 dobbeltbeskatningsoverenskomst, dog naturligvis kun for indkomst vedrørende  

 dette indkomstår.
Ændringsforslag til 3. behandling Af Kim Behnke (FP):
 Til § 1 1) Efter stk. 4 indsættes som nyt stykke:
»Stk. 5. Fysiske personer, som senest den 31. december 1997  

 er hjemmehørende i Tyskland, kan dog vælge, at pensioner og lignende  

 betalinger, der udbetales fra Danmark for tidligere personligt arbejde i  

 tjenesteforhold, beskattes i samme omfang som efter reglerne i overenskomst  

 af 30. januar 1962 mellem Kongeriget Danmark og Forbundsrepublikken Tyskland  

 til undgåelse af dobbeltbeskatning og om gensidig administrativ bistand  

 vedrørende skatter af indkomst og formue samt erhvervsskat.
Fysiske personer,  

 der oppebærer pensioner i henhold til sociallovgivningen i Danmark, kan til  

 og med den 31. december 1997 vælge, at disse ydelser beskattes i samme omfang  

 som efter den i 1. pkt. nævnte overenskomst.« Bemærkninger Til nr. 1 Det fremgår af skatteministerens besvarelse af udvalgets  

 spørgsmål 2, jf. bilag 10, at:
»Efter den ny DBO kan Danmark beskatte private pensioner, der  

 udbetales her fra landet til personer, der er flyttet til Tyskland efter den  

 nye DBO's ikrafttræden.
For de personer, der allerede er bosat i Tyskland,  

 kan Danmark fortsat ikke beskatte danske private pensioner.« Formålet med ændringsforslaget er for det første at give de pensionister,  

 som går i overvejelser om at flytte til Tyskland, en frist til og med den 31.  

 december 1997 til at flytte, hvis de ønsker det.
Der har været en meget  

 begrænset offentlig debat om DBO'en med Tyskland, hvorfor befolkningen ikke  

 kan forventes at vide, at der er nye regler på vej om beskatning af private  

 pensioner m.v.
 Det fremgår af skatteministerens svar på spørgsmål 4 fra udvalget, jf.  

 bilag 9, at:
»For personer, der allerede er flyttet til Tyskland, findes den  

 vigtigste ændring i den ny DBO's artikel 18, stk. 2, om beskatningsretten til  

 sociale pensioner.
Som nævnt i svaret på spørgsmål 3 kan Danmark efter den  

 gældende DBO ikke beskatte personer bosat i Tyskland af danske sociale  

 pensioner.
Efter den ny DBO kan Danmark derimod beskatte sociale pensioner,  

 selv om modtageren er bosat i Tyskland.« Det er forslagsstillerens opfattelse, at der her er tale om lovgivning med  

 tilbagevirkende kraft, eftersom pensionister er flyttet til Tyskland i tiltro  

 til de gældende skatteregler.
Da det ikke synes muligt at overbevise  

 regeringen om, at der slet ikke skal finde beskatning sted af sociale  

 pensioner udbetalt til danskere bosat i Tyskland, foreslås det, at  

 pensionister ikke skal beskattes af pensionen i Danmark i større omfang end  

 efter den nuværende DBO.
Denne mulighed skal dog kun gælde til og med 31.  

 december 1997, hvorefter den nye overenskomst mellem Danmark og Tyskland skal  

 finde anvendelse.
Med denne del af ændringsforslaget får pensionister, der  

 modtager socialpension og er bosat i Tyskland, mulighed for at overveje deres  

 samlede økonomiske situation og i den forbindelse tage stilling til, om de  

 ønsker at blive boende i Tyskland.
Ændringsforslag til 3. behandling Af skatteministeren:
 Til § 1 2) Efter stk. 4 indsættes som nyt stykke:
»Stk. 5. Ved den skattemæssige behandling her i landet  

 omfatter overenskomstens artikel 18, stk. 4, ikke en fysisk person, der er  

 hjemmehørende i Tyskland, hvis den pågældende blev hjemmehørende der senest  

 den 31. december 1996.« Bemærkninger Til nr. 2 Efter artikel 18, stk. 4, kan Danmark beskatte personer, der er  

 flyttet til Tyskland, af udbetalinger fra danske private pensionsordninger,  

 forudsat at de pågældende personer blev hjemmehørende i Tyskland efter  

 overenskomstens ikrafttræden.
Som en undtagelse kan udbetalinger fra danske  

 private pensionsordninger altså beskattes i Tyskland, hvis modtageren blev  

 hjemmehørende i Tyskland inden overenskomstens ikrafttræden.
Ikrafttrædelsestidspunktet er en måned efter, at overenskomsten er  

 ratificeret.
Overenskomsten kan først ratificeres, når den er godkendt både  

 af Folketinget og det tyske parlament.
Ratifikationen forventes inden for  

 kort tid.
 Det foreslås, at undtagelsesreglen skal omfatte alle personer, der bliver  

 hjemmehørende i Tyskland senest den 31. december 1996.
 Dette vil medføre følgende for de personer, der er flyttet til Tyskland  

 senest den 31. december 1996, så længe de forbliver hjemmehørende i Tyskland:
 Pensioner og lignende betalinger, der udbetales i forbindelse med  

 tidligere tjenesteforhold (bortset fra tjenesteforhold for den danske stat  

 m.v.), behandles efter artikel 18, stk. 1. Dette medfører, at disse indtægter  

 kun kan beskattes i Tyskland, hvor modtageren er hjemmehørende.
 Andre private livrenter (uden for tidligere tjenesteforhold) behandles  

 efter artikel 21, stk. 1. Dette medfører, at disse indtægter også kun kan  

 beskattes i Tyskland, hvor modtageren er hjemmehørende.
