Vejledning om landzoneadministration  

 Planlovens §§ 34-38 Forord Denne vejledning er en revision af kapitel VII om  

 zoneinddeling og landzoneadministration i Landsplanafdelingens  

 "Vejledning om planloven" fra 1996. Der er ikke tale om nye regler,  

 men vejledningen er opdateret med hensyn til anden lovgivning, og  

 Naturklagenævnets seneste praksis er indarbejdet.
 Vejledningen er primært rettet mod  

 landzonemyndighedens sagsbehandling.
 I dag er der udarbejdet omkring 2300 landzonelokalplaner  

 hvor kommunalbestyrelsen har overtaget amtsrådets landzonekompetence.  

 Samtidig er kommunalbestyrelsen landzonemyndighed inden for de mere end 1500  

 landsbyer som er afgrænset i kommuneplanerne.
Hensigten med vejledningen har været at skabe et  

 opslagsværk der kan lette forståelsen af de enkelte  

 landzonebestemmelser og give et overblik inden for særlige  

 emneområder.
Desuden har det været hensigten at give en samlet  

 beskrivelse af procedurer m.v. i forbindelse med behandlingen af en  

 landzonesag.
 Vejledningen er opdelt i tre overordnede afsnit.
Afsnit 1 behandler de enkelte paragraffer i planlovens  

 landzonebestemmelser.
Hovedvægten er lagt på at uddybe de enkelte  

 bestemmelsers indhold, definere begreber m.v., og at redegøre for de  

 hensyn landzonemyndigheden skal lægge til grund når der  

 træffes en afgørelse efter landzonebestemmelserne.
Afsnit 2 behandler regler og administrationspraksis inden  

 for særlige emneområder, fx boliger, landbrug og tekniske  

 anlæg.
Her behandles de forhold i administrationen inden for de enkelte  

 emner som sagsbehandleren skal være opmærksom på.
 Afsnit 3 samler de regler og procedurer der er forbundet  

 med behandlingen af en landzonesag, både hvad angår modtagelse og  

 behandling af ansøgninger, formkrav og klageregler.
Vejledningen omhandler planlovens bestemmelser, men  

 henviser i en vis udstrækning til andre vejledninger og anden  

 lovgivning.
Bagerst i vejledningen findes en oversigt over de omtalte love,  

 bekendtgørelser, cirkulærer, vejledninger m.v. samt et  

 stikordsregister.
 Der henvises endvidere til de afgørelser efter  

 landzonebestemmelserne som offentliggøres i  

 "Naturklagenævnet Orienterer" (NKO). Disse kan findes  

 på Naturklagenævnets hjemmeside www.nkn.dk.
Indledning Planloven har til formål at sikre at den  

 sammenfattende fysiske planlægning forener de samfundsmæssige  

 interesser i arealanvendelsen og medvirker til at værne om landets  

 natur og miljø, så samfundsudviklingen kan ske på et  

 bæredygtigt grundlag.
 Loven skal særligt sikre at udviklingen sker ud fra  

 en planmæssig og samfundsøkonomisk helhedsvurdering hvor  

 værdifulde bebyggelser, bymiljøer og landskaber skabes og  

 bevares, hvor de åbne kyster fortsat udgør en væsentlig  

 natur- og landskabsressource, hvor forurening af luft, vand, jord og  

 støjulemper forebygges og hvor offentligheden i videst muligt  

 inddrages i planlægningsarbejdet.
Landzoneadministrationen skal sammen med region-,  

 kommune-, og lokalplanlægningen sikre en hensigtsmæssig udvikling  

 inden for rammerne af planlovens formål.
Landzonebestemmelserne er et  

 af de virkemidler som sikrer at den sammenfattende fysiske planlægning  

 ikke tilsidesættes.
 Administrationen sker på baggrund af de til enhver  

 tid gældende forudsætninger af planmæssig,  

 samfundsøkonomisk eller anden art, hvorfor bestemmelserne også  

 er både et fleksibelt og effektivt redskab til at varetage lovens  

 formål.
Kapitel 1 Planlovens landzonebestemmelser - §§ 34-38 1.1 Zoneinddelingen - §  

 34 § 34. Hele landet er opdelt i byzoner,  

 sommerhusområder og landzoner.
Stk. 2. Byzoner er Stk. 3. Sommerhusområder er Stk. 4. Landzoner er de områder, der ikke er  

 omfattet af stk. 2 og 3.
Efter planlovens § 34 er hele landet inddelt i tre zoner:  

 Byzone, sommerhusområder og landzone.
Denne zoneinddeling blev  

 oprindelig indført med by- og landzoneloven i 1970.
Hovedformålet med zoneinddelingen og  

 landzonebestemmelserne er at modvirke byspredning ved at hindre spredt og  

 uplanlagt bebyggelse og anlæg i det åbne land og samtidig sikre  

 at egentlig byudvikling sker hvor der er åbnet mulighed for det gennem  

 region-, kommune- og lokalplanlægningen.
Zoneinddelingen skaber derved  

 en klar og værdifuld grænse mellem by og land hvorved bl.a.  

 natur- og kulturhistoriske værdier bevares, og miljøkonflikter  

 undgås.
Områder i landzone skal som udgangspunkt friholdes  

 for anden (uplanlagt) bebyggelse m.v. end den der er nødvendig for  

 driften af landbrug, skovbrug og fiskeri.
Udover at værne om natur og  

 landskab er varetagelsen af de primære erhvervs interesser  

 således blandt de hensyn der ligger bag landzonebestemmelserne.
 Landzoneadministrationen gør det muligt at bevare  

 kvaliteterne i det åbne land og medvirker samtidig til at sikre  

 kvalitet i byer og landsbyer når nye boliger henvises til ledige grunde  

 eller tomme bygninger.
Planlovens § 34 definerer hvad der er byzone og  

 sommerhusområde.
Alle andre landarealer er landzone.
Et områdes zonestatus gælder indtil den  

 ændres efter reglerne i planloven.
Byudviklingsplaner,  

 bygningsvedtægter og byplanvedtægter har i deres  

 afgrænsninger stadig betydning i relation til zonestatus.
 Byzone og sommerhusområder er områder der  

 typisk er planlagt henholdsvis til bymæssig bebyggelse/offentlige  

 formål og til sommerhusbebyggelse, jf. § 34, stk. 2 og 3.
 Landzonen består af de områder som ikke er  

 udlagt til byzone eller sommerhusområder, jf. § 34, stk. 4.
Udover landbrugs-, natur- og skovarealer omfatter  

 landzonen også mange mindre bysamfund.
Områder i landzone kan  

 tillige være omfattet af en lokalplan.
Om landzonelokalplaner, se  

 afsnit 1.2.5.
 Arealer der indvindes ved opfyldning på  

 søterritoriet, er landzone indtil zonestatus ændres ved  

 lokalplanlægning.
Sommerhuse i landzone Der findes en del sommerhuse i landzone.
Sommerhusene kan  

 ligge enkeltvis, få samlede eller flere i større  

 afgrænsede områder.
 De enkelt beliggende sommerhuse kan være  

 opført på baggrund af en tilladelse efter by- og landzoneloven  

 eller være lovligt opført før by- og landzoneloven  

 trådte i kraft i 1970.
De afgrænsede områder omfatter fx de  

 såkaldte "aftaleområder" hvor der mellem den  

 daværende Planstyrelse og amtsrådene er indgået aftale om  

 at der i et nærmere bestemt omfang vil kunne tillades opførelse  

 af sommerhuse.
For mange af aftaleområderne har kommunalbestyrelserne  

 siden lavet lokalplaner.
Planlovens regler om anvendelse af ejendomme i  

 sommerhusområde1) ælder ikke for sommerhuse i  

 landzone.
Disse er reguleret af landzonebestemmelserne i planlovens §§ 35 og  

 36.
Overførsel til byzone og sommerhusområde Overførsel af arealer fra landzone til byzone eller  

 sommerhusområde kan kun ske ved en lokalplan i henhold til planlovens §  

 15, stk. 2, og i overensstemmelse med region- og kommuneplanens  

 retningslinier for byudviklingen.
Lokalplanlægningen sikrer at den  

 ændrede anvendelse af arealet sker inden for rammerne af den  

 overordnede planlægning, og at offentligheden inddrages i  

 beslutningsprocessen.
 Planlovens § 15, stk. 3, stiller særlige krav til  

 indholdet i en lokalplan der overfører områder fra landzone til  

 byzone eller sommerhusområde.
 Det skal bemærkes at kommunalbestyrelserne ikke  

 må udlægge nye sommerhusområder inden for  

 kystnærhedszonen, jf. planlovens § 5 b, stk. 1, nr. 3.
Tilbageførsel til landzone Planlovens kapitel 10 indeholder nærmere  

 bestemmelser om tilbageførsel af arealer til landzone.
 Arealer kan tilbageføres fra byzone eller  

 sommerhusområde til landzone ved kommunalbestyrelsens beslutning hvis  

 det er i overensstemmelse med kommuneplanen, jf. planlovens § 45, stk. 1.  

 Byzonearealer som ikke forventes udnyttet inden for kommuneplanens  

 12-årige planperiode, bør overtages af kommunen eller  

 tilbageføres til landzone.
Efter § 45, stk. 2, kan kommunalbestyrelsen  

 tilbageføre et areal fra byzone eller sommerhusområde til  

 landzone hvis ejeren ansøger om det.
Det er dog en forudsætning  

 at arealet grænser op til landzone, og at tilbageførelsen i  

 øvrigt er ubetænkelig ud fra planlægningsmæssige  

 hensyn.
1.2 Krav om landzonetilladelse - § 35 § 35. I landzoner må der ikke uden tilladelse  

 fra landzonemyndigheden foretages udstykning, opføres ny bebyggelse  

 eller ske ændring i anvendelsen af bestående bebyggelse og  

 ubebyggede arealer, jf. dog §§ 36-38.
1.2.1 Hovedregel - § 35, stk.  

 1 Hovedreglen er at der i landzone ikke må foretages  

udstykning, opføres ny bebyggelse eller ske  

 ændring i anvendelsen af bestående bebyggelser og ubebyggede  

 arealer uden tilladelse fra landzonemyndigheden, jf. planlovens § 35, stk. 1.  

 (Om landzonemyndigheden, se afsnit 1.2.7).
Der er som udgangspunkt et krav om forudgående  

 tilladelse til alle ændringer i det bestående.
Loven indeholder  

 dog en række væsentlige undtagelser fra kravet om tilladelse, jf.  

 planlovens §§ 36 og 37. Disse undtagelser behandles særskilt i afsnit  

 1.3 og 1.4.
1.2.2 Definitioner Landzonebestemmelserne indeholder begreberne  

udstykning, bebyggelse og ændret anvendelse.
Udstykning Ved udstykning forstås at det registreres i  

 matriklen at arealer fraskilles én eller flere samlede faste ejendomme  

 og fremtidig udgør en ny samlet fast ejendom, jf. § 6 i  

 udstykningsloven.
Der kræves ikke tilladelse fra landzonemyndigheden  

 til andre matrikulære ændringer end udstykning, som fx  

arealoverførsler.
Arealoverførsler består i at  

 areal fraskilles en samlet fast ejendom og tillægges en anden  

 eksisterende samlet fast ejendom.
 En arealoverførsel kan ske uden landzonetilladelse,  

 også selv om et landzoneareal tillægges en ejendom i byzone eller  

 i et sommerhusområde.
 Hvis der ved arealoverførslen tilsigtes en  

 ændret anvendelse og/eller bebyggelse af det overførte areal,  

 kræver anvendelsen/bebyggelsen tilladelse efter landzonebestemmelserne.  

 Dette gælder dog ikke hvis anvendelsen og/eller bebyggelsen er undtaget  

 fra krav om landzonetilladelse efter §§ 36 eller 37.
 Det betragtes ikke i sig selv som en ændret  

 anvendelse at et areal overføres fra en landbrugsejendom til en  

 direkte tilgrænsende boligejendom hvis formålet er at benytte  

 arealet som have.
Planloven omhandler ikke sammenlægning af ejendomme  

 og ejendomsberigtigelse.
Landzonebestemmelserne har derfor ikke betydning for  

 arealmæssige strukturændringer i landbruget.
 Matrikelmyndigheden må ikke registrere en  

 arealoverførsel hvis formålet er ændret  

 anvendelse/bebyggelse som forudsætter landzonetilladelse før der  

 er meddelt tilladelse fra landzonemyndigheden, jf. udstykningslovens § 20 om  

 udstykningskontrollen i relation til anden lovgivning.
Bebyggelse Udtrykket bebyggelse skal efter  

 landzonebestemmelserne forstås på samme måde som efter § 2  

 i byggeloven.
Det vil sige at bebyggelse ikke alene omfatter bygninger  

 og mure, men også andre faste konstruktioner og anlæg,  

 eksempelvis antennemaster, gylletanke1) 2)  og vindmøller.
Byggeloven finder  

 også anvendelse på transportable konstruktioner som gøres  

 til genstand for bygningsmæssig udnyttelse når udnyttelsen ikke  

 er af rent forbigående art.
 Opførelse af ny bebyggelse omfatter ikke  

 alene selvstændige bebyggelser, men også til- og ombygninger i  

 forbindelse med eksisterende byggeri.
Kravet om landzonetilladelse til ombygning alene  

 forudsætter dog at byggearbejdet er så væsentligt at det  

 kan sidestilles med nyopførelse.
Hvorvidt en sag skal behandles som en  

 ansøgning om ombygning eller en ansøgning om nyopførelse  

 beror efter praksis på landzonemyndighedens vurdering af om der (endnu)  

 er værdier af betydning i den eksisterende bebyggelse.
Det kræver ikke landzonetilladelse at foretage  

 indvendige bygningsændringer så længe disse ikke tilsigter  

 en ændret anvendelse af bygningen, og der ikke oprettes flere  

 boligenheder Ændret anvendelse Ved ændret anvendelse forstås efter  

 landzonebestemmelserne en anden anvendelse af en bygning eller et areal end  

 hidtil.
 Ændringen må antage en vis blivende  

 karakter.
 En kortvarig ændring i anvendelsen af en bygning  

 eller et areal er således ikke en ændret anvendelse der  

 kræver tilladelse efter planlovens § 35, stk. 1. En periode på  

 under 6 uger anses for kortvarig.
 Ifølge praksis er det en forudsætning for  

 kravet om landzonetilladelse at den ændrede anvendelse er  

 planlægningsmæssig relevant i forhold til landzonebestemmelsernes  

 formål (se NKO nr. 92, 1996, om etablering af behandlervirksomhed i  

 kursusejendom).
 Ophævelse af landbrugspligten på en  

 landbrugsejendom betragtes ikke i sig selv som en ændret anvendelse som  

 kræver landzonetilladelse.
Heller ikke i tilfælde hvor landbrugspligten  

 ophæves på restparcellen3)  

  efter at jorden er frastykket, betragtes det som en ændret  

 anvendelse der kræver tilladelse.
Det forudsætter dog at  

 beboelsesbygningen på restparcellen fortsat anvendes til  

 helårsbeboelse eller overgår til fritidsbeboelse, jf. planlovens  

 § 36, stk. 1, nr. 10. Det forudsættes endvidere at de tidligere avls-  

 og driftsbygninger på restparcellen alene udnyttes som udenomsrum eller  

 overgår til anvendelse efter planlovens § 37.
1.2.3 Hensyn der skal varetages  

 ved alle ansøgninger Landzonemyndigheden skal ved udøvelsen af sine  

 beføjelser efter landzonebestemmelserne virke for  

 gennemførelsen af region- og kommuneplanen, jf. planlovens §§ 9 og  

 12.
 Det indebærer at landzonemyndigheden i vurderingen  

 af de enkelte ansøgninger om landzonetilladelse skal udøve et  

 konkret skøn inden for de rammer som findes i planlægningen.
 Hensigten er at region- og kommuneplanlægningen ikke  

 efterhånden gennemhulles ved enkeltstående tilladelser der  

 måske hver især kan synes rimelige og forsvarlige, men som samlet  

 set kan være i strid med intentionerne i den sammenfattende fysiske  

 planlægning.
Grundlaget for den konkrete vurdering er region- og  

 kommuneplanernes retningslinier for udviklingen i det åbne land og  

 landsbyerne.
Disse retningslinier er netop fastlagt på baggrund af en  

 samlet afvejning mellem beskyttelses- og erhvervsinteresser i bred forstand  

 og med baggrund i den kortlægning og planlægning som er  

 tilvejebragt for hvert af de enkelte interesseområder.
 Landzonemyndigheden får med den konkrete vurdering  

 lejlighed til i hvert enkelt tilfælde at vurdere det ansøgte,  

 dels i relation til de stedlige forhold og dels i relation til de forskellige  

 samfundsmæssige interesser i arealanvendelsen som kommune- og  

 regionplanmyndighederne inddrager i planlægningen.
 Landzonemyndigheden har mulighed for enten at meddele  

 tilladelse til det ansøgte, meddele tilladelse på vilkår  

 eller give afslag (jf. dog § 36, stk. 2).
 Vejledning om landzonemyndighedens sagsbehandling findes i  

 afsnit 3.
Ved den enkelte ansøgning om landzonetilladelse  

 skal landzonemyndigheden foretage en vurdering og afvejning af en række  

 forskellige hensyn.
Det kan være:
·  

 	planlægningsmæssige hensyn ·  

 	hensyn til jordbrugserhvervet ·  

 	landskabelige hensyn ·  

 	naturbeskyttelsesmæssige hensyn ·  

 	rekreative hensyn ·  

 	miljøbeskyttelsesmæssige hensyn ·  

 	hensyn til udnyttelsen af råstofressourcerne ·  

 	trafikale hensyn ·  

 	hensyn til udbuddet af servicefunktioner ·  

 	kulturhistoriske hensyn ·  

 	sociale eller menneskelige hensyn Planlægningsmæssige hensyn Areal er en begrænset ressource i Danmark, og der er  

 mange hensyn og interesser der skal varetages i planlægningen og  

 reguleringen af det åbne land.
Planloven skal sikre at den  

 sammenfattende planlægning forener de samfundsmæssige interesser  

 i arealanvendelsen.
Derfor er det vigtigt gennem administrationen af  

 landzonebestemmelserne at sikre en hensigtsmæssig udnyttelse af  

 arealressourcerne i en afvejning af alle de forskellige interesser i det  

 åbne land.
Administrationen af landzonebestemmelserne bør ske  

 på baggrund af den sammenfattende fysiske planlægning og de  

 samlede overvejelser i landdistriktspolitikken.
Egentlig byudvikling  

 bør henvises til arealer i byzone, og investeringer til fordel for  

 landdistrikterne bør ske i tilknytning til de eksisterende  

 landsbyer.
Presset på arealressourcerne varierer imidlertid alt  

 efter hvor i landet man befinder sig.
Landzonemyndigheden bør tage  

 højde for disse geografiske forskelle og udvise større  

 tilbageholdenhed med at meddele landzonetilladelse i nærheden af  

 større bysamfund hvor arealkonkurrencen er skærpet, end i tyndt  

 befolkede områder hvor arealkonkurrencen er begrænset.
I bred forstand er de planlægningsmæssige  

 hensyn at modvirke byspredning ved at hindre spredt og uplanlagt bebyggelse  

 og anlæg i det åbne land.
En sådan udvikling er  

 samfundsøkonomisk uheldig af en række forskellige  

 årsager.
En spredt og uplanlagt bebyggelse kan medføre et  

 pres for jordens overgang til andre formål med deraf følgende  

 prisstigninger til generel skade for jordbrugserhvervene.
Ligeledes vil en  

 spredning af fx boligbebyggelse i det åbne land, og de deraf  

 følgende potentielle miljøkonflikter, sætte  

 begrænsninger for de fremtidige udviklingsmuligheder i jordbruget og  

 svække erhvervets investeringssikkerhed.
Udgifter til vandforsyning, kloaksystem, renovation,  

 elnet, veje, hjemmehjælp, skolebus og anden offentlig service  

 afhænger af bosætningsmønster og erhvervslokalisering.  

 Spredt og uplanlagt bebyggelse hindrer eller hæmmer en optimal  

 udnyttelse af investeringer i byggemodning, infrastruktur og service.  

 Samtidig skabes et behov for nye samfundsmæssige investeringer.
Spredt  

 og uplanlagt bebyggelse kan således resultere i store økonomiske  

 byrder for kommunerne.
I mere snæver forstand skal de  

 planlægningsmæssige hensyn sikre virkeliggørelsen af den  

 foretagne og igangværende region-, kommune- og lokalplanlægning.  

 Det er vigtigt at administrationen af de enkelte landzonesager følger  

 op på den fysiske planlægning.
Både for at sikre et  

 konkret, klart og langsigtet grundlag for den fysiske udvikling og  

 planlægningens troværdighed overfor borgere og virksomheder, men  

 også af hensyn til offentlige og private investeringer.
Selv om de planlægningsmæssige hensyn spiller  

 en væsentlig rolle, kan der imidlertid ikke af planloven udledes en  

 pligt for landzonemyndigheden til ubetinget at lægge  

 planlægningen til grund for afgørelser efter  

 landzonebestemmelserne.
Dette ville også stride mod forpligtelsen til  

 at foretage en konkret vurdering af den enkelte ansøgning.  

 Landzonemyndigheden har dog ret til at tillægge planlægningen en  

 afgørende betydning for vurderingen af den konkrete sag, under  

 forudsætning af at der er tale om en egentlig region-, kommune- eller  

 lokalplanlægning.
Ofte har de planlægningsmæssige hensyn en  

 karakter som gør at det kan være svært for den enkelte  

 ansøger at forstå baggrunden for et eventuelt afslag.
Dette  

 stiller store krav til begrundelsen for afgørelser hvor de  

 planlægningsmæssige hensyn er tillagt afgørende  

 betydning.
Samfundsmæssige hensyn af anden karakter end de  

 nævnte planlægningsmæssige hensyn kan tillige inddrages i  

 landzonemyndighedens vurdering.
Der kan fx være tale om tilladelse til  

 indretning af asylcentre, institutioner for stofmisbrugere m.v.
Hensyn til jordbrugserhvervet Af hensyn til produktionen af fødevarer bør  

 de bedst egnede jorde forbeholdes jordbrugsdriften, og der bør  

 i videst muligt omfang tages hensyn til landbrugsejendommenes struktur- og  

 arronderingsforhold samt til de foretagne bygnings- og kulturtekniske  

 investeringer i jordbruget4) .
 I vurderingen af ansøgninger om landzonetilladelse  

 bør der tages hensyn til at forbruget af landbrugsjord til  

 ikke-jordbrugsmæssige formål ikke bliver større end  

 nødvendigt.
 Landzonemyndigheden skal samtidig sikre en passende  

 afstand mellem eksisterende landbrug og ny bebyggelse m.v. så  

 miljøkonflikter så vidt muligt undgås.
Landskabelige , naturbeskyttelsesmæssige og rekreative hensyn Landskabelige, naturbeskyttelsesmæssige og  

 rekreative hensyn skal tillægges betydelig vægt i  

 administrationen af landzonebestemmelserne, jf. planlovens § 1.
Landzonemyndigheden skal ved den enkelte ansøgning  

 navnlig påse at der ikke meddeles tilladelser der er i strid med  

 hensynet til naturbeskyttelsen samt hensynet til de rekreative  

 interesser.
Disse hensyn kan være udtrykt i region- eller  

 kommuneplanlægningen, fremgå af landsplandirektiver eller af  

 anden lovgivning.
Landzonemyndigheden skal for eksempel være  

 opmærksom på de områder som er beskyttet efter  

 naturbeskyttelsesloven, herunder beskyttede naturtyper, sten- og jorddiger,  

 bygge- og beskyttelseslinier samt på forbudet mod friluftsreklamer i  

 det åbne land.
De rekreative hensyn kan tillige fremgå af  

 regionplanmyndighedens regionale friluftsstrategier.
Hensynet til det landskabelige udsyn fra veje og  

 stier, fx udsyn til åbne landskabsområder, landsbykirker og  

 fortidsminder skal varetages i forbindelse med tilladelser til byggeri og  

 anlæg i landzone.
Hensynet til landskabet omfatter også  

 landskabelige helheder og kulturmiljøer med væsentlige  

 beskyttelsesinteresser.
Landzonemyndigheden må ikke meddele  

 landzonetilladelser inden for områder som er fredede i henhold til  

 kapitel 6 i naturbeskyttelsesloven hvis en sådan tilladelse er i strid  

 med fredningens formål.
Tilladelser bør i øvrigt ikke  

 meddeles før der foreligger dispensation eller tilladelse fra  

 fredningsnævnet.
Landzonemyndigheden bør desuden være  

 opmærksom på at anlæg og ændret anvendelse af arealer  

 inden for fredede områder kan have uheldige konsekvenser for de  

 interesser som ønskes beskyttet med fredningerne.
De internationale beskyttelsesområder omfatter  

EF-fuglebeskyttelsesområder, EF-habitatområder og  

Ramsarområder.
Disse områder er især udpeget af  

 hensyn til arter og naturtyper som er truede, sjældne eller  

 karakteristiske i EU.
Danmark har forpligtet sig til at sikre at der ikke  

 godkendes projekter som kan forringe eller forstyrre vilkårene for de  

 pågældende arter og naturtyper.
Områderne skal derfor  

 tillægges betydelig vægt i landzoneadministrationen.5) Der må ikke gives landzonetilladelse inden for  

 internationale beskyttelsesområder hvis tilladelsen kan indebære  

 forringelse af områdets naturtyper og levestederne for arterne eller  

 kan medføre forstyrrelser der har betydelige konsekvenser for de  

 arter, området er udpeget for, jf. § 4 i Miljø- og  

 Energiministeriets bekendtgørelse om afgrænsning og  

 administration af internationale naturbeskyttelsesområder.
Der er dog  

 en yderst begrænset mulighed for at fravige dette, jf. § 7 i  

 bekendtgørelsen.
 Ved landzonetilladelser der vil kunne påvirke et  

 internationalt naturbeskyttelsesområde væsentligt, skal det  

 fremgå af afgørelsen at denne ikke indebærer forringelser  

 af naturtyperne og levestederne for arterne i området eller kan  

 medføre forstyrrelser der har betydelige konsekvenser for de arter  

 området er udpeget for, jf. § 6, stk. 3, i ovennævnte  

 bekendtgørelse.
Miljømæssige hensyn I administrationen af landzonebestemmelserne skal hensynet  

 til miljøet indgå.
Det indebærer at forurening af luft,  

 vand og jord samt støjulemper skal forebygges, jf. planlovens § 1.
 De miljømæssige hensyn kan være udtrykt  

 i region- eller kommuneplanlægningen eller fremgå af anden  

 lovgivning, herunder miljøbeskyttelseslovgivningens  

 støjgrænser og afstandskrav for lokalisering af  

 erhvervsmæssigt dyrehold.
 Ved ansøgning om tilladelse til bebyggelse m.v. i  

 landzone skal der blandt andet tages hensyn til om der kan tilvejebringes  

 forsvarlige kloakforhold.
For at nedbringe udledningen af forurenende stoffer i  

 spildevandet fra ejendomme i det åbne land, udpeges de  

 forureningsfølsomme vandløb og søer i regionplanerne.  

 Ligeledes angives det højest miljømæssigt tilladelige  

 forureningsniveau for den samlede tilledning til den enkelte recipient.
I  

 delområder inden for de udpegede forureningsfølsomme  

 områder udarbejder kommunalbestyrelserne herefter en plan for  

 spildevandsbortskaffelsen fra de ikke-kloakerede ejendomme.
Dette stiller  

 særlige krav til landzonemyndighedens konkrete vurdering af  

 spildevandsforholdene på den enkelte ejendom inden for de  

 forureningsfølsomme områder.
 Som hovedregel tilgodeses de samfundsøkonomiske og  

 miljømæssige hensyn dog bedst hvis ny bebyggelse opføres  

 med mulighed for tilslutning til allerede kloakerede områder.
 Som led i gennemførelsen af Vandmiljøplan II  

 har regionplanmyndigheden udpeget lavbundsarealer der er potentielt egnede  

 som vådområder6) . Udpegningen er  

 sket udfra en samlet afvejning af areal- og miljøinteresserne og de  

 rekreative hensyn i det åbne land.
 Inden for de udpegede lavbundsarealer må der ikke  

 meddeles landzonetilladelse til byggeri og anlæg m.v. som kan forhindre  

 at områderne genoprettes som vådområder med genskabelse af  

 det naturlige vandstandsniveau7) .
 Når forudsætningerne i forhold til Danmarks  

 opfyldelse af EU s nitratdirektiv samt forliget om Vandmiljøplan II er  

 indfriet den 1. januar 2004, vil Miljø- og Energiministeriet  

 ophæve cirkulære nr. 132 af 15. juli 1998. I den forbindelse vil  

 cirkulærets begrænsninger af landzonemyndighedens kompetence  

 inden for de udpegede områder bortfalde, ligesom regionplanmyndigheden  

 vil kunne revurdere regionplanens udlæg af lavbundsarealer.
Hensyn til udnyttelsen af råstofressourcerne Udnyttelse af råstofressourcerne er et  

 samfundsøkonomisk hensyn som landzoneadministrationen skal varetage.
I  

 regionplanerne udpeger regionplanmyndigheden  

 råstofinteresseområder.
Inden for disse områder bør  

 der ikke tillades aktiviteter eller ændringer af den hidtidige  

 arealanvendelse som kan forhindre eller vanskeliggøre en fremtidig  

 indvinding.
Trafikale hensyn Ved ansøgning om bebyggelse m.v. bør der  

 lægges betydelig vægt på hensynet til de trafikale forhold.  

 Det bør således indgå i vurderingen om der er forsvarlige  

 trafikale adgangsforhold, og om det ansøgte vil kunne hindre en  

 fortsat hensigtsmæssig afvikling af trafikken.
Her skal specielt gøres opmærksom på at  

 visse virksomheder og institutioner i særlig grad kan virke  

 trafikskabende, fx detailhandelsbutikker og virksomheder med  

 udstillingsmæssigt sigte.
Disse bør derfor kun tillades hvor det  

 - efter landzonemyndighedens skøn - kan ske uden  

 færdselsmæssige ulemper.
I tvivlstilfælde kan der indhentes  

 en udtalelse fra vejmyndigheden hvis denne er en anden end  

 landzonemyndigheden.
 Samtidig kan det indgå i landzonemyndighedens  

 vurdering i hvilken grad mindre virksomheder med fx detailsalg er betjent med  

 kollektive trafikforbindelser så tilgængeligheden er til stede  

 for alle samfundsgrupper 8) . Det kan  

 også indgå i hvilket omfang det ansøgte genererer mere  

 trafik med heraf afledte miljømæssige konsekvenser.
Hensyn til udbuddet af servicefunktioner I vurderingen af en ansøgning om landzonetilladelse  

 til nye boliger, institutioner og erhvervsvirksomheder m.v. kan det  

 være en god idé at overveje om placeringen er  

 hensigtsmæssig i forhold til servicefunktioner i  

 nærområdet.
Ved at samle ny bebyggelse i nærheden af de  

 eksisterende servicefunktioner som dagligvarebutik, posthus, busforbindelse,  

 daginstitutioner, skoler m.v. - for eksempel på baggrund af en  

 formuleret landdistriktspolitik   kan landzoneadministrationen  

 understøtte eksisterende servicefunktioner i landsbysamfundene.
 Planloven giver dog ikke landzonemyndigheden lovhjemmel  

 til at give afslag på en ansøgning alene på grund  

 af manglende adgang til servicefunktioner, men forholdet kan indgå i  

 sammenhæng med de øvrige forhold.
Kulturhistoriske hensyn Beskyttelse af kulturmiljøet udgør den  

 tredje dimension i miljøpolitikken ved siden af naturbeskyttelsen og  

 forureningsbekæmpelsen.
Landzoneadministrationen skal sikre at der  

 skabes og bevares værdifulde bebyggelser, bymiljøer og  

 landskaber, jf. planlovens § 1.
Landzonemyndigheden skal i administrationen af det  

 åbne land beskytte værdifulde kulturelementer og kulturhistoriske  

 helheder i landskabet.
Der kan være tale om at sikre  

 bevaringsværdige bebyggelser, kulturhistoriske spor og  

 sammenhænge i landskabet, kirkeomgivelser, værdifulde  

 kystmiljøer m.v.
Hensynet til bevaringsværdige  

 kulturmiljøer kan i den konkrete vurdering opveje de generelle  

 planlægningsmæssige hensyn, fx kan der være tale om  

 bebyggelser som "fortæller en historie" (se NKO nr. 188,  

 1999, om hensynet til et bevaringsværdigt kulturmiljø).
Individuelle hensyn Mere individuelle hensyn til ansøgeren kan omfatte  

 forskellige aspekter.
Hensynet kan for det første omfatte beskyttelsen  

 af berettigede forventninger (se NKO nr. 204, 2000).
Derudover kan individuelle sociale eller menneskelige  

 hensyn tillægges vægt.
Der kan fx være tale om hensyn af  

 familie-, alders- eller helbredsmæssig karakter (se NKO nr. 128D, 1997,  

 om hensynet til alder og familiemæssige bånd).
1.2.4 Andre forhold Ændret anvendelse af bestående bebyggelse Ændret anvendelse af bestående bebyggelse  

 kræver landzonetilladelse når ændringen er relevant i  

 forhold til landzonebestemmelsernes formål.
Afgørelsen af om en ændret anvendelse af  

 bestående bebyggelse vil kunne tillades, skal træffes på  

 grundlag af de samme overvejelser som ved ansøgninger om tilladelse  

 til opførelse af ny bebyggelse.
Det gælder også selv om  

 der ikke foretages en ombygning i forbindelse med den ændrede  

 anvendelse. Ændret anvendelse af eksisterende bebyggelse kan nemlig  

 få samme konsekvenser for det åbne land som nyetablering, fx i  

 form af større trafikbelastning eller miljømæssig  

 belastning af omgivelserne.
 Det må imidlertid tages i betragtning at bygningen  

 allerede findes det pågældende sted, og at der derfor kan  

 være særlige hensyn at tage til bevarelsen og udnyttelsen af  

 eksisterende værdier, navnlig hvis den ønskede anvendelse ikke  

 er mere belastende for omgivelserne end den hidtidige.
En hidtidig lovlig udnyttelse - dvs. en udnyttelse  

 der blev påbegyndt før by- og landzonelovens ikrafttræden  

 i 1970 - kan fortsætte uændret uden tilladelse i henhold til  

 landzonebestemmelserne.
Eventuelle senere om- og tilbygninger eller en  

 ændret anvendelse kræver tilladelse fra landzonemyndigheden.
Det skal bemærkes at planlovens § 56, stk. 2,  

 fastsætter en 3-årsfrist for kontinuitetsbrud i brugen af en  

 ejendom.
Efter 3 års faktisk ophør bortfalder ejerens/brugerens  

 umiddelbare ret til at fortsætte med en anvendelse der er i strid med  

 (senere gennemført) planlægning eller forudsætter  

 tilladelse efter (senere gennemført) lovgivning.
 Hvis der i en egentlig tilladelse eller dispensation er  

 fastsat en ret til at udnytte den pågældende ejendom,  

 bortfalder den dog ikke efter 3 års faktisk ophør, medmindre  

 dette er fastsat som vilkår i det konkrete tilfælde.
Hændelige begivenheder Der kræves landzonetilladelse til  

nyopførelse eller omfattende istandsættelser efter  

 hændelige begivenheder som brand, hærværk eller  

 stormskader.
Der bør normalt meddeles tilladelse til  

 genopførelse af nedbrændt bebyggelse eller bebyggelse der er  

 blevet ødelagt på grund af storm eller hærværk hvis  

 der inden rimelig tid (ca. 3 år) søges om landzonetilladelse  

 hertil.
Der bør dog ikke meddeles tilladelse hvis ganske særlige  

 omstændigheder klart taler imod.
Dette gælder fx i tilfælde  

 hvor den nedbrændte eller ødelagte bebyggelse ikke var lovligt  

 opført, eller hvor bebyggelsen under alle omstændigheder ville  

 have haft en begrænset levetid under hensyn til dens alder og  

 vedligeholdelsesstand. (Se NKO nr. 114, 1996, om rimelig tid og ændret  

 beliggenhed).
 Efter praksis meddeles der normalt alene tilladelse til en  

 bygning med samme placering, størrelse, anvendelse og karakter som den  

 nedbrændte eller ødelagte (se kommentar til NKO nr. 114,  

 1996).
Istandsættelse Istandsættelse af en lovligt eksisterende bygning  

 der er beboet eller indtil for nylig har været beboet, kræver som  

 udgangspunkt ikke tilladelse hvis der er tale om almindelige reparations- og  

 vedligeholdelsesarbejder.
En mere omfattende istandsættelse vil  

 kræve landzonetilladelse.
Tilladelsen bør normalt meddeles, da  

 der lægges vægt på at de værdier som bygningen  

 repræsenterer, ellers ville gå tabt.
 Hvis en bygning har været forladt i længere  

 tid og er så forfalden at den ikke repræsenterer nogen  

 værdi af betydning, skal landzonemyndigheden lægge de samme  

 hensyn til grund ved behandlingen af en ansøgning om  

 istandsættelse som ved ansøgning om opførelse af ny  

 bebyggelse.
1.2.5 Landzonelokalplan og VVM-pligt - § 35, stk.  

 2 Stk. 2. Tilladelse efter stk. 1 til udstykning,  

 bebyggelse eller ændret anvendelse, som er omfattet af reglen om  

 VVM-pligt i § 6 c, stk. 1, eller reglen om lokalplanpligt i § 13, stk. 2, kan  

 først meddeles, når de fornødne retningslinier i  

 regionplanen er endeligt vedtaget og den fornødne lokalplan er  

 offentligt bekendtgjort.
 Intentionerne med landzonebestemmelserne, om at friholde  

 det åbne land for spredt og uplanlagt byggeri og anlæg, hindrer  

 ikke at der planlægges for byggeri og anlæg i landzone.
 Efter planlovens § 13, stk. 1, kan kommunalbestyrelsen  

 beslutte at udarbejde et forslag til lokalplan for et område i landzone  

 i overensstemmelse med den overordnede planlægning.
Landzonelokalplan Planlovens § 15, stk. 5, indeholder dog  

 begrænsninger for hvad der kan reguleres i en lokalplan for et  

 område i landzone der udlægges til jordbrugsmæssige  

 formål.
En sådan lokalplan kan ikke indeholde bestemmelser  

 vedrørende landbrugsejendommes størrelse og afgrænsning,  

 bebyggelsens beliggenhed, anvendelsen af de enkelte bygninger samt  

 udformning, anvendelse og vedligeholdelse af ubebyggede arealer, herunder  

 terrænregulering, beplantning m.v.9) I nogle tilfælde vil det være naturligt at det  

 geografiske område for en lokalplan ikke overføres til byzone  

 eller sommerhusområde, men forbliver i landzone.
Det gælder  

 typisk hvor en lokalplan regulerer anlæg i det åbne land, fx en  

 gokartbane, en golfbane, en offentlig badestrand med tilkørsels-,  

 parkerings- og sanitære anlæg eller et stisystem.
Ligeledes  

 bør fx vindmølleparker, anlæg til affaldsdeponering og  

 mindre flyvepladser i det åbne land bibeholdes i landzone.
 Der kan også være behov for en  

 lokalplanlægning af udstyknings-, vej- og bebyggelsesforholdene i et  

 eksisterende mindre landsbysamfund hvor det ikke er hensigtsmæssigt at  

 den nødvendige planlægning tillige medfører en  

 ændret zonestatus.
I langt de fleste tilfælde af byggeri og anlæg  

 er det imidlertid åbenbart at der må ske overførsel til  

 byzone eller sommerhusområde.
Dette kan fx være når der  

 ikke er tale om et enkelt, konkret anlæg, men om egentlig byudvikling  

 der må forudsætte at arealet overføres til byzone.
Lokalplanpligt i landzone Hvis foranstaltningen er lokalplanpligtig efter planlovens  

 § 13, stk. 2, følger det af § 35, stk. 2, at der ikke må  

 meddeles landzonetilladelse til udstykning, bebyggelse og ændret  

 anvendelse før den endelige lokalplan for den pågældende  

 foranstaltning er offentligt bekendtgjort.
 Hovedkriteriet for afgrænsningen af lokalplanpligten  

 (§ 13, stk. 2) i landzone er   ligesom i byzone og sommerhusområder  

 om det pågældende byggeri m.v. fremkalder en væsentlig  

 ændring i det bestående miljø. Foranstaltninger der  

 kan opføres uden landzonetilladelse, er som hovedregel ikke  

 lokalplanpligtige. (Se NKO nr. 45, 1994 om lokalplanpligt ved byggeri i eller  

 ved en landsby).
Hvis der er fremlagt et forslag til lokalplan for et  

 område i landzone, skal meddelelsen af en landzonetilladelse til  

 ikke-lokalplanpligtigt byggeri eller anlæg normalt afvente den endelige  

 vedtagelse af lokalplanen.
Dette skyldes at tilladelsen kan foregribe den  

 igangværende planlægning, og at offentlighedsprocessen kan  

 ændre grundlaget for at give den konkrete tilladelse væsentligt.  

 Se endvidere planlovens § 17 om planers midlertidige retsvirkning.
Bonusvirkning Planloven indeholder en mulighed for at give en  

 landzonelokalplan bonusvirkning.
Det betyder at lokalplanen erstatter  

 en ellers nødvendig landzonetilladelse, jf. § 15, stk. 4.
 Det er en betingelse at lokalplanen udtrykkeligt angiver  

 hvilke tilladelser der anses for meddelt, jf. § 36, stk.1, nr. 5. Dette krav  

 er opfyldt når lokalplanens beskrivelse af de tilladte byggearbejder  

 m.v. opfylder de betingelser der ville kræves i en landzonetilladelse  

 til det samme projekt. (Se endvidere afsnit 1.3.1).
 Bonusvirkning kan være en fordel hvis  

 kommunalbestyrelsen ønsker at sikre fælles retningslinier for  

 bebyggelsen, fx i bevaringsværdige landsbyer, eller hvor antallet af  

 landzonesager ellers ville være stort.
 Det er muligt at knytte betingelser til en lokalplan der  

 erstatter en landzonetilladelse, jf. § 15, stk. 4. Der kan (og bør)  

 stilles betingelser i samme omfang som der kan (og bør) stilles  

 vilkår for en landzonetilladelse.
VVM-pligt Hvis et anlæg er VVM-pligtigt efter planlovens § 6  

 c, stk. 1, må der ikke meddeles landzonetilladelse til udstykning,  

 bebyggelse og ændret anvendelse før der er udarbejdet  

 retningslinier i regionplanen med tilhørende VVM-redegørelse  

 for det pågældende anlæg og disse retningslinier er  

 endeligt vedtaget.
Der henvises i øvrigt til Landsplanafdelingens  

 vejledning om VVM-reglerne10) .
1.2.6 Kystområderne - § 35, stk.  

 3 Stk. 3. For arealer i kystnærhedszonen, jf. § 5  

 a, må tilladelse efter stk. 1 kun meddeles, hvis det ansøgte har  

 helt underordnet betydning i forhold til de nationale  

 planlægningsinteresser i kystområderne, jf. § 1.
Planloven tilsigter særligt at bevare de åbne  

 kyster som en væsentlig natur- og landskabsressource.
Derfor  

 fastsætter planlovens § 5 a at landets kystområder skal  

 søges friholdt for bebyggelse og anlæg som ikke er  

 afhængig af kystnærhed.11) Samtidig fastsætter planlovens § 5 a, stk. 3,  

kystnærhedszonen der omfatter landzone og sommerhusområder  

 i kystområderne, jf. kortbilaget til loven.
Kystnærhedszonen er  

 en 3 km bred planlægningszone hvor der i loven fastsættes en  

 række krav til den regionale- og kommunale planlægning.
 Følgelig fastsætter planlovens § 35, stk. 3,  

 at der for arealer inden for kystnærhedszonen kun må meddeles  

 landzonetilladelse hvis det ansøgte har helt underordnet betydning i  

 forhold til de nationale planlægningsinteresser i kystområderne.  

 I disse områder skal landzoneadministrationen varetage hensynet til  

 både at friholde det åbne land og selve kystområderne for  

 bebyggelser og anlæg.
 Bestemmelsen hindrer ikke at der kan meddeles tilladelse  

 til en hensigtsmæssig udnyttelse af eksisterende bygninger inden for de  

 nuværende bygningsmæssige rammer, fx til turistmæssige  

 formål eller ferie- og fritidsfunktioner, hvor det kan ske uden at  

 tilsidesætte de nationale kystinteresser.
Mange danske småøer er ofte helt omfattet af  

 kystnærhedszonen og dermed også underlagt den restriktive  

 administrationspraksis knyttet til denne zone.
Samtidig medfører den  

 svære økonomiske og sociale situation på mange af  

 øerne at der er behov for en særlig indsats for at  

 understøtte de eksisterende lokalsamfund.
Landzonemyndigheden  

 bør derfor være imødekommende med at meddele tilladelser  

 på de små øer, særligt til erhverv og  

 helårsbeboelse, når det ansøgte ikke strider mod  

 planlægningen.
 Samtidig med at kystnærhedszonen blev indført  

 i 1994, blev det besluttet at udvide naturbeskyttelseslovens hidtil  

 gældende strandbeskyttelses- og klitfredningslinie fra 100 m til 300  

 m12)  . Arbejdet med at udvide  

 strandbeskyttelses- og klitfredningslinien i hver enkelt amtskommune  

 forventes afsluttet inden udgangen af år 2002. Det er i  

 lovbemærkningerne forudsat at amtsrådene og kommunalbestyrelserne  

 i deres administration efter planloven udviser særlig tilbageholdenhed  

 med planlægning og tilladelser efter planloven der er i strid med  

 formålet om en udvidet strandbeskyttelses- og klitfredningslinie13)  .
Landzonemyndigheden skal endvidere påse at der ikke  

 gives tilladelse til bebyggelse i kystnære områder hvor der kan  

 være risiko for oversvømmelse eller for at bebyggelsen nedbrydes  

 af havet.
Ansøgninger om bebyggelse i sådanne områder  

 bør forelægges Kystdirektoratet til udtalelse.
1.2.7 Landzonemyndigheden - §  

 35, stk. 4 Stk. 4. Regionplanmyndigheden er tillige  

 landzonemyndighed.
I følgende tilfælde er kommunalbestyrelsen  

 dog landzonemyndighed:
 Et af hovedprincipperne i planlovsreformen i 1991 var at  

 fastsætte en klar arbejdsdeling mellem amtsråd og  

 kommunalbestyrelser, således at amtsrådene som hovedregel  

 varetager både planlægning og enkeltsagsadministration i det  

 åbne land, mens de tilsvarende opgaver i byerne, herunder landsbyer og  

 sommerhusområder, som hovedregel varetages af kommunalbestyrelserne.  

 Samtidig blev det fastholdt at kommunalbestyrelsernes planlægning og  

 administration for byerne skal respektere den bindende del af  

 regionplanlægningen, jf. planlovens § 6, stk. 3 og 4.
 Den tidsmæssigt samtidige revision af lovgivningen  

 inden for den øvrige del af Miljø- og Energiministeriets  

 område byggede på samme hovedprincip om en arbejdsdeling mellem  

 amtsråd og kommunalbestyrelser.
 I overensstemmelse med dette princip er amtsrådet  

 den decentrale myndighed der har ansvaret for behandlingen af  

 størstedelen af de sager som vedrører områder i landzone.  

 Dette giver amtsrådet et bredt kendskab til problemstillinger i det  

 åbne land som helhed.
Landzonemyndighed Hovedreglen er at amtsrådet er landzonemyndighed,  

 jf. planlovens § 35, stk. 4. I hovedstadsområdet varetages opgaven af  

 Hovedstadens Udviklingsråd (HUR)14)  

 .
 I følgende tilfælde er det dog  

 kommunalbestyrelsen der er landzonemyndighed:
 I landsbyer der er entydigt afgrænset i en  

 kommuneplan.
 I landzoneområder der er omfattet af en offentligt  

 bekendtgjort lokalplan.
 Afgrænsning af landsbyer er alene en  

 kompetenceafgrænsning, og den medfører ingen ændring i  

 hvordan landzonebestemmelserne skal administreres i landsbyerne, eller  

 hvornår behovet for en lokalplan er til stede.
Afgrænsning af en landsby kan imidlertid ses som et  

 positivt signal om hvilke landsbysamfund kommunalbestyrelsen ønsker at  

 støtte.
Hvis kommunalbestyrelsen ser et særskilt behov for fx  

 nye tidssvarende boliger, bedre service eller nye muligheder for erhverv i  

 landsbyerne, vil det være hensigtsmæssigt at  

 kommunalbestyrelserne afgrænser de aktuelle landsbyer entydigt i  

 kommuneplanens hovedstruktur eller om nødvendigt udarbejder en  

 egentlig landzonelokalplan.
1.2.8 Afgørelse og offentlighed § 35, stk. 5, 6,  

 7 og 8 Stk. 5. Ansøgeren og kommunalbestyrelsen  

 henholdsvis amtsrådet eller Hovedstadens Udviklingsråd skal have  

 skriftlig meddelelse om afgørelser efter stk. 1.
 Stk. 6. En afgørelse efter stk. 1 skal indeholde  

 oplysning om bestemmelserne i §§ 59 og 60.
Stk. 7. Tilladelser efter stk. 1 skal  

 offentliggøres.
Offentliggørelse kan dog undlades, hvis  

 tilladelsen er i overensstemmelse med en offentligt bekendtgjort  

 lokalplan.
 Stk. 8. Offentliggørelsen  

 af en tilladelse efter stk. 1 skal indeholde oplysning om bestemmelserne i §§  

 59 og 60.
 For det nærmere indhold i planlovens § 35, stk. 5,  

 6, 7 og 8, henvises til afsnit 3.
1.3 Undtagelser fra kravet om  

 landzonetilladelse - § 36 § 36. Tilladelse efter § 35, stk. 1, kræves  

 ikke til:
 Planlovens § 36 indeholder en række undtagelser fra  

 kravet om landzonetilladelse.
 Lovens § 36, stk. 1, omhandler de egentlige undtagelser  

 fra kravet om landzonetilladelse, mens § 36, stk. 2, omhandler et krav om  

 tilladelse for så vidt angår beliggenhed og udformning af  

 erhvervsmæssigt nødvendige bygninger der opføres uden  

 tilknytning til ejendommens hidtidige bebyggelsesarealer.
 I det følgende behandles § 36, stk. 1, nr. 1-11.  

 Sidst i afsnittet behandles § 36, stk. 2. Særlige emner vil blive  

 yderligere uddybet i afsnit 2.
1.3.1 Egentlige undtagelser - §  

 36, stk. 1 Efter lovens § 36, stk. 1, nr. 1 og 2, kræves der  

 ikke tilladelse til:
 Udstykning efter landbrugslovens § 8, stk. 4, til samdrift  

 med en bestående landbrugsejendom.
Udstykning af en skovejendom efter landbrugslovens § 4,  

 stk. 2, Efter § 2, stk. 2, i landbrugsloven forstås ved en  

landbrugsejendom, en ejendom der i matriklen er noteret som en  

 landbrugsejendom15) . Begrebet omfatter ikke  

 jordbrugsbedrifter på ejendomme der ikke er noterede som landbrug, fx  

 visse gartnerier og planteskoler.
Efter landbrugslovens § 7, stk. 1, skal en  

 landbrugsejendom opretholdes som selvstændigt brug og holdes forsynet  

 med en passende beboelsesbygning.
Landbrugslovens § 8, stk. 4, giver  

 imidlertid mulighed for at fraskille bygninger på en landbrugsejendom  

 hvis ejendommen ejes og drives lovligt sammen med en anden landbrugsejendom  

 med beboelsesbygning (samdrift). Udstykning til samdrift kræver ikke  

 landzonetilladelse.
 Landbrugslovens § 4, stk. 2, omhandler skovarealer over 35  

 ha der efter skovloven er pålagt fredskovspligt16) . Udstykning af disse skovarealer  

 kræver ikke landzonetilladelse.
 Efter lovens § 36, stk. 1, nr. 3, kræves der ikke  

 tilladelse til:
 Byggeri, der er erhvervsmæssigt nødvendigt  

 for den pågældende ejendoms drift som landbrugs- eller  

 skovbrugsejendom eller for udøvelse af fiskerierhvervet, jf. dog stk.  

 2.
 Der skal være tale om en erhvervsmæssig  

 nødvendighed, og denne nødvendighed skal vurderes konkret i  

 forhold til den enkelte ejendom som ansøgningen angår.
 Dette gælder uanset om ejendommen indgår i et  

 eventuelt produktionsfællesskab med andre ejendomme (se NKO nr. 154,  

 1998 om udvidelse af svinefarm ejet af et interessentskab).
Det er ejeren af ejendommen eller forpagteren der har  

 forpagtet hele ejendommen, der frit kan opføre de  

 erhvervsmæssigt nødvendige bebyggelser.
Ligeledes kan en lejer -  

 der alene optræder som investor opføre erhvervsmæssigt  

 nødvendige bebyggelser hvis disse indgår som et led i den  

 jordbrugsmæssige produktion på ejendommen.
Bestemmelsen gælder både for driftsbygninger  

 der tjener landbrugs-, skovbrugs- og fiskerierhvervenes formål, og  

 beboelsesbygninger - herunder medhjælperboliger.
Der gælder dog  

 særlige regler for opførelse af erhvervsmæssigt  

 nødvendige bygninger der ikke ligger i tilknytning til ejendommens  

 hidtidige bebyggelsesarealer, jf. § 36, stk. 2.
 Det kræver altid tilladelse efter  

 naturbeskyttelsesloven til den nærmere beliggenhed og udformning hvis  

 erhvervsmæssigt nødvendige bygninger ønskes opført  

 inden for strandbeskyttelses- eller klitfredningslinien, også selv om  

 de opføres i tilknytning til eksisterende bygninger17) .
Det kræver altid amtsrådets dispensation at  

 opføre erhvervsmæssigt nødvendige bygninger inden for  

 beskyttelseslinier omkring fortidsminder.
Endelig forudsætter ethvert  

 byggeri over 8,5 meter inden for kirkebyggelinien amtsrådets  

 dispensation.18) Se endvidere afsnit 2.2 og 2.3.
 Efter lovens § 36, stk. 1, nr. 4, kræves der ikke  

 tilladelse til:
 Ibrugtagning af bebyggelse eller arealer til landbrug  

 eller skovbrug eller til brug for udøvelse af fiskerierhvervet.
 I de tilfælde hvor et byggeri frit kan  

 opføres som erhvervsmæssigt nødvendigt efter § 36, stk.  

 1, nr. 3, kan eksisterende bebyggelse i stedet tages i brug til  

 formålet.
 Tidligere beboelsesbygninger der på ny ønskes  

 inddraget som helårsbeboelse eller andet der er erhvervsmæssigt  

 nødvendigt for ejendommens drift, er ligeledes undtaget fra kravet om  

 landzonetilladelse.
 Også eksisterende bebyggelse på en ejendom i  

 landzone uden landbrugspligt kan tages i brug til  

 jordbrugsmæssigt formål uden landzonetilladelse.
 Endvidere kan ubebyggede arealer i landzone   uanset  

 landbrugspligt   frit tages i brug til formål der er tjener landbrugs-,  

 skovbrugs- eller fiskerierhvervet, fx ved tilsåning eller tilplantning  

 eller ved etablering af tørreplads for fiskegarn.
 Mulighederne for frit at anvende eksisterende bebyggelse  

 og ubeyggede arealer kan dog være begrænset ved planlægning  

 eller bestemmelser i anden lovgivning, herunder naturbeskyttelses-,  

 miljøbeskyttelses- eller landbrugslovgivningen.
 Efter lovens § 36, stk. 1, nr. 5, kræves der ikke  

 tilladelse til:
 Udstykning, byggeri eller ændret anvendelse i det  

 omfang, dette er bestemt i en fredning efter lov om naturbeskyttelse eller  

 udtrykkeligt er tilladt i en lokalplan, der er tilvejebragt efter reglerne i  

 denne lov.
Bestemmelsen omhandler forhold der er bestemt i en  

 fredning eller udtrykkeligt er tilladt i en lokalplan.
Det er kun lokalplaner  

 der er gennemført efter planlovens ikrafttræden den 1. januar  

 1992 som kan tillægges retsvirkning efter denne bestemmelse.
Foranstaltningen skal efter bestemmelsen være  

 beskrevet i lokalplanen på en sådan måde at det opfylder  

 kravene til en landzonetilladelse.
Det skal således tydeligt  

 fremgå at en landzonetilladelse erstattes af planen.
Det er ikke  

 tilstrækkeligt hvis lokalplanen blot angiver at de til planens  

 virkeliggørelse nødvendige tilladelser efter § 35, stk. 1,  

 anses for meddelt ved planen. (Se endvidere afsnit 1.2.5).
For så vidt angår fredninger kan bestemmelsen  

 kun anvendes i afgørelser der er afsagt efter naturbeskyttelseslovens  

 ikrafttræden den 1. juli 1992, jf. § 38, stk. 6, i  

 naturbeskyttelsesloven.
Fredningafgørelsen skal på samme  

 måde som en lokalplan indeholde præcise retningslinier om den  

 tilladte foranstaltning.
 Efter lovens § 36, stk. 1, nr. 6, kræves der ikke  

 tilladelse til:
 Indvinding af råstoffer i jorden.
Indvinding af råstoffer (ændret anvendelse) er  

 undtaget fra kravet om landzonetilladelse.
Derimod vil indvindingen som regel  

 kræve tilladelse efter § 7 i råstofloven.
 Det er vigtigt at bemærke at bestemmelsen kun  

 gælder selve råstofindvindingen, mens udstykning og/eller  

 bebyggelse i forbindelse med indvindingen derimod kræver  

 landzonetilladelse.
 Hvis der i forbindelse med indvindingen skal ske  

 udstykning eller erhvervelse, kræves endvidere normal tilladelse efter  

 landbrugslovens § 7 a.
 Efter lovens § 36, stk. 1, nr. 7, kræves der ikke  

 tilladelse til:
 Byggeri, der efter bygningsreglement for småhuse  

 er fritaget for krav om byggetilladelse, og som ikke medfører  

 oprettelse af en ny bolig.
Bestemmelsen undtager byggeri for landzonetilladelse der  

 er fritaget for krav om byggetilladelse efter Bygningsreglement for  

 småhuse.
Det drejer sig fx om garager, udhuse, drivhuse og lignende  

 mindre bygninger, under forudsætning af at disse opføres i  

 tilknytning til fritliggende eller sammenbyggede enfamiliehuse eller  

 sommerhuse. (Om småbygninger, se endvidere afsnit 2.1.7).
Det er også en forudsætning for undtagelsen i  

 § 36, stk. 1, nr. 7, at der ikke oprettes en ny bolig.
Det kræver  

 landzonetilladelse hvis der etableres flere boligenheder der hver for sig har  

 køkken og wc-rum, og som enten ligger i adskilte bygninger eller -  

 hvis de ligger i samme bygning - er udskilt med et lejlighedsskel.
 Undtaget fra krav om landzonetilladelse er både  

 byggearbejder der efter Bygningsreglement for småhuse blot skal  

anmeldes til kommunalbestyrelsen inden påbegyndelse (se boks 1),  

 og byggearbejder der hverken kræver byggetilladelse eller  

anmeldelse (se boks 2).
Boks 1 Bygningsreglement for småhuse af 15. september  

 1998 1.5 Byggearbejder, der skal anmeldes inden  

 påbegyndelse 1.5.1. Følgende byggearbejder kan udføres  

 efter anmeldelse til kommunalbestyrelsen:
·  

 	garager, carporte, udhuse, drivhuse, overdækkede terrasser og  

 lignende bygninger på højst 50 m2, ·  

 	tilbygninger til garager, carporte, udhuse, drivhuse, overdækkede  

 terrasser og lignende bygninger, når arealet efter tilbygningen  

 højst er 50 m2 og ·  

 	satellitantenner med en diameter på over 1,0 m ·  

 	nedrivning af fritliggende og sammenbyggede enfamiliehuse samt  

 sommerhuse.
Boks 2 Bygningsreglement for småhuse af 15. september  

 1998 1.7 Byggearbejder, der kan udføres uden tilladelse  

 eller anmeldelse 1.7.1 Følgende byggearbejder kan ske uden  

 byggetilladelse og uden anmeldelse:
 ·  

 	ombygning og andre forandringer i bygninger, hvis der ikke sker udvidelse  

 af arealet eller en væsentlig anvendelsesændring.
·  

 	byggearbejder ved småbygninger på højst 10  

 m2, omfattet af afsnit 12, ·  

 	byggearbejder ved åbne svømmebassiner, havepejse, hegnsmure  

 og terrasser, ·  

 	satellitantenner med en diameter på højst 1,0 m og  

 CE-mærkede tagantenner og ·  

 	byggearbejder ved campinghytter og kolonihavehuse.
I henhold til Bygningsreglement for småhuse 1998  

 kræver byggearbejder der medfører en væsentlig  

 anvendelsesændring, en byggetilladelse.
Inddragelse af udhuse,  

 garager og lignende bygninger til beboelse, herunder overflødiggjorte  

 driftsbygninger, betragtes som en væsentlig  

 anvendelsesændring der kræver byggetilladelse, jf.  

 bemærkninger til Bygningsreglement for småhuse, afsnit 1.7.1. En  

 udvidelse af boligarealet ind i en driftsbygning er derfor ikke  

 undtaget for landzonetilladelse efter planlovens § 36, stk. 1, nr. 7.
 Hvis det samlede boligareal ikke kommer til at overstige  

 250 m2, er udvidelsen dog undtaget for tilladelse, jf. § 36, stk.  

 1, nr. 9.
 Efter lovens § 36, stk. 1, nr. 8, kræves der ikke  

 tilladelse til:
 Byggeri, der i bygningsreglement er fritaget for krav  

 om byggetilladelse, og som etableres til brug for offentlige trafik-,  

 forsynings- eller varslingsanlæg eller radio- og tv-modtagelse.
Offentlige trafik- og forsyningsanlæg omfatter fx  

 veje, jernbanebroer, transformatorstationer og elmaster.
Der kræves dog  

 landzonetilladelse til opstilling af vindmøller, uanset om de ejes af  

 el-selskaber, offentlige myndigheder eller private.
Der kræves  

 også landzonetilladelse til antennemaster der opstilles af  

 mobiltelefonselskaber og andre. (Se endvidere afsnit 2.6).
 Efter lovens § 36, stk. 1, nr. 9, kræves der ikke  

 tilladelse til:
 Til- og ombygning af helårshus, hvorved husets  

 samlede bruttoetageareal ikke overstiger 250 m2.
 Til- og ombygning af et helårshus kræver ikke  

 landzonetilladelse hvis det samlede bruttoetageareal ikke kommer til at  

 overstige 250 m2. Det forudsættes at bygningen  

 repræsenterer en vis værdi og ikke er i en sådan stand at  

 den er uegnet til om- eller tilbygning som helårshus. (Om  

 istandsættelse, se endvidere afsnit 1.2.4).
 For så vidt angår beregning af bebyggelsers  

 samlede bruttoetageareal henvises til bilag A i Bygningsreglement for  

 småhuse 1998.
 Efter lovens § 36, stk. 1, nr. 10, kræves der ikke  

 tilladelse til:
 Helårsboligs overgang til anvendelse som  

 fritidsbolig.
En helårsbolig kan tages i brug som fritidsbolig  

 uden landzonetilladelse.
Til gengæld kræver det  

 landzonetilladelse at gøre det modsatte, dvs. at tage en fritidsbolig  

 i brug som helårsbolig.
Det kræver ikke landzonetilladelse at tage  

 overflødiggjorte boliger på en landbrugsejendom, fx  

 medhjælperboliger, i brug til ferieformål.
Tilsvarende  

 kræver bondegårdsferie, jf. sommerhuslovens § 1, stk. 2, hvor  

 ejerfamilien "rykker sammen" i stuehuset i sommerperioden, heller  

 ikke landzonetilladelse.
 Efter lovens § 36, stk. 1, nr. 11, kræves der ikke  

 tilladelse til:
 Udstykning, der foretages på grundlag af en  

 erhvervelse efter jordkøbsloven til et regionalt  

 jordkøbsnævns formål.
 Efter jordkøbsloven kan et regionalt  

 jordkøbsnævn ved aftale med ejeren erhverve fast ejendom i  

 amtskommunen til visse formål, jf. § 5, stk. 1, i bekendtgørelse  

 om regionale jordkøbsnævn (se boks 3). Udstykning af arealer til  

 disse formål er undtaget for kravet om landzonetilladelse.
Boks 3 Bekendtgørelse nr. 511 af 18. juni 1997 om  

 regionale jordkøbsnævn § 5. Et regionalt jordkøbsnævn kan ved aftale  

 med ejeren købe fast ejendom i amtet ·  

 	1) for som led i strukturudviklingen at fremskaffe jord til oprettelse  

 eller supplering af jordbrug eller at tilvejebringe en bedre jordfordeling  

 mellem jordbrug, ·  

 	2) hvis det i særlige tilfælde skønnes  

 hensigtsmæssigt af hensyn til bevarelse af landskabet eller det  

 landbrugsmæssige miljø, eller ·  

 	3) til brug for jordomlægninger for at afbøde de  

 jordbrugsmæssige gener ved ikke-jordbrugsmæssige aktiviteter i  

 landbrugsområder.
1.3.2 Tilladelse til beliggenhed og udformning - § 36,  

 stk. 2 Stk. 2. Der kræves dog tilladelse efter § 35,  

 stk. 1, for så vidt angår beliggenheden og udformningen af  

 bygninger som omhandlet i stk. 1, nr. 3, der opføres uden tilknytning  

 til ejendommens hidtidige bebyggelsesarealer.
Der skal indhentes tilladelse fra landzonemyndigheden til  

 beliggenhed og udformning af erhvervsmæssigt nødvendige  

 bygninger der opføres uden tilknytning til  

 ejendommens hidtidige bebyggelsesarealer.
Bestemmelsen omfatter både  

 driftsbygninger og beboelsesbygninger, herunder medhjælperboliger  

 o.lign.
Formuleringen af planlovens § 36, stk. 2, er identisk med  

 § 7, stk. 2, i den tidligere by- og landzonelov.
Bestemmelsen har sin  

 oprindelse i den tidligere naturfredningslov og tager derfor primært  

 sigte på at beskytte de landskabelige værdier.
Derfor skal  

 landzonemyndigheden i administrationen af bestemmelsen varetage de  

 landskabelige værdier i størst muligt omfang, men under hensyn  

 til hvad der er økonomisk og funktionelt forsvarligt.
Planlovens § 36, stk. 2, kan ikke anvendes til generelt at  

 nægte tilladelse til at opføre erhvervsmæssigt  

 nødvendige bygninger, jf.
NKO nr. 22, 1994.
 Bestemmelsen giver landzonemyndigheden mulighed for at  

 foretage en konkret vurdering ud fra miljø- og naturmæssige,  

 landskabelige og trafikale hensyn, således at der opnås den bedst  

 mulige beliggenhed og udformning af bygningerne, fx i form af vilkår  

 for tilladelsen.
Hidtidige bebyggelsesarealer Hvis ejendommens bebyggelse ikke ligger samlet, skal der  

 ved de hidtidige bebyggelsesarealer forstås de arealer  

 hvorpå hovedparten af ejendommens driftsbygninger ligger, eller det  

 areal hvorpå ejendommens stuehus hidtil har ligget.
Som udgangspunkt skal bygninger - ud fra landskabelige  

 hensyn - placeres i tilknytning til de hidtidige bebyggelsesarealer,  

 således at ejendommens bebyggelses- og færdselsarealer  

 udgør en hensigtsmæssig helhed.
Landzonemyndigheden skal  

 foretage en konkret vurdering af, om der foreligger en særlig  

 begrundelse for at fravige dette udgangspunkt.
 Ved opførelse af beboelsesbygninger i  

 tilknytning til de hidtidige bebyggelsesarealer forstås efter  

 praksis opførelse inden for en afstand af indtil ca. 20 m fra  

 bebyggelsen, idet en beboelsesbygning i almindelighed skal placeres tæt  

 ved den eksisterende bebyggelse.
 Hvad angår driftsbygninger, kan der ikke  

 på samme måde angives en vejledende afstand for hvornår  

 bygningen ligger i tilknytning til de hidtidige bebyggelsesarealer.  

 Det hænger sammen med at driftsbygninger kan være meget  

 forskelligartede i anvendelse og i deres påvirkning af  

 omgivelserne.
Det er imidlertid ikke alene afstanden der afgør om  

 en bygning kan siges at ligge i tilknytning til de hidtidige  

 bebyggelsesarealer.
Afgørelsen må bero på en samlet  

 vurdering af om det ansøgte byggeri naturligt opleves som havende  

 tilknytning til de hidtidige bebyggelsesarealer, bl.a. henset til  

 terrænforhold og landskabet i øvrigt.
Der kan være forhold som betinger at driftsbygninger  

 placeres uden tilknytning til de hidtidige bebyggelsesarealer.
Der kan  

 være tale om driftsmæssige, tekniske og/eller  

 miljømæssige forhold som gør en placering væk fra  

 de hidtidige bebyggelsesarealer mere hensigtsmæssig eller ligefrem  

 nødvendig.
Strukturudviklingen i landbruget og den teknologiske  

 udvikling vedrørende udbringning af gylle har fx gjort at det udfra en  

 miljømæssig betragtning kan være hensigtsmæssigt at  

 tillade fritliggende gyllebeholdere   med vilkår der sikrer de  

 landskabelige hensyn.
Derimod kan sædvanlige driftsmæssige hensyn  

 ikke i sig selv begrunde en fritliggende placering.
 Afstandskrav efter anden lovgivning kan gøre det  

 nødvendigt at placere erhvervsmæssigt nødvendige  

 bygninger uden tilknytning til de hidtidige bebyggelsesarealer (se endvidere  

 afsnit 2.2.1).
 Opmærksomheden henledes i øvrigt på  

 Miljø- Energiministeriets bekendtgørelse om  

 erhvervsmæssigt dyrehold, husdyrgødning, ensilage m.v. og  

 bekendtgørelse om pelsdyrfarme.
Det skal bemærkes at kravet om tilknytning til de  

 hidtidige bebyggelsesarealer omfatter hver enkelt af de driftsbygninger der  

 indgår i det nye anlæg, jf.
NKO nr. 127, 1997, om  

 opførelse af separate fritliggende svinestalde (Multi-site  

 system).
Vilkår til beliggehed og udformning Planlovens § 36, stk. 2, kan ikke anvendes til generelt at  

 nægte tilladelse til at opføre erhvervsmæssigt  

 nødvendige bygninger på en landbrugsejendom m.v.
Når det  

 drejer sig om erhvervsmæssigt nødvendige bygninger, er det ikke  

 et spørgsmål om der skal meddeles tilladelse, men med  

 hvilken beliggenhed og udformning tilladelsen skal meddeles.
 De vilkår der stilles i en landzonetilladelse om en  

 bygnings beliggenhed og udformning, skal alle være relevante for de  

 hensyn der skal varetages med planloven, herunder de hensyn der skal  

 varetages til et velfungerende landbrug, skovbrug eller fiskeri.
Der vil altid være tale om en afvejning af  

 forskellige interesser hvor landzonemyndigheden skal varetage interesserne  

 for de landskabelige værdier i størst mulig omfang, men med  

 skyldigt hensyn til hvad der er økonomisk og funktionelt muligt og  

 rimeligt.
En erhvervsmæssigt nødvendig bygning i det åbne  

 land skal med andre ord underordnes hensynet til landskabet så meget  

 som det er økonomisk og funktionelt forsvarligt.
Udgangspunktet er at den enkelte ejendoms bygninger ikke  

 skal spredes mere end højst nødvendigt i landskabet.
Den  

 beliggenhed en konkret bygning får i et givent landskab vil betinge de  

 krav der stilles til dens udformning.
 Der vil kunne stilles vilkår om beplantning, farve-  

 og materialevalg, udformning af bygningen og dens helt præcise  

 placering, herunder afstand til anden bebyggelse, alt med respekt for den  

 funktion bygningen skal opfylde.
 Vilkår om bygningers arkitektoniske udformning  

 bør dog være baseret på retningslinier i regionplanen  

 eller tilsvarende planlægning hvor vilkårets baggrund, anvendelse  

 og nærmere indhold er beskrevet.
Landzonemyndigheden kan vurdere at den ønskede  

 placering af et byggeri er uhensigtsmæssig, og at en egnet,  

 alternativ placering findes et andet sted på ejendommen.
I dette  

 tilfælde kan landzonemyndigheden meddele afslag med en tilkendegivelse  

 af at en fornyet ansøgning om at opføre byggeriet med den  

 alternative beliggenhed vil blive imødekommet (se NKO nr. 142, 1997,  

 om placering af pelsdyrhaller.
Primitive bygninger Opførelse af små bebyggelser, såsom  

 læskure og lignende typiske primitive bygninger, kræver ikke  

 landzonetilladelse.
Er der tale om talrige små bebyggelser, som fx  

 hytter til svin på friland, er disse dog omfattet af planlovens § 36,  

 stk. 2. (Om hytter til svin på friland, se afsnit 2.2.1).
 I tvivlstilfælde forelægges  

 spørgsmålet for landzonemyndigheden.
1.4 Ibrugtagning af  

 overflødiggjorte landbrugsbygninger - §  

 37 § 37. Bygninger, der ikke længere er  

 nødvendige for driften af en landbrugsejendom, kan uden tilladelse  

 efter § 35, stk. 1, tages i brug til håndværks- og  

 industrivirksomhed samt lager- og kontorformål m.v. på betingelse  

 af:
Baggrunden for planlovens § 37 skal findes i den  

 ændring af by- og landzoneloven som blev gennemført i 1987. Af  

 bemærkningerne til lovforslaget19)  

  fremgår at forslaget var rettet mod at fremme en  

 hensigtsmæssig udvikling af landsbyer som levedygtige lokalsamfund og  

 derved lette erhvervsudviklingen i landdistrikterne.
Samtidig var  

 formålet med lovforslaget at få udnyttet den bygningsressource  

 der udgjordes af de nedlagte driftsbygninger.
 Bestemmelsen blev i sin tid udformet i overensstemmelse  

 med gældende administrationspraksis, så den ikke berørte  

 zonebestemmelsernes hovedformål.
1.4.1 Lovens § 37, stk. 1 Ifølge planlovens § 37 kan bygninger der ikke  

 længere er nødvendige for driften af en landbrugsejendom, uden  

 tilladelse efter § 35, stk.1, tages i brug til håndværks- og  

 industrivirksomhed samt lager- og kontorformål m.v. på betingelse  

 af, ·  

 	at virksomheden etableres i bestående bygninger der ikke om- eller  

 tilbygges i væsentligt omfang, og ·  

 	at bygningerne ikke er opført inden for de seneste 5  

 år.
 Bestemmelsen omhandler etablering af nye virksomheder  

 inden for bestående bygningsmæssige rammer hvor der ikke  

 foretages væsentlige om- eller tilbygninger.
 Væsentlige ændringer af de  

 bygningsmæssige rammer vil kræve landzonetilladelse.
 Med bestemmelsen følger en umiddelbar ret  

 til at tage overflødiggjorte landbrugsbygninger i brug til  

 ovennævnte typer af virksomheder.
 Betingelsen om at bygningerne skal være mindst 5  

 år gamle, skal forhindre at reglerne omgås ved at der  

 opføres "erhvervsmæssigt nødvendige" bygninger  

 der efter kort tid tages i brug til anden anvendelse end landbrugsdrift.
Virksomheder omfattet Bestemmelsen omfatter ibrugtagning af bygninger til  

 håndværks- og industrivirksomhed, lager- og kontorformål  

 m.v., herunder fx elektronikvirksomhed og konsulentfirmaer og andre liberale  

 erhverv samt forenings- og fritidsformål, fx lokalhistoriske  

 foreninger, naturskoler og naturvejledningscentre der kan indpasses i de  

 pågældende bygninger.
Hotel- og restaurationsvirksomhed, detailhandel og  

 beboelse er derimod ikke omfattet af bestemmelsen.
Dette skyldes at  

 etablering af sådanne anvendelser vil være i strid med de hensyn  

 planloven tilsigter at varetage.
 Hvis en virksomhed, der er etableret efter § 37, senere  

 udvider anvendelsen af bygningen med erhvervsaktiviteter der falder udenfor  

 de virksomhedstyper som er nævnt i § 37, fx detailsalg, kræves  

 der landzonetilladelse til den nye aktivitet.§ 37 er ikke til hinder for at  

 der etableres flere virksomheder i én eller flere bygninger på  

 samme ejendom hvis betingelserne i øvrigt er opfyldt.Bygninger  

 omfattet.
Bygninger omfattet Planlovens § 37 omhandler kun tidligere  

erhvervsmæssigt nødvendige landbrugsbygninger der ikke  

 længere er nødvendige for driften af en landbrugsejendom.
Dette  

 er typisk tilfældet hvis bygningerne ikke har været anvendt  

 gennem længere tid, fx på grund af en omlægning af  

 ejendommens drift.
 Bestemmelsen omfatter såvel overflødiggjorte  

 landbrugsbygninger på en eksisterende landbrugsejendom som bygninger  

 på et nedlagt landbrugs restparcel hvis bygningerne ikke varigt er  

 overgået til anden anvendelse.
Det er endvidere en betingelse at der er tale om egentlige  

 bygninger der er egnede til formålet.
Bestemmelsen finder således  

 ikke anvendelse på fx drivhuse, staklader eller presenningshaller,  

 uanset den tidligere anvendelse af disse.
 Overflødiggjorte landbrugsbygninger som efter by-  

 og landzoneloven eller planlovens § 35 er tilladt anvendt til anden  

 erhvervsmæssig anvendelse på åremål eller  

 på vilkår om eventuel tilbageførsel til  

 landbrugsmæssig udnyttelse i tilfælde af at der igen måtte  

 opstå behov for driftsbygninger på ejendommen, betragtes stadig  

 som overflødiggjorte landbrugsbygninger og er derfor omfattet af § 37.  

 Sådanne bygninger kan således, efter anmeldelse til  

 kommunalbestyrelsen, jf. § 38, uden landzonetilladelse skifte anvendelse  

 inden for rammerne af § 37.
Overflødiggjorte landbrugsbygninger som efter by-  

 og landzoneloven eller planlovens § 35 er tilladt anvendt til andet  

 formål uden tidsmæssig begrænsning, betragtes  

 derimod ikke længere som landbrugsbygninger. § 37 finder derfor ikke  

 anvendelse på disse bygninger, og der kræves landzonetilladelse  

 til ændret anvendelse selv om der er tale om en anvendelse til et af de  

 formål som er omfattet af § 37. Dette gælder medmindre  

 bygningerne efterfølgende er blevet inddraget til  

 landbrugsformål.
Den nødvendige landzonetilladelse bør  

 dog gives, medmindre særlige forhold gør sig gældende.
Driftsbygninger til jordbrugsformål som på  

 grund af deres meget store omfang og industrielle karakter er tilladt  

 opført efter § 35, kan ikke frit tages i brug til andet  

 erhvervsformål efter § 37. En sådan ændret anvendelse vil  

 kræve en ny landzonetilladelse.
Dette skyldes at bygningen - eftersom  

 den er opført på baggrund af en tilladelse - ikke oprindeligt er  

 blevet anset som erhvervsmæssigt nødvendig. (Om  

 erhvervsmæssigt nødvendigt byggeri, se afsnit 2.2.1).
Om-/tilbygninger Det er en betingelse efter § 37, stk. 1, nr. 1, at de  

 overflødiggjorte landbrugsbygninger er af rimelig standard der ikke  

 nødvendiggør omfattende istandsættelser eller  

 om-/tilbygniger.
Hensigten med bestemmelsen er nemlig at muliggøre en  

 rimelig udnyttelse af bestående værdier.
Genopbygning af en ruin eller af en meget ringe bygning  

 kræver landzonetilladelse.
Tilsvarende gælder for  

 "væsentlige om-/tilbygninger". (Se endvidere afsnit  

 1.2.4).
 Det er kommunalbestyrelsen der i den enkelte sag skal  

 vurdere hvorvidt en bygning har en standard som gør § 37  

 anvendelig.
 Kravet om at der ikke må foretages væsentlige  

 om-/tilbygninger, forhindrer ikke at der uden landzonetilladelse kan  

 foretages alle de for en erhvervsetablering nødvendige indre  

 ombygninger, herunder ombygninger til opfyldelse af krav der stilles af  

 myndighederne som betingelse for etableringen, fx krav efter  

 arbejdsmiljø- og sundhedslovgivningen.
De ikke væsentlige om-/tilbygninger der er tilladt  

 efter § 37, omfatter også mindre, udvendige om-/tilbygninger.
Der kan  

 fx i forbindelse med etablering af virksomheden være behov for at  

 opføre en mindre tilbygning for at skabe tilfredsstillende  

 indgangsforhold til virksomheden.
Kommunalbestyrelsen skal efter planlovens § 38 påse  

 at der ikke om-/tilbygges væsentligt.
Ved afgørelsen af om der  

 er tale om en væsentlig om-/tilbygning der kræver  

 landzonetilladelse, må kommunalbestyrelsen som udgangspunkt lægge  

 vægt på ·  

 	om bygningens ydre fremtræden og karakter stort set bevares, og ·  

 	om de indvendige ombygninger er økonomisk rimelige, set i forhold  

 til bygningens samlede værdi.
Senere behov for udvidelse Hvis der først efter virksomhedens  

 etablering opstår behov for om- eller tilbygninger skal der ske fornyet  

 anmeldelse efter § 38 til kommunalbestyrelsen.
Dette giver  

 kommunalbestyrelsen lejlighed til at vurdere om byggearbejdet frit kan  

 udføres efter § 37.
 Væsentlige udvidelser er generelt  

 uønskede i forlængelse af planlovens formål om at det  

 åbne land forbeholdes landbrugs-, skovbrugs- og fiskerierhvervet og  

 friholdes for spredt og uplanlagt bebyggelse.
Senere udvidelser bør derfor kun være mulige  

 efter § 37 så længe der ikke sker en væsentlig  

 om-/tilbygning i forhold til landbrugsbygningen som den fremstod  

før etablering af virksomheden.
Derved sikres at virksomheden  

 ikke uden landzonetilladelse kan udvide i flere uvæsentlige  

 etaper der samlet set bliver væsentlige i forhold til den  

 oprindelige bygning.
I så tilfælde bør også  

uvæsentlige udvidelser forudsætte en tilladelse efter §  

 35.
 Det er centralt at hensynet til bestående  

 værdier m.v. imidlertid ikke forpligter landzonemyndigheden til  

 efterfølgende at meddele tilladelse til ønskede udvidelser.
Ved vurderingen af om - og i hvilket omfang - en  

 virksomhed i landzone kan tillades udvidet, må der generelt  

 lægges vægt på om virksomheden er anmeldt til  

 kommunalbestyrelsen efter §§ 37 og 38 eller er etableret på grundlag af  

 en landzonetilladelse.
Den afgørende forskel på de to  

 situationer ligger i at myndigheden ved en egentlig landzonetilladelse  

 konkret har forholdt sig til konsekvenserne af en virksomhed af den  

 pågældende type på det pågældende sted.
Dette  

 er ikke tilfældet ved den sagsbehandling der er knyttet til § 37.  

 Virksomhedens ejer kan derfor ikke i samme omfang have en berettiget  

 forventning om senere at kunne udvide.
Boks 4 Ibrugtagen af overflødiggjorte landbrugsbygninger  

 grænsen mellem §§ 37 og 35 Kan frit etableres efter anmeldelse (§ 37):
·  

 	Håndværksvirksomhed ·  

 	Industrivirksomhed ·  

 	Lagerformål ·  

 	Kontorformål, herunder visse forenings- og fritidsformål ·  

 	Uvæsentlig udvidelse af ovenstående eksisterende  

 virksomhedstyper Krav om forudgående landzonetilladelse (§  

 35):
·  

 	Ferielejligheder ·  

 	Detailsalg (ikke stalddørssalg) ·  

 	Boliger ·  

 	Hotel- og restaurationsvirksomhed ·  

 	Mere end uvæsentlige udvidelser ·  

 	Flere uvæsentlige udvidelser, hvis de samlet set gør  

 udvidelsen mere end uvæsentlig (set i forhold til den oprindelige  

 landbrugsbygning).
1.4.2 Mindre ikke  

 skæmmende oplag - § 37, stk. 2 Stk. 2. I tilknytning til de bygninger, der er  

 nævnt i stk. 1, kan der endvidere etableres et mindre ikke  

 skæmmende oplag efter kommunalbestyrelsens nærmere  

 bestemmelse.
 Efter § 37, stk. 2, kan der uden landzonetilladelse  

 etableres et mindre, ikke skæmmende oplag efter kommunalbestyrelsens  

 nærmere bestemmelse hvis det sker i tilknytning til virksomhedens  

 bygninger.
Et mindre oplag kan ofte være et naturligt behov for  

 en virksomhed.
Definitionen af "et mindre ikke skæmmende  

 oplag" er til en vis grad et konkret skøn som kommunalbestyrelsen  

 har pligt til at foretage. (Se NKO nr. 103, 1996 om retningslinier for  

 etablering af udendørs oplag).
 Et oplag er typisk "ikke skæmmende" hvis  

 det ikke kan ses fra tilstødende ejendomme eller fra offentlig vej.  

 Oplagets omfang skal være "mindre", også i forhold til  

 omfanget af de bygninger der rummer virksomheden.
 Sådanne oplag kan kun etableres uden  

 landzonetilladelse hvis det har tilknytning til den erhvervsmæssige  

 anvendelse af bygningerne.
 Oplaget skal almindeligvis kunne placeres på  

 gårdspladsen eller eventuelt på en overflødiggjort  

 møddingsplads eller på lignende steder i direkte tilknytning til  

 de bygninger hvori virksomheden indrettes.
Kommunalbestyrelsen kan efter § 37, stk. 2, træffe  

 nærmere bestemmelse om et sådant tilknyttet oplag.  

 Kommunalbestyrelsen vil normalt som en reaktion på anmeldelsen  

 træffe bestemmelse om placeringen og størrelsen og om eventuel  

 afskærmende beplantning.
Bestemmelserne kan om nødvendigt  

 tinglyses på ejendommen, jf. planlovens § 55, 2. pkt.
Spørgsmålet om omfang og placering m.v. af et  

 oplag skal ikke nødvendigvis være afklaret før  

 etableringen af virksomheden.
Kommunalbestyrelsen kan træffe beslutning  

 herom senere, men det anbefales at det så vidt muligt afklares i  

 forbindelse med anmeldelsen.
1.5 Anmeldelsespligt - §  

 38 § 38. Anvendelse af bygninger til den virksomhed,  

 der er nævnt i § 37, må kun ske efter forudgående  

 anmeldelse til kommunalbestyrelsen.
Kommunalbestyrelsen skal påse, om  

 betingelserne efter § 37 er opfyldt.
Såfremt kommunalbestyrelsen ikke  

 har gjort indsigelse inden 2 uger fra den dag, anmeldelsen er modtaget, kan  

 bygningerne tages i brug.
 Planlovens § 38 knytter sig til anvendelsen af  

 overflødiggjorte landbrugsbygninger efter § 37.
Efter § 38 må anvendelse af bygninger til den  

 virksomhed der er nævnt i § 37, kun ske efter forudgående  

 anmeldelse til kommunalbestyrelsen.
Anmeldelsen skal ske hertil uanset om  

 kommunalbestyrelsen er landzonemyndighed eller ej.
Dette er en administrativ  

 forenkling, idet en eventuel ansøgning om byggetilladelse ligeledes  

 skal indgives til kommunalbestyrelsen.
Anmeldelser efter § 38 skal indeholde alle oplysninger til  

 brug for kommunalbestyrelsens vurdering af om betingelserne i § 37 er  

 opfyldt.
Herunder bygningens alder og oplysninger om bygningens ejerforhold.  

 Desuden skal der gives en beskrivelse af den virksomhed der ønskes  

 etableret.
Kommunalbestyrelsen skal påse, om betingelserne  

 efter § 37 er opfyldt.
Er betingelserne ikke opfyldt, skal  

 kommunalbestyrelsen meddele indsigelse inden 2 uger fra den dag hvor  

 anmeldelsen er modtaget.
 Gør kommunalbestyrelsen ikke indsigelse inden for  

 fristen, kan bygningerne tages i brug, jf. § 38, 2. pkt.
I tilfælde af at anmeldelsen ikke indeholder de  

 fornødne oplysninger, skal kommunalbestyrelsen ligeledes reagere inden  

 2 uger.
Når de nødvendige oplysninger herefter er modtaget, har  

 kommunalbestyrelsen igen 2 uger til at vurdere sagen.
 Inden for 2-ugers fristen må ibrugtagen ikke ske,  

 medmindre kommunalbestyrelsen skriftligt har meddelt anmelderen at  

 betingelserne er opfyldt.
 Hvis betingelserne i § 37 ikke er opfyldt, kan ibrugtagen  

 ikke ske før forholdet er bragt i overensstemmelse hermed, eller der  

 er opnået sædvanlig landzonetilladelse efter planlovens § 35.
 Selv om kommunalbestyrelsen finder at det anmeldte er i  

 overensstemmelse med bestemmelserne i planlovens § 37, bør  

 kommunalbestyrelsen inden udløbet af 2-ugers fristen gøre  

 anmelderen opmærksom på de relevante bestemmelser i anden  

 lovgivning der eventuelt kan hindre virksomhedens etablering.
 Efter udløbet af 2-ugers fristen påhviler det  

 fortsat kommunalbestyrelsen at påse at ulovlige forhold i henhold til §  

 37 berigtiges, jf. planlovens § 51, stk. 1.
 Kommunalbestyrelsen skal ved anmeldelse efter planlovens §  

 38 ikke alene påse at betingelserne efter § 37 er opfyldt, men  

 bør også i videre omfang undersøge om der er hindringer  

 for den anmeldte virksomhed.
 Udover planloven, byggeloven og miljølovgivningen  

 bør kommunalbestyrelsen navnlig være opmærksom på om  

 der eventuelt stilles krav efter vejlovgivningen, naturbeskyttelsesloven,  

 bygningsfredningsloven og arbejdsmiljøloven.
 Hvis der er en lokalplan for området, skal  

 kommunalbestyrelsen som planmyndighed påse om det anmeldte er i  

 overensstemmelse hermed, eller om dispensation er påkrævet.
Det anbefales at kommunalbestyrelsen i forbindelse med  

 behandlingen af anmeldelsen beder anmelderen om at overveje  

 spørgsmålet om oplag.
Derved kan spørgsmålet  

 afklares allerede inden etablering af virksomheden.
 Ændret anvendelse af bygninger der er taget i brug  

 efter § 38-anmeldelse eller anmeldelse efter den tidligere § 8 a i by- og  

 landzoneloven, kræver fornyet § 38-anmeldelse da kommunalbestyrelsen  

 skal have mulighed for at vurdere om den nye anvendelse opfylder  

 betingelserne i § 37.
 Bestemmelsen i § 37 indskrænker ikke  

 kommunalbestyrelsens mulighed for at nedlægge et forbud efter  

 planlovens § 14 med henblik på at udarbejde en lokalplan.  

 Opmærksomheden henledes dog på at der uden for landsbyer er  

 begrænsninger i kommunalbestyrelsens mulighed for at  

 lokalplanlægge for arealer der fastlægges til  

 jordbrugsmæssig anvendelse, jf. planlovens § 15, stk. 5.
En virksomhed der én gang er etableret, kan  

 være vanskelig at flytte.
Der bindes store investeringer i bygninger og  

 anlæg, ligesom de ansatte kan have tilknytning til lokalområdet.  

 Derfor bør virksomhedsejeren oplyses om mulighederne for senere at  

 kunne udvide, allerede inden den pågældende virksomhed  

 etableres.
 Hvis kommunalbestyrelsen accepterer en virksomheds  

 etablering efter § 37, er det vigtigt at informere anmelder om at senere  

 udvidelse af en bygning vil kræve landzonetilladelse med mindre  

 udvidelsen er uvæsentlig.
Kapitel 2 Særlige emneområder 2.1  

 Boliger Der kræves landzonetilladelse til udstykning,  

 opførelse af ny bebyggelse og ændret anvendelse af  

 bestående bebyggelse, jf. planlovens § 35, stk. 1.
2.1.1 Nye boliger Ved ansøgning om landzonetilladelse til  

 opførelse af nye boliger må der tages udgangspunkt i muligheden  

 for i stedet at udnytte de udlæg af byzone som er sket gennem  

 planlægningen.
Som hovedregel gælder derfor at landzonetilladelse  

 til opførelse af boliger, kun bør meddeles når et  

 ansøgt byggeri ikke med rimelighed kan henvises til et planlagt  

 område.
I områderne omkring de eksisterende byzoner bør  

 landzonemyndigheden således være yderst tilbageholdende med at  

 give tilladelser til udstykning og bebyggelse.
Det gælder generelt at enligt beliggende  

 enfamiliehuse ikke bør tillades opført i det åbne land.
I  

 forlængelse heraf gælder at også lokalplanlagte boliger i  

 landzone bør udlægges i tilknytning til i landsbyer.
Ved stillingtagen til en konkret ansøgning om en ny  

 bolig i landzone bør der tages hensyn til om beboerne kan sikres en  

 rimelig adgang til offentlig og privat service (skoler og dagligvarebutikker  

 m.v.), om der kan tilvejebringes forsvarlige kloakforhold og trafikale  

 adgangsforhold samt om beboerne kan sikres mod forureningsulemper, herunder  

 utilfredsstillende støjforhold, lugtgener o. lign.
Forventninger om at forholdene kan bringes i orden ad åre, er ikke  

 tilstrækkeligt.
 Endvidere må udstykningen og den nye bolig kunne  

 indpasses på en hensigtsmæssig måde i de eksisterende  

 bebyggelses- og vejforhold, uden at støjbelastede arealer  

 inddrages.
2.1.2 Boligbyggeri i  

 landsbyer Hensynet til velfungerende landdistrikter bør  

 varetages gennem region- og kommuneplanlægningen, og retningslinierne  

 for udviklingen på landet bør ligge til grund for  

 landzoneadministrationen.
Udviklingen understøttes bedst ved at styrke  

 byerne på landet og ikke ved at fremme yderligere spredt  

 helårsbosætning i det åbne land.
Specielt bør  

 bosætningen understøttes i de landsbyer hvor der i forvejen er  

 et vist serviceniveau.
I landsbyer bør landzonemyndigheden tage hensyn  

 dels til ønsket om at styrke landsbyernes udviklingsmuligheder, dels  

 til de bevaringshensyn som ofte findes både med hensyn til bygninger,  

 haver, vejforløb, grønne arealer, tofter o.lign.  

 Landzonemyndigheden bør således lægge vægt på  

 at ny bebyggelse opføres med en udformning der respekterer  

 omgivelserne og byggestilen i området.
Eksempelvis kan  

 "huller" i husrækken være værdifulde  

 kulturelementer   fx gamle tofter - som ikke blot bør bebygges under  

 henvisning til, at der sker huludfyldning.
 Retningslinier for landsbyernes udvikling, bebyggelse og  

 bevaring findes efterhånden i de fleste region- og kommuneplaner, og  

 mange landsbyer er endvidere omfattet af lokalplaner.
Jordbrugsparceller Etablering af boliger med mulighed for hobbylandbrug  

 (jordbrugsparceller) bør ske på baggrund af en samlet  

 planlægning for udvikling i landdistrikterne.
Det skal tilstræbes  

 at parcellerne placeres i tilknytning til eksisterende landsbyer eller  

 tilsvarende bebyggelse i tyndt befolkede områder, og at det samlede  

 arealforbrug ikke overstiger 1 ha pr. bolig20) .
 Udstykning til jordbrugsparceller bør normalt ske  

 på baggrund af en lokalplan frem for ved enkelttilladelser efter § 35,  

 stk. 1.
For at hindre spredt bebyggelse i det åbne land  

 bør lokalplaner for jordbrugsparceller sikre at beboelsesbygningerne  

 på de store grunde ikke opføres som fritliggende huse uden  

 tilknytning til den eksisterende bebyggelse.
Landsplanafdelingen har  

 udarbejdet en vejledning med gode eksempler på udformning af  

 lokalplaner for jordbrugsparceller21) .
 Der henvises i øvrigt til Landsplanafdelingens  

 publikation om jordbrugsparceller22) .
Tilknytningsforhold Ved ansøgninger om nye boliger i landsbyer  

 bør der ikke lægges vægt på om ansøgeren har  

 et familiemæssigt tilknytningsforhold til området.
 Derimod kan et erhvervsmæssigt tilknytningsforhold  

 være et væsentligt kriterium, der berettiger til at give  

 landzonetilladelse til en bolig, idet denne kan være med til at sikre  

 forudsætningerne for den pågældende erhvervsvirksomhed i  

 landsbyen og dermed at der opretholdes et vist serviceniveau.
2.1.3 Boliger i eksisterende  

 bygninger I stedet for at opføre nye boliger er det  

 hensigtsmæssigt at udnytte eksisterende værdier i form af tomme  

 beboelsesbygninger i landsbyer eller stuehuse på nedlagte landbrug.
Ved at udnytte allerede eksisterende, egnede bygninger kan  

 det åbne land friholdes for ny, spredt bebyggelse.
Samtidig sikres at  

 bygningerne ikke forfalder, og at områdets kulturmiljø  

 understøttes.
Ansøgninger om at opdele eksisterende  

 (større) overflødiggjorte stuehuse på en landbrugsejendom  

 i flere boligenheder bør imødekommes, medmindre  

 planlægningsmæssige eller andre væsentlige interesser taler  

 afgørende imod.
Det bør indgå i vurderingen om der er  

 overvejende sandsynlighed for at stuehuset ikke senere bliver  

 nødvendigt for at opfylde kravet om bopælspligt efter  

 landbrugsloven23) . Landzonemyndigheden kan  

 eventuelt indhente en vejledende udtalelse fra jordbrugskommissionen  

 herom.
Derimod bør der som hovedregel ikke meddeles  

 landzonetilladelse til etablering af selvstændig helårsbeboelse i  

 overflødiggjorte driftsbygninger.
Dette vil være i strid med  

 landzonebestemmelsernes formål om at modvirke byspredning i det  

 åbne land.
 Af hensyn til landdistrikternes udviklingsmuligheder  

 bør landzonemyndigheden dog være imødekommende over for  

 at meddele tilladelse til indretning af et begrænset antal  

 helårsboliger i tidligere driftsbygninger når disse er beliggende  

 i landsbyer som er afgrænset i kommuneplanen.
 Udenfor de afgrænsede landsbyer kan der i visse  

 tilfælde gives landzonetilladelse til indretning af  

 helårsbeboelse i en overflødiggjort driftsbygning når det  

 skønnes at den pågældende bygning indgår som et  

 umisteligt element i et bevaringsværdigt kulturmiljø.
Der skal i alle tilfælde foretages en vurdering af,  

 om de bygningsændringer, som en boligindretning i en  

 overflødiggjort driftsbygning måtte medføre, er  

 forenelige med eventuelle bevaringsværdier der ønskes  

 opretholdt.
De regionale kulturmiljøråd24)  kan give vejledende udtalelser  

 herom.
2.1.4 Udstykning til  

 boliger Ved vurderingen af ansøgninger om udstykning af  

 arealer der er bebygget med enligt beliggende beboelseshuse som ikke  

 længere anvendes til deres oprindelige formål (som fx  

 funktionærboliger), må der tages hensyn til om  

 udstykningstilladelsen vil kunne medføre at der senere fremkommer  

 ønsker om en yderligere beboelsesbygning på den oprindelige  

 ejendom.
Det bør også være en forudsætning  

 for at meddele tilladelse at husets bygningsmæssige tilstand ikke er  

 så ringe at det er uegnet til beboelse, således at der ved  

 udstykningen reelt tilsigtes fremskaffet en ny byggegrund.
Dette vil  

 være i strid med landzonebestemmelsernes formål om at hindre  

 spredt bebyggelse uden for planlagte eller landsbyafgrænsede  

 områder.
 Når der sker udstykning efter landbrugslovens § 8,  

 stk. 4, til samdrift med en bestående landbrugsejendom, kræves  

 der ikke tilladelse til frastykning af bygningsparcellen, jf. planlovens §  

 36, stk. 1, nr. 1. Eksisterende boliger på nedlagte landbrug kan  

 således fortsat anvendes til bolig uden landzonetilladelse selv om  

 landbrugspligten ophæves.
Byggelovens § 10 A fastsætter at når der  

 opføres mere end ét enfamiliehus på en ejendom, skal  

 bebyggelsen opføres og anbringes så hver boligenhed med  

 tilhørende grundareal kan udstykkes til en selvstændig ejendom  

 med lovlig vejadgang.
Mulighed for udstykning skal også foreligge  

 når der ved til- eller ombygning eller andre forandringer af et  

 bestående enfamiliehus sker en opdeling af huset i flere  

 boligenheder.
 Efter byggelovens § 22, stk. 3, indbefatter en  

 dispensation til at opføre og anbringe bebyggelsen anderledes end  

 bestemt i § 10 A samtidig en dispensation fra de bebyggelsesregulerende  

 bestemmelser i såvel byggeloven som i lokalplaner.
 I tilfælde hvor der før den 1. april 1991, er  

 givet landzonetilladelse til at opføre flere boliger på  

 én grund, bør landzonemyndigheden vurdere en ansøgning  

 om udstykning i lyset af intentionerne med byggelovens § 10 A25) . Der bør således meddeles  

 landzonetilladelse til udstykning, medmindre væsentlige hensyn taler  

 imod.
Med den seneste ændring af byggeloven26)  er kravet om mulighed for udstykning  

 ophævet for boligtyper hvor det ikke har været tanken at foretage  

 udstykning med henblik på salg af boligerne enkeltvis.
Efter § 10 A,  

 stk. 2, gælder kravet om mulighed for udstykning bl.a. ikke for boliger  

 på landbrugsejendomme27) .
2.1.5 Udvidelse af boliger Det kræver ikke landzonetilladelse at til- og  

 ombygge et helårshus i landzone, herunder inddrage  

 overflødiggjorte driftsbygninger hvis husets samlede bruttoetageareal  

 ikke overstiger 250 m2, jf. § 36, stk. 1, nr. 9.
 Til beregning af husets samlede bruttoetageareal henvises  

 til bilag A i Bygningsreglement for småhuse 1998.
Kommunalbestyrelsen skal være opmærksom  

 på at udvidelse af boligarealet ind i en overflødiggjort  

 driftsbygning kræver byggetilladelse, jf.
Bygningsreglement for  

 småhuse 1998 (se afsnit 1.3.1).
 Det kræver landzonetilladelse hvis der med  

 udvidelsen oprettes flere boligenheder.
2.1.6 Ændret anvendelse af  

 boliger Det kræver som udgangspunkt landzonetilladelse at  

 ændre en boligs anvendelse fra boligformål til fx erhvervs- eller  

 detailhandelsformål.
 En helårsboligs overgang til anvendelse som  

 fritidsbolig er undtaget fra kravet om landzonetilladelse, jf. planlovens §  

 36, stk. 1, nr. 10.
 Hvis et helårshus efter mere end 3 års  

 benyttelse28)  som fritidshus igen  

 ønskes anvendt til helårsbrug, foreligger der en ændret  

 anvendelse som kræver landzonetilladelse.
Det kræver ligeledes landzonetilladelse når et  

 sommerhus i landzone der oprindeligt er opført som sommerhus  

 ønskes taget i brug til helårsbeboelse.
Ansøgningen  

 bør som udgangspunkt behandles som nyopførelse af et  

 helårshus, idet helårsbeboelse i højere grad end  

 fritidsbeboelse påvirker omgivelserne.
Har sommerhuset oprindeligt været et  

 helårshus, kan der dog efter omstændighederne meddeles tilladelse  

 til igen at tage huset i anvendelse til helårsbeboelse.
Der bør  

 ved afvejningen lægges afgørende vægt på  

 længden af den periode hvor huset ikke har været anvendt til  

 helårsbeboelse, og på hvor mange helårshuse der ligger i  

 nærheden.
Endvidere bør husets kvalitet indgå i  

 bedømmelsen. (Se NKO nr. 128G, 1997, og NKO nr. 210, 2000, om  

 ændret anvendelse af et sommerhus i landzone).
 Hvis husets tidligere status som helårshus hviler  

 på en landzonetilladelse, afhænger det af tilladelsens indhold,  

 herunder vilkårene, hvorvidt retten til helårsbeboelse er  

 bortfaldet.
 Opmærksomheden henledes på at planlovens § 41,  

 der giver pensionister og efterlønsmodtagere en lovbestemt ret til  

 helårsbeboelse i sommerhusområder, ikke gælder for fritids-  

 og sommerhuse i landzone.
I forbindelse med planlovens vedtagelse blev det dog  

 tilkendegivet at det fandtes rimeligt at landzonemyndigheden meddeler  

personlig tilladelse til helårsbeboelse i de tilfælde hvor  

 et "sommerhusområde" i landzone kan sidestilles med et  

 planlagt sommerhusområde, og hvor hensynet til beskyttelse af det  

 åbne land i øvrigt ikke taler imod.
Det forudsættes  

 desuden at ansøgeren i øvrigt opfylder betingelserne i  

 planlovens § 41.
En personlig tilladelse for en pensionist til at benytte  

 et sommerhus til helårsbeboelse betyder ikke at huset skifter status  

 til helårshus.
Udvidelse af huset kræver stadig en  

 landzonetilladelse.
2.1.7 Småbygninger Byggeri der er fritaget for krav om byggetilladelse efter  

 Bygningsreglement for småhuse, og som ikke medfører oprettelse  

 af en ny bolig, er undtaget fra kravet om landzonetilladelse, jf. § 36, stk.  

 1, nr. 7. Det drejer sig bl.a. om garager, carporte, udhuse, drivhuse  

 på højst 50 m2 og småbygninger på  

 højst 10 m2 der opføres i tilknytning til  

 fritliggende eller sammenbyggede enfamiliehuse eller sommerhuse29) . (Se Boks 1 og 2, afsnit 1.3.1).
2.1.8 Erhvervsmæssigt nødvendige  

 boliger Ved erhvervsmæssigt nødvendige boliger  

 forstås både stuehuse og boliger til forpagtere, bestyrere og  

 medhjælpere der er nødvendige for ejendommens drift.
 Opførelse og ibrugtagning af boliger der er  

 erhvervsmæssigt nødvendige for driften af en landbrugs- eller  

 skovbrugsejendom eller for udøvelse af fiskerierhvervet, kræver  

 ikke landzonetilladelse, jf. lovens § 36, stk. 1, nr. 3 og 4.
 Erhvervsmæssigt nødvendige boliger der  

 opføres uden tilknytning til ejendommens hidtidige bebyggelsesarealer,  

 kræver dog tilladelse for så vidt angår beliggenhed og  

 udformning, jf. § 36, stk. 2.
 Opførelse af boliger der ikke er  

 erhvervsmæssigt nødvendige kræver altid tilladelse  

 efter § 35, stk. 1.
 Det skal bemærkes at byggelovens § 10 A, stk. 1, om  

 udstykningsmulighed ikke længere gælder for boliger på  

 ejendomme med landbrugspligt (se afsnit 2.1.4).
 Generelt om medhjælperboliger o. lign.
 Det kræver ikke tilladelse at opføre en  

 erhvervsmæssigt nødvendig medhjælperbolig o.lign., jf.  

 planlovens § 36, stk. 1, nr. 3, hvis den opføres i tilknytning til  

 ejendommens hidtidige bebyggelsesarealer.
Det er landzonemyndigheden der efter planloven skal  

 vurdere hvorvidt en medhjælperbolig o.lign. kan anses for at være  

 erhvervsmæssigt nødvendig for ejendommens drift.
Når det  

 gælder ejendomme med landbrugspligt bør landzonemyndigheden  

 indhente en vejledende udtalelse fra jordbrugskommissionen.
 Hvis der ansøges om opførelse af  

 medhjælperboliger o.lign. på ejendomme med fredskovspligt,  

 bør landzonemyndigheden indhente en udtalelse fra skovlovsmyndigheden  

 om hvorvidt boligen er erhvervsmæssig nødvendig efter § 10 i  

 skovloven.
 I mange tilfælde vil en eventuel medhjælper  

 til landbrugs- eller skovbrugserhvervet lige så godt kunne bo i et  

 nærliggende bysamfund - og derved understøtte dette.
 Ved vurderingen af konkrete ansøgninger må  

 der blandt andet lægges vægt på om ejendommen også  

 på længere sigt kan danne grundlag for flere personers fulde  

 arbejdsindsats.
 Det kræver altid tilladelse at frastykke en  

 eksisterende medhjælperbolig o.lign.
 Der bør dog aldrig tillades udstykning af en  

 medhjælperbolig der benyttes som en sådan.
Udgangspunktet må være at  

 medhjælperboligen fastholdes som en del af ejendommen.
En  

 overflødiggjort medhjælperbolig o.lign. kan dog normalt tillades  

 udstykket hvis der er overvejende sandsynlighed for at den under hensyn til  

 ejendommens størrelse, driftsform og øvrige boliger samt  

 antallet af beskæftigede på ejendommen også på  

 længere sigt vil være overflødig. (Se NKO nr. 50, 1994, om  

 udstykning af en tidligere medhjælperbolig på en  

 skovejendom).
Boliger på landbrugsejendomme Efter landbrugslovens § 7, stk. 1, skal en  

 landbrugsejendom holdes forsynet med en passende
beboelsesbygning hvorfra jorden drives af beboerne.
En beboelsesbygning der skal tjene til boligformål i  

 det omfang det er nødvendigt til opfyldelse af landbrugslovens  

 bestemmelser, må anses for erhvervsmæssigt nødvendig.
Med  

 hensyn til beboelsesbygningens størrelse og karakter afhænger  

 spørgsmålet om hvorvidt byggeriet er undtaget for  

 landzonetilladelse, af en konkret vurdering af den påtænkte  

 bygning i forhold til den pågældende ejendoms størrelse,  

 den faktiske driftsform og den mulige erhvervsmæssige udnyttelse af  

 ejendommen.
Naturklagenævnet har i en afgørelse udtalt at  

 opførelse af en ny beboelsesbygning på en landbrugsejendom  

 kræver landzonetilladelse hvis dens bruttoetageareal overstiger 250  

 m2 mere end uvæsentligt, jf.
NKO nr. 31, 1994, om stuehuse  

 på landbrugsejendomme.
Hvis flere personer i fællesskab erhverver en  

 landbrugsejendom berettiger det ikke hver enkelt medejer til at opføre  

 en bolig på ejendommen.
Der kan heller ikke umiddelbart opføres  

 en beboelsesbygning der er større end det der normalt accepteres  

 på tilsvarende landbrugsejendomme i almindeligt selveje30) .
Hidtil har det normalt ikke været anset for  

 erhvervsmæssigt nødvendigt med mere end én bolig på  

 en landbrugsejendom.
Imidlertid har strukturudviklingen i landbruget  

 medført at der er blevet færre, men større  

 landbrugsbedrifter.
Denne udvikling vil sandsynligvis fortsætte.
Der kan  

 derfor være et stigende behov for fastboende arbejdskraft til  

 specialiserede og arbejdskrævende driftsformer, som fx  

 døgnovervågning af husdyr.
Dette skal tages i betragtning ved  

 vurderingen af om en medhjælperbolig o.lign. er erhvervsmæssigt  

 nødvendig for en landbrugsejendom.
 I visse tilfælde kan en ejer af en landbrugsejendom  

 ønske at etablere en aftægtsbolig som led i et glidende  

 generationsskifte.
 Aftægtsboliger kan kun etableres uden  

 landzonetilladelse hvis driften af ejendommen er afhængig af disse  

 beboeres medhjælp   dvs. at aftægtsboligen kan sidestilles med en  

 erhvervsmæssigt nødvendig medhjælperbolig.
 Etablering af en aftægtsbolig der ikke er  

 begrundet i hensynet til ejendommens drift, kræver landzonetilladelse  

 efter § 35, stk. 1. Ansøgningen skal da vurderes på linie med en  

 ansøgning om etablering af en ny bolig (se afsnit 2.1.1).
Boliger på ejendomme med skovbrug På grund af skovenes forskelligartethed kan der ikke  

 angives en bestemt arealstørrelse som betingelse for opførelse  

 af et beboelseshus.
Men under normale forhold må der forudsættes  

 et bevokset skovareal på mindst ca. 100 ha.
Hvis vækstforholdene  

 er ringe, vil den nødvendige mindste arealstørrelse være  

 større end 100 ha.
 For at en beboelsesbygning på en skovbrugsejendom  

 kan anses som erhvervsmæssigt nødvendig, skal den bebos af en  

 person der ejer skoven eller har sin hovedbeskæftigelse i skoven med  

 udsigt til varig beskæftigelse, og kun i tilfælde hvor  

 skovdriften nødvendiggør beboelse i skoven.
 Der skal i denne forbindelse gøres opmærksom  

 på at en del skovbrugsejendomme består af sammenkøbte  

 parceller, således at skoven ofte består af flere særskilte  

 ejendomme i matrikulær henseende.
 Det nødvendige arealmæssige grundlag for en  

 beboelse må i givet fald forlanges sikret ved sammenlægning til  

 en samlet fast ejendom der ikke kan deles uden udstykning.
På store skovbrugsejendomme vil der på grund  

 af de senere årtiers udvikling ofte være overflødige  

 skovtjenestehuse som kan være udlejet til personer som ikke er  

 beskæftiget på ejendommen.
I sådanne tilfælde kan nye  

 beboelseshuse ikke anses for nødvendige.
Hvis ønsket om et nyt  

 beboelseshus kan begrundes med nødvendigheden af en bedre  

 boligstandard end den eksisterende, vil det kunne stilles som vilkår at  

 det overflødiggjorte gamle hus nedrives.
 Ved administration af landzonebestemmelserne bør  

 der anlægges samme synspunkter både for fredskov og for  

 ikke-fredskov.
 For så vidt angår medhjælperboliger  

 på skovbrugsejendomme henvises til "Generelt om  

 medhjælperboliger o.lign." tidligere i dette afsnit.
Boliger til fiskerierhvervet De fleste dambrug vil kræve landzonetilladelse  

 på grund af virksomhedens industrielle eller atypiske præg set i  

 forhold til det traditionelle fjord- og kystfiskeri.
Det følger heraf  

 at boliger i tilknytning til dambrug som hovedregel ikke kan betragtes som  

 erhvervsmæssigt nødvendige for udøvelse af  

 fiskerierhvervet.
Opførelse af boliger til dambrug vil derfor normalt  

 forudsætte landzonetilladelse.
 Kun hvis dambrug indgår som led i en  

 landbrugsejendoms jordbrugsmæssige udnyttelse, kræver byggeri (og  

 anlæg) ikke tilladelse.
2.2 Landbrug og  

 jordbrugstilknyttede erhverv 2.2.1 Landbrug Udstykninger til oprettelse af nye landbrug, gartnerier og  

 frugtplantager m.v. kræver landzonetilladelse, jf. planlovens § 35,  

 stk. 1.
 I tilfælde hvor formålet med en udstykning er  

 etablering af et jordbrug der kan tillades efter landbrugsloven, bør  

 landzonetilladelse gives, medmindre denne arealanvendelse er i strid med  

 region- og kommuneplanlægningen.
Erhvervsmæssigt nødvendige driftsbygninger Efter planlovens § 36, stk. 1, nr. 3 og 4, kræves  

 der ikke landzonetilladelse til opførelse og ibrugtagning af  

 driftsbygninger der er erhvervsmæssigt nødvendige for den  

 pågældende ejendoms drift som landbrugsejendom.
 Der kræves dog tilladelse til byggeriets beliggenhed  

 og udformning efter § 36, stk. 2, hvis byggeriet opføres uden  

 tilknytning til ejendommens hidtidige bebyggelsesarealer.
Traditionelt tænkes på ejendommen med  

 tilhørende jorder, men i praksis kan tilforpagtede jorder indgå  

 i vurderingen af den pågældende ejendoms driftsmæssige  

 behov hvis der er tale om traditionelle, langvarige forpagtningsforhold.  

 Derimod kan kortvarige forpagtningsforhold efter praksis ikke indgå i  

 en vurdering efter planloven om byggeriets erhvervsmæssige  

 nødvendighed, jf.
NKO nr. 152, 1998, om kortvarige  

 forpagtningsforhold.
 Er der tvivl om hvorvidt et ønsket byggeri er  

 erhvervsmæssigt nødvendigt for den pågældende  

 ejendoms drift, eller er der tale om opførelse af et byggeri af et  

 sådant omfang at det kan stride mod § 7, stk. 2, i landbrugsloven31) , bør landzonemyndigheden indhente en  

 vejledende udtalelse fra jordbrugskommissionen herom32) .
Det har tidligere været praksis at et byggeri der  

 kunne opføres i overensstemmelse med landbrugslovens regler som  

 udgangspunkt var "erhvervsmæssigt nødvendigt" for  

 ejendommens drift og dermed kunne opføres uden landzonetilladelse  

 efter planloven.
Imidlertid er denne tætte sammenhæng mellem de  

 to regelsæt ikke altid til stede længere.
For eksempel kan  

 landzonetilladelse i nogle tilfælde være nødvendig til en  

 større husdyrproduktion selv om byggeriet ikke kræver tilladelse  

 efter landbrugsloven. (Se NKO nr. 30, 1994, om udvidelse af større  

 svinefarm).
 Det betyder at landzonemyndigheden   ud over den vurdering  

 der sker på grundlag af landbrugsloven - skal foretage en  

 selvstændig vurdering af det ansøgte efter planlovens § 36, stk.  

 1, nr. 3.
Omfanget af erhvervsmæssigt nødvendigt byggeri Omfanget af erhvervsmæssigt nødvendigt  

 byggeri kan variere betydeligt og er ikke alene afhængig af  

 størrelsen af ejendommens jordtilliggende, men også af den  

 valgte driftsform.
 På mindre ejendomme kan der eksempelvis være  

 en produktion der kræver ret store driftsbygninger set i forhold til  

 ejendommens arealstørrelse, fx hvis animalsk produktion i  

 væsentligt omfang er baseret på indkøbt foder.
Som udgangspunkt kræver produktionsomlægninger  

 og selv ganske store udvidelser af den bestående bygningsmasse på  

 landbrugsejendomme ikke landzonetilladelse, så længe der er tale  

 om landbrugsmæssig drift i landbrugslovens forstand.
I særlige  

 tilfælde kan landbrugsbyggeri dog kræve landzonetilladelse selv  

 om bygningerne indgår i ejendommens jordbrugsmæssige udnyttelse.  

 Ved landzonemyndighedens vurdering af om et landbrugsbyggeri kræver  

 landzonetilladelse, må der blandt andet lægges vægt  

 på om byggeriet er meget stort i forhold til ejendommens  

 størrelse (forholdet mellem bebyggelsens omfang og ejendommens  

 jordtilliggende), og om byggeriet og driftsformen antager en industriel  

 karakter. (Se kommentar til NKO nr. 126, 1997, om opførelse af en  

 svinefarm).
Boks 5 Forhold som bør indgå i landzonemyndighedens  

 vurdering af om et byggeri er erhvervsmæssigt nødvendigt efter  

 planlovens § 36, stk. 1, nr. 3:
 ·  

 	Om byggeriet indgår som et led i ejendommens jordbrugsmæssige  

 udnyttelse.
 ·  

 	Om der findes en passende driftsmæssig sammenhæng mellem den  

 produktion, der er knyttet til ejendommens driftsbygninger og den produktion  

 der er knyttet til ejendommens jorde (fx med hensyn til at frembringe foder  

 m.v., udsprede gødning eller sikre helårsbeskæftigelse i  

 virksomheden).
 ·  

 	Om byggeri og driftsform antager industriel karakter.
 ·  

 	Varigheden af eventuelle forpagtningsaftaler.
 ·  

 	Produktionens karakter, herunder om der sker en forarbejdning af  

 produkterne og antallet af personer, der på årsbasis  

 beskæftiges i virksomheden.
 ·  

 	Hvor store arealer, der anvendes til bygninger, dyrfolde m.v. og hvor  

 store arealer, der dyrkes landbrugsmæssigt.
Anlæg til intensiv husdyrproduktion (VVM) Ved ansøgning om opførelse af anlæg  

 til intensiv husdyrproduktion der må antages at påvirke  

 miljøet i væsentlig grad (VVM-pligtige anlæg), må  

 der kun meddeles landzonetilladelse hvis anlægget overholder de  

 retningslinier som er fastsat i regionplanen på baggrund af en  

 VVM-redegørelse33) .
 Vurderingen af om der kan gives landzonetilladelse til  

 sådanne anlæg, skal ske på baggrund af en konkret vurdering  

 af hver enkelt sag i relation til omgivelserne og den planlægning der  

 gælder for det aktuelle område.
 Hvis landzonemyndigheden vurderer at en landzonetilladelse  

 ikke bør meddeles, kan amtsrådet/HUR afslå det  

 ansøgte uden at igangsætte VVM-proceduren med henvisning til  

 planlovens landzonebestemmelser.
Afstandskrav Afstandskrav efter anden lovgivning kan betyde at nogle  

 erhvervsmæssigt nødvendige driftsbygninger ikke kan  

 placeres i tilknytning til de hidtidige bebyggelsesarealer, men kræver  

 landzonetilladelse efter § 36, stk. 2. Det kan fx være afstandskrav for  

 lokalisering af erhvervsmæssigt dyrehold34)  eller veterinære forhold.
I den  

 situation skal landzonemyndigheden søge at opnå den bedst mulige  

 beliggenhed og udformning af disse bygninger.
En beliggenhed i og i nærheden af sårbare  

 naturområder vil kunne påvirke disse såvel i natur-, som i  

 landskabsmæssig henseende.
Ved placeringen af landbrugsbyggeri skal der  

 derfor ved afvejningen af de natur- og landskabsmæssige interesser over  

 for landbrugsmæssige interesser specielt lægges vægt  

 på de hensyn der fremgår af naturbeskyttelseslovgivningen,  

 herunder især beskyttelsen af § 3-områder og internationale  

 naturbeskyttelsesområder.
Derfor er det landzonemyndighedens opgave at  

 sikre at landbrugsbyggeri ikke placeres i nærheden af disse  

 områder hvis der findes andre muligheder for placering på  

 ejendommen. (Se endvidere afsnit 1.3.2).
Udlejning Ifølge landbrugslovens § 12, stk. 1, nr. 5, kan et  

 areal for et tidsrum på indtil 30 år udlejes til opførelse  

 af bygninger til jordbrugsmæssig produktion uden tilladelse fra  

 Ministeriet for Fødevarer, Landbrug og Fiskeri.
 Der kræves ikke landzonetilladelse til en lejer der  

 alene som investor opfører driftsbygninger til en produktion der efter  

 hensigten skal indgå som led i ejendommens jordbrugsmæssige  

 produktion.
I alle andre tilfælde forudsætter bygninger  

 opført af en lejer, landzonetilladelse.
I det omfang at det  

 ansøgte byggeri kunne have været opført frit af  

 ejendommens ejer, bør der meddeles tilladelse til lejeren.
Fællesanlæg Der kræves landzonetilladelse til opførelse  

 af driftsbygninger med tilknytning til flere landbrugsejendomme, fx  

 fællesstalde eller fællesanlæg for behandling og  

 forarbejdning af korn, foderstoffer, lucerne, grøntpiller, halm,  

 minkfoder eller anlæg og bygninger til fælles gylleanlæg,  

 biogasanlæg og maskinstationer m.v.
Dette gælder uanset om de  

 ejendomme som anlægget skal betjene har samme ejer.
Det vil imidlertid  

 som oftest være i overensstemmelse med landzonebestemmelsernes  

 formål at give tilladelse til det pågældende byggeri.
 Hvis landzonemyndigheden skønner at bebyggelser som  

 nævnt i det foregående, vil kunne være i strid med  

 bestemmelserne i landbrugslovens § 7, stk. 2, bør der indhentes en  

 vejledende udtalelse fra jordbrugskommissionen.
Multi-site systemet Muti-site systemet er en form for svinedrift der for at  

 undgå smittespredning består af separate, fritliggende  

 svinestalde.
Naturklagenævnet har principielt godkendt muti-site  

 systemet som en særlig driftsform der kan betinge en fritliggende  

 placering af driftsbygningerne, jf.
NKO nr. 127, 1997. Multi-site systemer  

 kræver landzonetilladelse efter § 36, stk. 2.
Hytter til svin på  friland Hytter til svin på friland vil ofte være  

 talrige og blive placeret fritliggende i det åbne land - uden  

 tilknytning til de hidtidige bebyggelsesarealer.
I disse tilfælde vil  

 hytterne kræve landzonetilladelse efter § 36, stk. 2.
 Landzonemyndigheden kan ikke nægte tilladelse til at  

 opføre erhvervsmæssigt nødvendige bygninger, men alene  

 stille krav til beliggenhed og udformning.
I tilladelsen kan landzonemyndigheden stille krav om at  

 hytterne opstilles inden for givne arealer på ejendommen hvor de  

 skæmmer landskabet mindst muligt.
Landzonemyndigheden skal være  

 opmærksom på at arealer med svin på friland indgår i  

 ejendommens sædskifte.
Almindeligvis er der maximalt svin hvert andet  

 år på det samme areal.
Størrelsen af det nødvendige  

 areal skal fastsættes under hensyn til harmonireglerne35)  og lov om udendørs hold af  

 svin.
 For at minimere den landskabelige påvirkning kan  

 landzonemyndigheden desuden fastsætte vilkår om hytternes farver  

 og materialevalg, fx ikke-reflekterende materialer.
 Oplag af ensilage m.v.
 Midlertidig opbevaring af de på en landbrugsejendom  

 producerede materialer, der er nødvendige for landbrugsdriften, som fx  

 forskellige former for oplagring af halm og ensilage i det fri, er ikke  

 omfattet af kravet om landzonetilladelse.
Arealer med fredskovspligt Opførelse af landbrugsbygninger på arealer  

 med fredskovspligt kan kun ske med tilladelse efter skovloven.  

 Landbrugsbygninger på kombinerede land- og skovbrugsejendomme skal  

 placeres på den del af ejendommen der ikke er fredskovspligtig.
2.2.2 Pelsdyrfarme Pelsdyrfarme kan betragtes som anlæg til husdyr der  

 kan indgå som element i den erhvervsmæssige udnyttelse af en  

 landbrugsejendom.
 Pelsdyrfarme vil typisk blive placeret mere eller mindre  

 fritliggende i det åbne land, alene på grund af  

 pelsdyrbekendtgørelsens bestemmelser om afstande til bymæssig  

 bebyggelse.
 Opmærksomheden henledes på Miljø-  

 Energiministeriets bekendtgørelse om erhvervsmæssigt dyrehold,  

 husdyrgødning, ensilage m.v. og bekendtgørelse om  

 pelsdyrfarme.
 Opførelse af pelsdyrfarme o.lign. på  

 ejendomme uden landbrugspligt kræver altid  

 landzonetilladelse.
 Hvis pelsdyravl indgår som et led i en  

 landbrugsejendoms jordbrugsmæssige udnyttelse, må pelsdyrhaller i  

 almindelighed anses for erhvervsmæssigt nødvendige for  

 ejendommens drift som landbrugsejendom og dermed være undtaget for  

 landzonetilladelse.
En forudsætning for at pelsdyrhaller kan  

 opføres uden tilladelse fra landzonemyndigheden, er dog at der er et  

 passende forhold mellem bygninger og ejendommens jordtilliggende, jf.
NKO nr.  

 22, 1994, om en minkfarm i landzone.
 Det vil være afgørende for  

 spørgsmålet om bebyggelsens erhvervsmæssige  

 nødvendighed at en væsentlig del af halm m.v. til dyrene  

 frembringes på ejendommens jorder, og at gødning fra farmens  

 dyrehold kan finde anvendelse på jorderne.
 Dette krav vil i almindelighed være opfyldt hvis  

 forholdet mellem bygninger og jordtilliggende svarer til pelsdyrhaller  

 på tilsammen ca. 500 m2 bebygget areal pr. ha landbrugsjord  

 der hører til landbrugsejendommen, herunder eventuel skov, udyrkede  

 arealer mv.
 Ved det bebyggede areal forstås alene det samlede  

 overdækkede areal, men derimod ikke eventuelle uoverdækkede  

 gangarealer mellem pelsdyrhallerne eller andre uoverdækkede gangarealer  

 m.v. inden for de indhegnede områder.
Er der tale om en større pelsdyrfarm, dvs. en farm  

 forsynet med mere end 1500 m2 store pelsdyrhaller, må sagen  

 under alle omstændigheder forelægges landzonemyndigheden med  

 henblik på en vurdering af hvorvidt byggeriet forudsætter  

 landzonetilladelse.
Denne vurdering bør ikke have form af en  

 sagsbehandling efter planloven, men alene en administrativ konstatering af om  

 tilladelse kræves. (Om erhvervsmæssigt nødvendige  

 driftsbygninger, se afsnit 2.2.1).
 2.2.3 Rideskoler, dyrepensioner  

 m.v.
 I landbrugsloven skelnes rent udnyttelsesmæssigt  

 mellem jordbrugsmæssig udnyttelse og supplerende erhvervsaktiviteter af  

 ikke-jordbrugsmæssig karakter.
 Ridehaller m.v. til brug for hestestutterier der efter  

 landbrugslovens § 7 b indgår som led i ejendommens  

 jordbrugsmæssige udnyttelse, betragtes normalt som  

 erhvervsmæssigt nødvendige bygninger der ikke kræver  

 landzonetilladelse.
Opførelse af bygninger m.v. til virksomheder af  

 ikke-jordbrugsmæssig karakter - dvs. der slet ikke har  

 jordbrugsformål for øje - som fx rideskole, ridehal,  

 hestepension, dyrehospital, dyrepension, hundekennel m.v. forudsætter  

 tilladelse fra landzonemyndigheden.
Dette forudsættes også selv  

 om byggeriet ikke kræver tilladelse efter landbrugsloven.
Det samme  

 gælder væsentlige til- eller ombygninger som kan sidestilles med  

 nyopførelse.
 Ved behandlingen af konkrete ansøgninger skal der  

 lægges særligt vægt på beskyttelse af rekreative  

 områder og naturområder.
2.2.4 Gartneri Drivhuse må som udgangspunkt anses for  

 nødvendige for en landbrugsejendoms drift som gartneri, og drivhuse  

 på gartneriejendomme kan opføres uden landzonetilladelse.
Der forudsættes dog landzonetilladelse hvis der i  

 forbindelse med gartneridriften etableres aktiviteter i form af fx  

 detailsalg, emballerings-, forarbejdnings- eller anden virksomhed af et ikke  

 uvæsentligt omfang.
Overflødiggjorte drivhuse betragtes normalt  

 ikke som bygninger der frit kan tages i brug til håndværks- og  

 industrivirksomhed, lager- og kontorformål efter planlovens § 37.  

 Ændret anvendelse af overflødiggjorte drivhuse kræver  

 følgelig landzonetilladelse og bør sidestilles med en  

 ansøgning om etablering af en ny virksomhed i det åbne land.
2.3  

 Skovbrug Ved skovbrug forstås såvel skovbrug der i  

 medfør af skovloven er underlagt fredskovspligt, som skovbrug på  

 ikke-fredskovspligtige arealer.
 Ved administrationen af landzonebestemmelserne bør  

 der anlægges samme synspunkter for skovbrug med fredskovspligtige  

 arealer og for skovbrug der omfatter arealer uden fredskovspligt.
Udstykning Udstykning til oprettelse af en skovbrugsejendom  

 kræver tilladelse fra landzonemyndigheden.
 Udstykning af fredskovspligtige skovarealer på  

 mindst 35 ha efter landbrugslovens § 4, stk. 2, er dog undtaget fra kravet om  

 tilladelse fra landzonemyndigheden jf. planlovens § 36, stk. 1, nr. 2. Der  

 henvises i øvrigt til bekendtgørelsen om skovplantning på  

 landbrugsejendomme.
Under hensyn til den særlige ejendomsstruktur inden  

 for skovbruget vil landzonemyndigheden normalt ikke kunne modsætte sig  

 udstykninger der sker som led i sammenlægning af fredskovsarealer til  

 oprettelse af en ny samlet fast ejendom.
Det er dog under forudsætning  

 af at skovene ligger så tæt på hinanden at de vil  

 udgøre en helhed.
Skove der ligger i en afstand af op til 800-1000 m fra  

 hinanden, vil normalt blive betragtet som en helhed.
Ud over afstanden mellem  

 skovene kan deres størrelse, indbyrdes placering, områdets  

 topografi eller eventuelle barrierer være af betydning for om skovene  

 opfattes som en helhed.
 Udstykning af samlede fredskovstrækninger  

 kræver tillige tilladelse efter skovloven.
Erhvervsmæssigt nødvendige driftsbygninger Opførelse og ibrugtagning af driftsbygninger der er  

 erhvervsmæssigt nødvendige for driften af en skovbrugsejendom,  

 kræver ikke landzonetilladelse, jf. lovens § 36, stk. 1, nr. 3 og  

 4.
Ved vurderingen af om et byggeri er erhvervsmæssigt  

 nødvendigt for skovdriften, bør landzonemyndigheden indhente en  

 udtalelse fra skovlovsmyndigheden.
Der henvises i øvrigt til Skov- og  

 Naturstyrelsens vejledning om skovloven.
 For at kunne anses som erhvervsmæssigt  

 nødvendig, må en driftsbygning skulle tjene skovdriften og for  

 eksempel ikke jagt- eller landbrugsmæssige formål, ligesom der  

 ikke må være tale om bygninger til brug for  

 entreprenørvirksomhed i andre skove end den hvori de  

 opføres.
 Der må lægges vægt på at  

 driftsbygningerne ikke er indrettet på en måde der gør dem  

 egnet til natophold eller rekreativ anvendelse.
I skove hvor der bruges traktor, kan en mindre garage  

 være en nødvendig driftsbygning.
I skove med et bevokset areal  

 over 50 ha kan maskinhuse være nødvendige.
Skydeplatforme, foderhuse, vaskepladser, brandtårne,  

 læsseramper og lignende anses for at være anlæg der er  

 nødvendige for skovdriften.
Skydeplatforme skal være udformet og  

 placeret i overensstemmelse med reglerne i jagt- og  

 vildtforvaltningsloven.
 Småbygninger der kan opføres uden tilladelse  

 efter planloven, kræver på fredskovspligtige arealer tilladelse  

 efter skovloven, med mindre byggeriet er erhvervsmæssigt  

 nødvendigt for skovdriften.
 For så vidt angår opførelsen af  

 erhvervsmæssigt nødvendige boliger på ejendomme med  

 skovbrug, henvises til afsnit 2.1.8.
2.4 Fiskeri og  

 dambrug Opførelse og ibrugtagning af byggeri der er  

 erhvervsmæssigt nødvendigt for udøvelsen af  

 fiskerierhvervet, kræver ikke landzonetilladelse, jf. lovens § 36, stk.  

 1, nr. 3 og 4.
Udøvelse af fiskerierhvervet omfatter både  

 saltvands- og ferskvandsfiskeriet.
Det er det traditionelle fiskerierhverv,  

 dvs. typisk fjord- og kystfiskeri der er fritaget for tilladelseskravet.
Redskabsskure og bådhuse er eksempler på  

 bebyggelser der kan være erhvervsmæssigt nødvendige for  

 udøvelsen af fiskerierhvervet.
Sådanne bebyggelser kan derfor  

 opføres uden landzonetilladelse.
Etablering af dambrug der indgår som led i en  

 landbrugsejendoms jordbrugsmæssige udnyttelse, kræver ikke  

 tilladelse.
I øvrigt vil de fleste dambrug kræve tilladelse  

 på grund af virksomhedens industrielle eller atypiske præg.
Det  

 gælder således de større og mere intensivt drevne dambrug,  

 overdækkede dambrugsbassiner og landbaserede saltvandsbrug (se NKO nr.  

 151, 1998, om hal til åleopdræt).
 Andre bebyggelser med tilknytning til fiskerierhvervet,  

 såsom fiskemels- og fiskekonsevesfabrikker, auktionshaller og  

 lagerhaller kræver landzonetilladelse, men bør i øvrigt  

 næsten altid henvises til erhvervsarealer i byzone.
2.5 Andre  

 erhverv 2.5.1 Erhvervsvirksomheder Planloven giver mulighed for frit at indrette  

 håndværks- og industrivirksomhed samt lager- og  

 kontorformål i overflødiggjorte landbrugsbygninger, jf.  

 planlovens § 37. (Se endvidere afsnit 1.4).
Nyopførelse Opførelse af nyt byggeri til brug for  

 industri, håndværk, kontor, liberale erhverv, hotel, kroer,  

 restaurationer m.v. i landzone kræver tilladelse efter § 35.  

 Sådanne erhvervsbyggerier bør dog som hovedregel placeres i  

 byzone hvor tilgængelighed, bosætning og service er  

 størst.
Derfor bør der kun undtagelsesvis og kun i  

 overensstemmelse med konkrete retningslinier for lokalisering i region- og  

 kommuneplanlægningen, fx i landsbyer som er afgrænset i  

 kommuneplanen, meddeles landzonetilladelse til opførelse af  

 sådanne erhvervsvirksomheder.
Senere udvidelser Generelt gælder at mindre udvidelser af  

 eksisterende virksomheder bør tillades efter § 35, medmindre  

 udvidelsen gør indgreb i landskabeligt værdifulde områder  

   eller i øvrigt strider imod de hensyn som landzonebestemmelserne  

 skal varetage.
 Større udvidelser til omfattende  

 erhvervsvirksomhed eller regulær industri skal derimod henvises til  

 egentlige erhvervsområder i byzone som er indrettet til  

 formålet.
Barrierer for etablering af erhvervsvirksomheder i  

 overflødiggjorte landbrugsbygninger En undersøgelse af barrierer for at etablere  

 erhvervsvirksomheder i overflødiggjorte landbrugsbygninger viser at  

 følgende faktiske forhold virker begrænsende:
 ·  

 	Usikkerhed om fremtidige investeringer.
 ·  

 	Ofte billigere og mere visionært at etablere virksomhed på  

 erhvervsarealer.
 ·  

 	Manglende viden og information om de relativt lempeligere regler i  

 planloven for at benytte overflødiggjorte landbrugsbygninger til  

 erhverv.
 ·  

 	Krav om arbejdsforhold der kan være svære at realisere da den  

 overflødiggjorte landbrugsbygning er bygget til andet  

 formål.
 ·  

 	Krav fra miljøbeskyttelsesloven.
 ·  

 	En generel dårlig kvalitet af bygningerne.
 ·  

 	Manglende datakapacitet til computere, Internet m.m.
 ·  

 	Manglende el-installationer.
 ·  

 	Manglende kloaktilslutning for spildevandsafledning.
 ·  

 	Manglende kontakt til andre virksomheder.
 ·  

 	Sværere at skaffe kvalificerede medarbejdere.
 ·  

 	Manglende interesse i at leje overflødiggjorte landbrugsbygninger  

 ud til erhverv.
Afhængigt af hvor i landet bygningerne ligger, og  

 hvilken virksomhedstype der ønskes etableret, kan de enkelte  

 hindringer veje forskelligt.
Undersøgelsen har således klart  

 vist at det ikke er planlovens bestemmelser der hindrer erhvervs-etablering i  

 de overflødiggjorte landbrugsbygninger.
 Kilde: "Overflødiggjorte  

 landbrugsbygninger". Miljø- og Energiministeriet,  

 Forskningscentret for Skov & Landskab, 1999.
2.5.2 Detailsalg Det er planlovens klare hovedregel at der ikke bør  

 tillades butikker med detailsalg uden forbindelse med jordbrugserhvervene i  

 landzone.
Butikker hvis funktion ikke direkte er afhængig af en  

 placering i det åbne land, bør placeres i byzone eller i  

 landsbyer.
Stalddørssalg På jordbrugsbedrifter kan der være et  

 særligt ønske om at sælge nogle af bedriftens produkter  

 ved stalddørssalg.
Herved forstås et begrænset salg  

 af uforarbejdede vegetabilske produkter der sælges fra den ejendom hvor  

 de er produceret.
 Stalddørssalg kan imidlertid også omfatte  

 vegetabilske produkter fra nærliggende gårde der i kraft af fx  

 deres beliggenhed selv vil have vanskeligt ved at afsætte  

 produkterne.
 Traditionelt har stalddørssalg ikke været  

 betragtet som detailhandel, men som led i den jordbrugsmæssige drift.  

 Efter de gældende regler kræver stalddørssalg ikke  

 landzonetilladelse.
 Ved afgørelsen af om tilladelse er  

 nødvendig, kan der blandt andet henses til om produkterne har relation  

 til jordbrugserhvervet på ejendommen og om salget får karakter af  

 butik (gårdbutik).
Gårdbutikker Udvidet stalddørssalg i form af  

gårdbutikker med salg af (overvejende) egne produkter med  

 relation til ejendommens jordbrugsmæssige drift, kræver  

 landzonetilladelse.
 Gårdbutikker anses normalt som en aktivitet der  

 særligt tilgodeser jordbrugserhvervet, hvorfor de bør tillades  

 efter en konkret vurdering i forhold til landzonebestemmelsernes almindelige  

 formål.
Mindre butikker Der kan desuden efter en konkret vurdering meddeles  

 tilladelse til mindre butikker etableret i eksisterende bebyggelse med  

 et enkelt/ensidigt varesortiment af begrænset karakter   herunder  

 åbningstid, omsætning og forventet kundetilstrømning.
Der  

 er dog regler i anden lovgivning der har betydning for etablering og drift af  

 sådanne butikker, fx trafikale og veterinære bestemmelser. (Se  

 NKO nr. 217, 2000 om detailhandel i landzone).
Ved vurderingen af konkrete ansøgninger om  

 etablering af mindre butikker, bør hensynet til trafiksikkerheden samt  

 en hensigtsmæssig afvikling af trafikken indgå.
Desuden  

 bør der lægges vægt på om etableringen sker i  

 eksisterende bebyggelse, og om butikken kræver en større  

 ombygning.
Etableres butikken i et tyndt befolket område, kan  

 dette tale for en tilladelse hvis etableringen i øvrigt ikke strider  

 mod den overordnede planlægning, jf.
NKO nr. 217B, 2000, om etablering  

 af en blomsterforretning i landzone.
For at styrke landsbyerne bør det  

 særligt overvejes om butikken mere hensigtsmæssigt kan indrettes  

 i en nærliggende landsby hvor befolkningsgrundlaget og  

 tilgængeligheden for alle trafikanter er større.
 Planlovens § 5 d, stk. 2, nr. 1, giver  

 kommunalbestyrelserne mulighed for at udlægge mindre arealer til  

 butikker der alene skal betjene en landsby, et sommerhusområde eller  

 lignende.
Boks 6 Hensyn der skal tages i betragtning ved ansøgninger  

 om landzonetilladelse til gårdbutikker og mindre butikker i  

 landzone.
·  

 	Omfang af butikken ·  

 	Butikkens karakter (åbningstid, omsætning, forventet  

 kundetilstrømning) ·  

 	Varesortimentets omfang ·  

 	Om butikken etableres i eksisterende bebyggelse ·  

 	Om bygningen til/ombygges væsentligt ·  

 	Om området er tyndt befolket ·  

 	Om der er tilfredsstillende trafikale forhold 2.5.3 Institutioner Der bør normalt meddeles landzonetilladelse til  

 institutioner m.v. som fx døgninstitutioner for børn, unge og  

 familier, daginstitutioner som børnehaver, m.v. der indrettes i  

 eksisterende, tomme bygninger, herunder overflødiggjorte  

 landbrugsbygninger.
NKO nr. 181, 1999 om opholds-/behandlingssteder i  

 landzone). Ved vurderingen bør der lægges vægt på om  

 institutionen etableres i eksisterende bebyggelse.
Etablering af  

 opholds-/behandlingssteder kan udløse lokalplanpligt.
 Visse former for institutioner som fx naturskoler o. lign.  

 kan efter planlovens § 37 etableres i overflødiggjorte  

 landbrugsbygninger uden landzonetilladelse.
 2.6 Tekniske anlæg  

 m.v.
 Hovedreglen er at udstykning, opførelse af  

 bebyggelse samt ibrugtagning af bebyggelse og arealer til tekniske  

 anlæg kræver tilladelse efter planlovens § 35, stk. 1.
 Opmærksomheden henledes på at en række  

 af de nedennævnte aktiviteter kræver tilladelse efter anden  

 lovgivning, fx landbrugsloven og vejlovgivningen.
2.6.1  

 Råstofindvinding I § 36, stk. 1, nr. 6, er indvinding af råstoffer  

 (ændret anvendelse) undtaget fra kravet om landzonetilladelse.
Derimod  

 vil indvindingen som regel kræve tilladelse efter  

 råstofloven.
Udstykning af arealer i forbindelse med  

 råstofudnyttelse bør ikke tillades, medmindre ganske  

 særlige forhold gør sig gældende.
En eventuel tilladelse  

 bør i så fald betinges af at arealet efter ophørt  

 råstofindvinding sammenlægges med en landbrugs- eller  

 skovbrugsejendom, medmindre arealet i henhold til en endelig  

 planlægning skal anvendes til ikke-jordbrugsmæssige  

 formål.
Ved udstykning af landbrugsejendomme til  

 råstofindvinding bør sagen koordineres med behandlingen efter  

 landbrugsloven.
Hvis der som betingelse for ophævelse af landbrugspligt  

 stilles krav om arealets sammenlægning med en landbrugsejendom  

 når råstofindvindingen ophører, bør dette  

 vilkår ikke også fastsættes i landzonetilladelsen.
 I forbindelse med udnyttelse af råstoffer i jorden  

 kan det være nødvendigt at etablere bygninger der er  

 erhvervsmæssigt nødvendige for råstofudnyttelsen.  

 Tilladelsen bør gives, medmindre særlige forhold gør sig  

 gældende.
2.6.2 Større  

 enkeltanlæg Større enkeltanlæg i landzone der må  

 antages at påvirke miljøet i væsentlig grad (VVM-pligtige  

 anlæg), vil normalt kræve landzonetilladelse på grund af  

 deres omfang.
Det gælder dog ikke anlæg der er undtaget efter  

 planlovens § 36.
 Når et anlæg er VVM-pligtigt efter planlovens  

 § 6 c, stk. 1, må der ikke meddeles landzonetilladelse til udstykning,  

 bebyggelse og ændret anvendelse før der er udarbejdet  

 retningslinier i regionplanen med tilhørende VVM-redegørelse  

 for det pågældende anlæg, og disse retningslinier er  

 endeligt vedtaget.
 Regionplanmyndigheden er ikke forpligtet til at  

 tilvejebringe et forslag til regionplantillæg med  

 VVM-redegørelse hvis en nødvendig landzonetilladelse ikke kan  

 opnås.
2.6.3 Vindmøller Opstilling af vindmøller i landzone kræver  

 landzonetilladelse, medmindre opstillingen sker på baggrund af en  

 bonuslokalplan. (Om bonuslokalplaner, se afsnit 1.2.5).
 Miljø- og energiministeren udstedte den 10. juni  

 1999 et cirkulære om planlægning for og landzonetilladelse til  

 opstilling af vindmøller.
Cirkulæret skal ses i lyset af de senere års  

 omfattende opstilling af vindmøller og møllernes betydelige  

 højde.
Det medfører at det er nødvendigt at tage  

 større hensyn til naboer og de øvrige interesser der er knyttet  

 til anvendelsen af det åbne land.
Samtidig skal opstillingen af  

 vindmøller i fremtiden i højere grad ske til havs, mens  

 opstillingen til lands hovedsagelig skal ske i klynger og i forbindelse med  

 renovering af eksisterende vindmøllegrupper hvor det er foreneligt med  

 hensynet til naboerne m.v.
Cirkulæret indeholder en række minimumskrav  

 både til planlægning og til landzonesagsbehandling for  

 vindmøller.
Bestemmelserne i cirkulærets § 1, § 2, stk. 1, 3, og  

 5, § 6 og § 7, stk. 1 og 4, har særlig betydning for behandlingen af  

 landzonesager.
Cirkulæret medfører navnlig, ·  

 	at der skal tages størst muligt hensyn til nabobeboelse og til de  

 øvrige interesser der er knyttet til anvendelsen af det åbne  

 land, herunder vedrørende natur, landskab, kulturhistoriske  

 værdier og jordbruget, og ·  

 	at der   med nogle få undtagelser   kun kan meddeles tilladelse til  

 opstilling af vindmøller hvis opstillingen er i overensstemmelse med  

 en specifik udpegning i regionplanlægningen, og ·  

 	at der er en mindsteafstand til naboer.
Cirkulæret indeholder særlige regler for  

 husstandsmøller36)  der opstilles  

 i umiddelbar tilknytning til eksisterende bebyggelse.
Enkeltstående  

 husstandsmøller er undtaget fra cirkulærets krav om opstilling i  

 grupper og krav om afstande til nabobeboelse.
De er ligeledes undtaget for  

 kravet om at der kun må meddeles landzonetilladelse på grundlag  

 af en forudgående planlægning.
Ansøgning om landzonetilladelse til opstilling af  

 en husstandsmølle skal således behandles på baggrund af en  

 konkret vurdering af de stedlige forhold ud fra de hensyn  

 landzonebestemmelserne skal varetage.
Husstandsmøller er ligesom de  

 større vindmøller omfattet af kravet om størst mulig  

 hensyntagen til omgivelserne.
 Miljø- og Energiministeriet har udarbejdet en  

 vejledning til cirkulæret der gennemgår reglerne for opstilling  

 af vindmøller nærmere37) .
Der bør i en landzonetilladelse til  

 vindmøller blandt andet stilles vilkår om at møllen inkl.  

 fundamenter fjernes uden udgifter for det offentlige når den har  

 været ude af drift i 1 år.
Erstattes en landzonetilladelse af en  

 lokalplan med bonusvirkning, bør lokalplanen indeholde tilsvarende  

 vilkår.
 Landzonetilladelse til vindmøller der er omfattet  

 af VVM-pligt, kan først meddeles når der er udarbejdet  

 retningslinier i regionplanen med tilhørende VVM-redegørelse,  

 og disse retningslinier er endeligt vedtaget.
 Opmærksomheden henledes endvidere på  

 Miljø- og Energiministeriets bekendtgørelse om støj fra  

 vindmøller.
2.6.4 Antennemaster Opstilling af antenneanlæg som er omfattet af  

 planlovens § 36, stk. 1, nr. 8 kræver ikke landzonetilladelse.
Antennesystemer til mobil radiokommunikation (telemaster)  

 er ikke omfattet af planlovens § 36. Der kræves således  

 tilladelse til såvel opstilling af antennemaster som opsætning af  

 mobilantenner på eksisterende konstruktioner i landzonen.
Dette  

 gælder også hvis mobilantenner opsættes på  

 konstruktioner der ikke i sig selv kræver landzonetilladelse, som fx  

 elmaster og driftsbygninger til landbruget.
Efter praksis bør nye antennemaster så vidt  

 muligt placeres i bymæssig bebyggelse af hensyn til at friholde det  

 åbne land for nye tekniske anlæg.
Placering af antennemaster  

 bør helt undgås i områder der i regionplanlægningen  

 er udpeget som særligt værdifulde landskabsområder,  

 herunder kystområder.
I det åbne land bør nye master så vidt  

 muligt placeres i tilknytning til eksisterende høje bygningselementer  

 i området.
Det samme gælder masteplaceringer i sårbare  

 byområder, landsbyer m.v.
Ved landskabeligt skæmmende placeringer  

 af master skal ansøgeren godtgøre   om nødvendigt ved  

 uvildig dokumentation   at det ikke er muligt at opnå  

 tilnærmelsesvis samme kommunikationsdækning ved en mindre  

 skæmmende placering. (Se NKO nr. 87, 1996, om opstilling af  

 antennemaster i det åbne land).
 Nye antenner bør så vidt muligt anbringes  

 på eksisterende master eller på andre høje  

 bygningselementer i området.
 IT- og Forskningsministeriets lov om etablering og  

 fælles udnyttelse af master til radiokommunikationsformål giver  

 med få undtagelser landzonemyndigheden mulighed for at påbyde  

 adgang til fælles udnyttelse af master til  

 radiokommunikationsformål og om fælles udnyttelse af  

 tilhørende bygninger på jorden, jf. lovens § 3.
 I den konkrete vurdering af en ansøgning om  

 opstilling af nye master bør det derfor indgå om der kan ske  

 fælles udnyttelse af eksisterende master hos andre operatører,  

 eller om antennen kan opsættes på eksisterende bygninger eller  

 andre høje konstruktioner (herunder siloer, elmaster og  

 vindmøller) inden for operatørens søgeområde.  

 Muligheden for at meddele påbud om fælles udnyttelse bør  

 ikke medføre at der opsættes antennesystemer på elmaster  

 eller vindmøller som inden for den nærmeste årrække  

 forventes bortsaneret.
 Hvis der ikke findes mulighed for fælles udnyttelse,  

 og masten i øvrigt kan opstilles i overenstemmelse med den  

 sammenfattende fysiske planlægning, bør landzonemyndigheden  

 normalt stille vilkår om at antennemasten stilles til rådighed  

 for andre antenneformål og operatører mod rimelig betaling,  

 afskærmes med beplantning for så vidt angår nederste  

 mastedel og tilhørende bygning på jorden, nedtages senest 1  

 år efter endt brug til det formål, der er givet tilladelse  

 til.
2.6.5 Andre tekniske  

 anlæg Byggeri som i bygningsreglementet er fritaget for krav om  

 byggetilladelse, og som etableres til brug for offentlige trafik- og  

 forsynings- eller varslingsanlæg eller radio- og tv-modtagelse, er  

 undtaget fra kravet om landzonetilladelse, jf. § 36, stk. 1, nr. 8.
 Offentlige trafik- og forsyningsanlæg omfatter fx  

 veje, baner, broer, transformatorstationer, elmaster samt pumpestationer og  

 trykforøgeranlæg for vand- og afløbssystemer.  

 Varslingsanlæg omfatter fx Beredskabsstyrelsens sireneanlæg.  

 Anlæg til radio- og tv-modtagelse omfatter såvel privatejede som  

 offentligt ejede anlæg, mens master til mobil radiokommunikation  

 (telemaster) derimod ikke er omfattet af bestemmelsen.
 En række af disse anlæg vil være  

 behandlet i regionplanlægningen (VVM-redegørelse) og vil i mange  

 tilfælde være lokalplanpligtige.
De jordarbejder der er nødvendige for etablering af  

 vej- og baneanlæg kræver ikke landzonetilladelse.
Derimod er  

 støjvolde som etableres i tilknytning til vej- og jernbaneanlæg,  

 ændret anvendelse der kræver tilladelse. (Se NKO nr. 75, 1995, om  

 Hillerødmotorvejens forlængelse).
 Ændret anvendelse af et ubebygget areal, fx  

 nyindretning af anlæg til affaldsdeponering, oplagspladser såsom  

 jorddeponier, o. lign. kræver tilladelse efter § 35, stk. 1.
Efter praksis kan også midlertidig deponering af ren  

 jord på landbrugsarealer være ændret anvendelse der  

 kræver landzonetilladelse.
Hvorvidt der er tale om en ændret  

 anvendelse afhænger især af deponeringens omfang, men også  

 af hovedformålet og tidshorisonten.
2.6.6 Rodzoneanlæg Efter miljøbeskyttelsesloven er en mulig  

 spildevandsløsning i det åbne land at opføre  

 rodzoneanlæg, herunder pilerenseanlæg.
Hvis anlægget  

 opføres som led i en større udstykning til boligformål  

 m.v., bør der reserveres et areal til anlægget i  

 lokalplanen.
 Etablering af rodzoneanlæg i landzone kræver  

 landzonetilladelse, idet der er tale om en ændret anvendelse til  

 renseanlæg.
2.6.7 Søer Etablering af en kunstig sø betragtes som en  

 ændret anvendelse som kræver landzonetilladelse, medmindre  

 søen er erhvervsmæssigt nødvendig som led i ejendommens  

 udnyttelse som landbrugsejendom.
Er søens areal under 2.500  

 m2 kan søen endvidere etableres uden tilladelse efter  

 landbrugsloven38) .
 Formålet med etableringen af kunstige søer  

 varierer fra rent erhvervsmæssige formål (fx andeopdræt)  

 til rekreative formål (oftest med henblik på jagt eller fiskeri),  

 men kan også etableres af landskabelige hensyn eller efter ønske  

 om naturgenopretning.
 Det kræver ikke landzonetilladelse at afbryde  

 pumpningen i et inddæmmet område.
Hensigtsmæssigt anlagte søer kan blive et  

 værdifuldt indslag i landskabet.
Ved afgørelsen af om der  

 bør meddeles tilladelse til etablering af en sø, skal der  

 imidlertid lægges vægt på om søen vil være i  

 strid med planlægningen for området, herunder særligt  

 beskyttelsen af natur- og kulturhistoriske interesser.
Der bør udvises betydelig tilbageholdenhed hvor  

 søen ønskes etableret i store sammenhængende  

 vådområder eller i ådale eller langs åer med  

 særlige beskyttelseshensyn.
Etableringen af søer vil endvidere  

 ofte være omfattet af naturbeskyttelsesloven som følge af  

 beliggenhed nær ved åer, vådområder m.v.
Genskabelsen af søer kan ligeledes være et  

 værdifuldt indslag i landskabet og vil ofte blive gennemført som  

 et naturgenopretningsprojekt efter naturbeskyttelsesloven.
Det er imidlertid  

 vigtigt at det i forbindelse med landzoneadministrationen nøje  

 vurderes om et projekt til genskabelse af en sø strider mod  

 planlægningen for området eller mod hensynet til  

 naturinteresserne. (Se NKO nr. 41, 1994, om anlæg af søer  

 særligt til fiskeri (put and take).
2.7 Rekreative  

 formål Anlæg til rekreative formål søges ofte  

 placeret i naturskønne områder og ofte nær kysterne.  

 Opmærksomheden henledes derfor på § 35, stk. 3, idet der for  

 arealer i kystnærhedszonen gælder at der kun må meddeles  

 tilladelse efter § 35, stk. 1, hvis det ansøgte har helt underordnet  

 betydning i forhold til de nationale planlægningsinteresser i  

 kystområderne.
2.7.1 Rekreative parceller Der bør ikke meddeles tilladelse til udstykning med  

 henblik på fx jagt, ophold og lignende private rekreative formål.  

 Det gælder uanset at der ikke søges om tilladelse til  

 bebyggelse.
Udstykninger til rekreative parceller ønskes ofte  

 foretaget i områder hvor de landskabelige og rekreative interesser er  

 store, og de kan medføre en belastning af landskabet i form af  

 hegning, opstilling af skilte, beplantning og terrænændringer  

 m.v.
Udstykningerne vil endvidere kunne forårsage  

 landbrugsmæssige ulemper i form af gene for en rationel landbrugsdrift  

 og for fremtidige strukturomlægninger.
Moseområder, heder, strandenge, mindre  

 skovområder, særligt kuperede partier, m.v., som ikke er i  

 intensiv drift, har altid været en værdifuld bestanddel af det  

 danske landskab.
En udstykning af sådanne arealer i selvstændigt  

 matrikulerede ejendomme vil være i strid med landzonebestemmelsernes  

 formål.
2.7.2 Ferieformål Ferielejligheder Nyindretning af ferielejligheder på  

 landbrugsejendomme og andre ejendomme i landzone kræver  

 landzonetilladelse.
 Ansøgninger om at opdele eksisterende  

 overflødiggjorte driftsbygninger på landbrugsejendomme i et  

 mindre antal ferielejligheder bør imødekommes, medmindre  

 planlægningsmæssige eller andre væsentlige interesser taler  

 afgørende imod.
 Forud for landzonetilladelse til etablering af  

 ferielejligheder i en overflødiggjort driftsbygning bør  

 landzonemyndigheden indhente en vejledende udtalelse fra Skov- og  

 Naturstyrelsen om hvor mange ferielejligheder der vil kunne gives  

 udlejningstilladelse til efter sommerhusloven.
Sommerhuslovens regler om erhvervsmæssig udlejning  

 har til stadighed været administreret meget restriktivt.
Praksis har  

 været at der typisk ikke vil blive give tilladelse til mere end 10  

 ferielejligheder i en overflødiggjort driftsbygning.
Det er i alle  

 tilfælde en forudsætning at ejeren bor på ejendommen.  

 Udlejningstilladelse, der meddeles af Skov- og Naturstyrelsen,  

 forudsætter normalt forudgående landzonetilladelse.
 Med hensyn til ibrugtagning af overflødiggjorte  

 boliger (fx medhjælperboliger) til ferieformål kræver dette  

 efter planlovens § 36, stk. 1, nr. 10, ikke landzonetilladelse, idet der er  

 tale om en helårsboligs overgang til anvendelse som fritidsbolig.  

 Tilsvarende kræver bondegårdsferie, jf. sommerhuslovens § 1, stk.  

 2, hvor ejerfamilien "rykker sammen" i stuehuset, heller ikke  

 landzonetilladelse.
Andre ferieformål Udstykning, opførelse og ibrugtagning af bebyggelse  

 til hytter, vandrehjem o.lign. kræver landzonetilladelse.
Ved  

 afgørelsen bør der bl.a. lægges vægt på  

 naturbeskyttelsesmæssige hensyn, regionale friluftsstrategier samt  

 behovet for nærhed til offentlig trafikforsyning, bysamfund,  

 stisystemer m.v.
 Ibrugtagning af arealer til koloni- og nyttehaver,  

 campingplads og afholdelse af en lejr i en periode på over 6 uger  

 kræver ligeledes landzonetilladelse.
Nye campingpladser bør så vidt muligt  

 lokaliseres uden for kystnærhedszonen og ved eksisterende bysamfund  

 eller større ferie-/fritidsanlæg.
Udvidelser skal ligeledes  

 begrundes efter sammenhængende turistpolitiske overvejelser.
Etablering  

 af en campingplads kan udløse lokalplanpligt, jf.
NKO nr. 7, 1993 om  

 lokalplanpligt.
Der kræves ikke landzonetilladelse til etablering af  

 en primitiv lejrplads med ganske få telte hvis der alene er tale om  

 lejlighedsvis teltslagning af midlertidig karakter på en mindre del af  

 en ejendom der i øvrigt anvendes til andre formål.
Det  

 gælder uanset om der betales et mindre vederlag for benyttelsen, og  

 uanset om der gives adgang til ejendommens toilet m.v.
Bade- og bådebroer Opmærksomheden henledes på at  

 Trafikministeriet ved bekendtgørelse om bade- og bådebroer
har bemyndiget amtsrådet til at imødekomme eller afslå  

 ansøgninger om tilladelse til på søterritoriet at  

 anbringe visse mindre bade- og bådebroer.
Etableringen af  

 landforbindelsen til sådanne mindre bade- og bådebroer der er  

 udført efter retningslinierne i cirkulære om bade- og  

 bådebroer, forudsætter ikke landzonetilladelse efter  

 planloven.
Idrætsanlæg Tennisbaner, fodboldanlæg, lystbådehavne,  

 svømmehaller o.lign. bør som udgangspunkt placeres i byzone.  

 Golfbaner, motocross- og skydebaner placeres derimod typisk i landzone, bl.a.  

 for at hindre støjgener.
Hvis arealerne vil kunne genanvendes til  

 jordbrugsmæssige formål, vil der normalt efter landbrugsloven  

 blive stillet vilkår om tilbageførsel til jordbrugsmæssig  

 drift ved ophør af anlæggets brug.
Ved placering af rideskoler, paintball-baner,  

 klatrevægge, put and take fiskeri og andre idrætsanlæg i  

 landzone kræves en landzonetilladelse.
Der bør lægges  

 vægt på at søge anlægget placeret så nær  

 ved brugerkredsen som muligt, dog under iagttagelse af landskabelige og  

 miljømæssige hensyn m.v.
 Etablering af større idrætsanlæg, som  

 fx golfbaner, skydebaner og motocrossbaner, kan udløse  

 lokalplanpligt.
Kapitel 3 Proces og procedurer 3.1 Modtagelse og behandling af  

 ansøgning Hovedreglen er, som behandlet under lovens § 34, at det er  

 amtsrådet der er landzonemyndighed - i hovedstadsområdet dog  

 Hovedstadens Udviklingsråd (HUR). I landsbyer der er entydigt  

 afgrænset i en kommuneplan, og i områder der er omfattet af en  

 offentligt bekendtgjort lokalplan, er det kommunalbestyrelsen der er  

 landzonemyndighed.
Modtagelse af ansøgning Uanset hvilken myndighed der har landzonekompetencen i en  

 konkret sag, kan sagen være begyndt ved at ansøgning er indsendt  

 enten til amtsrådet/HUR, til kommunalbestyrelsen, eller ved at  

 kommunalbestyrelsen i forbindelse med gennemgangen af en ansøgning om  

 byggetilladelse eller en byggeanmeldelse er blevet opmærksom på  

 at det påtænkte projekt forudsætter en  

 landzonetilladelse/anmeldelse.
Når kommunalbestyrelsen modtager ansøgning  

 om byggetilladelse, følger det af afsnit 1.8 i Bygningsreglement  

 1995 og afsnit 1.8 i Bygningsreglement for småhuse 1998 at  

 kommunalbestyrelsen skal påse at anden lovgivning, bl.a. planloven, er  

 overholdt.
Det samme gælder når der i henhold til  

 bygningsreglementet foretages anmeldelse af byggeri der kan  

 opføres uden byggetilladelse, fx driftsbygninger til en  

 landbrugsejendom, jf. kap. 1.6 og kap. 13 i Bygningsreglement 1995.39) Kommunalbestyrelsen har typisk 2 uger til at gøre  

 indsigelse efter modtagelse af en byggeanmeldelse der skal behandles efter  

 Bygningsreglement for småhuse 1998. I nogle større byggesager  

 der skal behandles efter Bygningsreglement 1995, og som ikke vedrører  

 landbrugsbyggeri, er der dog en frist på 4 uger.
Hvis der ikke  

 gøres indsigelser inden fristens udløb kan byggearbejdet  

 sættes i gang.
 Er kommunalbestyrelsen i tvivl om hvorvidt et anmeldt  

 byggeri er erhvervsmæssigt nødvendigt for den  

 pågældende ejendoms drift, skal sagen forelægges  

 landzonemyndigheden til vurdering.
Amtsrådet som landzonemyndighed Hvis en ansøgning om landzonetilladelse er blevet  

 indsendt til amtsrådet/HUR via kommunalbestyrelsen, bør  

 kommunalbestyrelsen i forbindelse med oversendelsen forholde sig til det  

 ansøgte projekt i det omfang projektet vedrører  

 lovområder, hvor kommunalbestyrelsen er myndighed.
Det kan fx  

 være det ansøgtes forhold til kommuneplanen, byggelovgivningen,  

 eller den del af miljølovgivningen der administreres af  

 kommunalbestyrelsen.
Dette bør dog ikke føre til at  

 oversendelsen til amtsrådet/HUR forsinkes væsentligt.
Hvis kommunalbestyrelsen vurderer at det  

 pågældende projekt forudsætter udarbejdelse af en  

 lokalplan, må kommunalbestyrelsen meddele ansøger  

 afgørelsen med klagevejledning, herunder oplyse om hvornår  

 kommunalbestyrelsen vil igangsætte udarbejdelsen af en lokalplan.
Da  

 udarbejdelse af en lokalplan medfører at landzonekompetencen  

 overgår til kommunalbestyrelsen, skal ansøgningen i dette  

 tilfælde ikke videresendes til amtsrådet/HUR.
Det vil derimod  

 være hensigtsmæssigt at orientere amtsrådet/HUR med en kopi  

 af kommunalbestyrelsens brev til ansøger.
 Hvis der foreligger et forslag til en lokalplan,  

 bør ansøger oplyses om at der ikke kan meddeles  

 landzonetilladelse før lokalplanen er endeligt vedtaget.
Amtsrådet/HUR skal ved sin behandling af sagen  

 navnlig tage hensyn til landzonebestemmelserne (og formålet med  

 bestemmelserne), den amtslige og kommunale planlægning samt  

 ansøgeren.
Amtsrådet/HUR har pligt til at virke for  

 regionplanlægningen.
Amtsrådet/HUR skal dog   uanset  

 regionplanlægningen   foretage en konkret vurdering af hver enkelt  

 ansøgning.
Kommunalbestyrelsen som landzonemyndighed Kommunalbestyrelsen skal ved sin behandling af en  

 ansøgning om landzonetilladelse tage de samme hensyn som  

 amtsrådet/HUR, jf. ovenfor.
Kommunalbestyrelsen skal herudover  

 også tage hensyn til kommuneplanlægningen.
Kommunalbestyrelsen  

 har pligt til efter planloven at virke for både  

 regionplanlægningen og kommuneplanlægningen.
 Ved behandlingen af en ansøgning om  

 landzonetilladelse skal kommunalbestyrelsen være opmærksom  

 på om sagen eventuelt skal fremsendes til amtsrådet/HUR med  

 henblik på screening/evt. udarbejdelse af regionplantillæg med  

 VVM-redegørelse inden der meddeles landzonetilladelse.  

 Kommunalbestyrelsen har i den forbindelse pligt til at medsende relevante  

 oplysninger om forhold der hører under kommunalbestyrelsens  

 kompetenceområde, og som kommunalbestyrelsen umiddelbart er i  

 besiddelse af.
Forholdet til anden lovgivning Landzonemyndigheden træffer alene afgørelse  

 vedrørende forhold omfattet af landzonebestemmelserne.
En  

 landzoneansøgning kræver derudover ofte tilladelse efter  

anden lovgivning.
Hvis et spørgsmål er detailreguleret efter  

 anden lovgivning som varetager hensyn der også varetages af  

 landzonebestemelserne, skal landzonemyndigheden lade særmyndighedens  

 vurdering af hensynet indgå ved afgørelsen af landzonesagen.  

 Landzonebestemmelserne indebærer i øvrigt ingen ændringer  

 i anden lovgivning, fx om udstykning, opførelse af ny bebyggelse og  

 ændret anvendelse af bestående bebyggelse og af ubebyggede  

 arealer i landzone.
Denne lovgivning finder derfor fuldt ud anvendelse  

 på forhold der tillades efter landzonebestemmelserne.
 Ansøgeren har selv ansvaret for at bestemmelserne i  

 anden lovgivning er overholdt, og må selv sørge for at indhente  

 andre nødvendige tilladelser.
 Da det i forbindelse med landzonetilladelser tillige ofte  

 er påkrævet med tilladelser efter bl.a. byggeloven,  

 naturbeskyttelsesloven, landbrugsloven, skovloven,  

 miljøbeskyttelsesloven eller vejlovgivningen, henstilles det dog til  

 landzonemyndigheden i videst muligt omfang at søge at  

 tilrettelægge adminitrationen med henblik på en samtidig  

 sagsbehandling.
Særligt i de tilfælde hvor der i  

 landzonetilladelsen skal foretages en afvejning af hensyn der også  

 indgår i behandlingen efter anden lovgivning, er det vigtigt at  

 sagsbehandlingen koordineres.
Som eksempel kan nævnes vejlovgivningen.  

 Trafikale hensyn indgår i vurderingen efter landzonebestemmelserne, men  

 der skal ofte også meddeles en tilladelse efter vejlovgivningen.
Hvis  

 det er samme myndighed der administrerer de to områder i den konkrete  

 sag, bør sagen afgøres samtidig efter begge love.
Men  

 også hvor amtsrådet/HUR er myndighed efter den ene lovgivning og  

 kommunalbestyrelsen efter den anden, bør sagerne koordineres.
 Når koordineringen er så væsentlig,  

 skyldes det at det vil være uholdbart at give tilladelse efter  

 planloven hvis der derefter skal gives afslag efter anden lovgivning.
 Samme forhold gør sig fx gældende i forholdet  

 mellem landzonebestemmelserne og naturbeskyttelseslovens bygge- og  

 beskyttelseslinier.
Nabohøring Ved behandling af ansøgninger skal  

 landzonemyndigheden være opmærksom på at naboer kan have en  

 så væsentlig interesse i sagens udfald at de efter  

 forvaltningsloven skal betragtes som parter som skal have lejlighed til at  

 udtale sig.
3.2 Formkrav m.v. til  

 landzoneafgørelser 3.2.1 Skriftlighed og underretning  

 - § 35, stk. 5 Ifølge planlovens § 35, stk. 5, skal  

 ansøgeren og kommunalbestyrelsen have skriftlig meddelelse om  

 afgørelser truffet efter § 35, stk. 1. I de tilfælde hvor  

 kommunalbestyrelsen er landzonemyndighed, skal amtsrådet/HUR have  

 skriftlig meddelelse om afgørelsen.
Afgørelsen skal begrundes i overensstemmelse med  

 forvaltningslovens regler herom.
Det betyder tillige at der i alle  

 afgørelser skal gives klagevejledning.
Det er vigtigt at begrundelsen indeholder en angivelse af  

 de faktiske og retlige forhold som landzonemyndigheden har lagt vægt  

 på ved afgørelsen.
Det er ikke nok generelt at henvise til  

 lovene, kommuneplanen eller regionplanen.
 Afgørelsen skal indeholde oplysning om  

 bestemmelserne i planlovens §§ 59 og 60.
En tilladelse skal indeholde oplysning om, 3.2.2 Offentliggørelse - § 35, stk.  

 7 Tilladelser efter § 35, stk. 1, skal  

 offentliggøres, jf. planlovens § 35, stk. 7.
 Manglende offentliggørelse medfører en  

 suspendering af klagefristen og vil efter omstændighederne kunne  

 medføre erstatningsansvar for landzonemyndigheden.
 Offentliggørelse kan undlades hvis tilladelsen er i  

 overensstemmelse med en offentligt bekendtgjort lokalplan, jf. planlovens §  

 35, stk. 7, 2. pkt.
3.2.3 Fastsættelse af vilkår - §  

 55 Det følger af almindelige forvaltningsretlige  

 grundsætninger og indirekte af planlovens § 55 at tilladelser efter §  

 35, stk. 1, kan betinges.
Dette sker ved at fastsætte vilkår der  

 tinglyses på ejendommen.
 Hvilke vilkår der lovligt kan stilles, er ikke  

 angivet i planloven, men det følger af almindelige forvaltningsretlige  

 regler at et vilkår skal være begrundet i hensyn der kan  

 varetages efter den pågældende lov, og at vilkårene skal  

 stå i et rimeligt forhold til afgørelsen.
 Vilkår er bindende for andre indehavere af  

 rettigheder over ejendommen, uanset hvornår deres ret er stiftet.
Rammerne for hvilke vilkår der kan stilles, skal  

 således ses i lyset af formålet med landzonebestemmelserne og i  

 øvrigt vurderes i forhold til beslægtet lovgivning.
Der  

 bør ikke i landzonetilladelser stilles vilkår om forhold som  

 mere præcist kan fastsættes efter anden lovgivning.
Det  

 gælder fx tilladelser vedrørende forhold som også er  

 behandlet efter landbrugs-, naturbeskyttelses- eller  

 miljølovgivningen.
 Landzonemyndigheden vil dog kunne supplere eller stramme  

 vilkår stillet efter beslægtet lovgivning, men det skal i  

 så tilfælde være begrundet i landzonebestemmelseres andre  

 formål.
 Således vil hensynet til bevarelsen af landskabelige  

 værdier kunne betinge opstillingen af vilkår om en særlig  

 beliggenhed og udformning af en ny bebyggelse, om at udendørs oplag  

 ikke må finde sted eller om beplantning og hegning omkring  

 skæmmende anlæg m.v.
Tilsvarende vil en ny bebyggelse eller anvendelse af  

 bestående bygninger eller arealer der må antages at ville  

 foregribe eller stride mod kommende planlægning, kunne gøres  

 midlertidig.
Fx således at tilladelsen kun er gældende et bestemt  

 antal år, eller så længe den pågældende  

 person/firma ejer ejendommen og driver virksomhed derfra.
I forbindelse med en ansøgning kan der kun stilles  

 vilkår om fjernelse af bygninger m.v. når nedrivningen har  

 direkte relation til det ansøgte.
Blandt andet kan der  

 fastsættes vilkår om at fx vindmøller, telemaster og  

 gylletanke nedtages når disse ikke har været i brug i en  

 længere periode.
Efter praksis er det muligt at stille vilkår om  

 at vindmøller og telemaster nedtages senest 1 år efter endt  

 brug.
 Endelig kan der i tilfælde hvor tilladelsen er  

 særligt begrundet i ansøgerens forhold være grund til at  

 meddele tilladelsen som en personlig tilladelse for ansøgeren, fx ved  

 en pensionists ansøgning om tilladelse til helårsbeboelse i et  

 sommerhus beliggende i landzone.
Landzonemyndigheden søger for at vilkårene  

 tinglyses på ejendommen.
Omkostningerne ved tinglysningen  

 påhviler ejeren, jf. planlovens § 55, 2. pkt.
 Der er udpantningsret for det udlagte beløb.
3.2.4 Forældelse - § 56,  

 stk. 1 I henhold til planlovens § 56, stk. 1, bortfalder en  

 tilladelse efter § 35, stk. 1, hvis den ikke er udnyttet inden 3 år  

 efter at den er meddelt. 3-årsfristen regnes i tilfælde af en  

 eventuel klagebehandling fra datoen for den endelige afgørelse.
Udnyttelsen af en landzonetilladelse må  

 således - hvis den ikke skal forældes   påbegyndes inden  

 3-årsfristen udløber.
Det er samtidig en forudsætning at  

 et tilladt byggearbejde fortsættes i sædvanligt tempo, og at der  

 ikke er et langt ophold i byggeriet.
 Ifølge planlovens § 56 bortfalder en hidtidig ret  

 til en udnyttelse af en ejendom som ville kræve tilladelse efter § 35,  

 stk. 1, når retten ikke har været udnyttet i 3 på hinanden  

 følgende år.
 Hvis retten til at udnytte en ejendom hviler på en  

 landzonetilladelse, og udnyttelsen er påbegyndt, så bortfalder  

 retten ikke på grund af ophold i udnyttelsen, medmindre dette er  

 fastsat som vilkår i det konkrete tilfælde.
3.3 Håndhævelse og  

 tilsyn - § 51 Landzonemyndigheden skal påse at der ikke findes  

 ulovlige forhold efter planlovens §§ 35 og 36 på en ejendom i landzone,  

 jf. planlovens § 51, stk. 1 og 2. Ligeledes gælder at  

 landzonemyndigheden skal påse overholdelsen af de regler der er fastsat  

 for administrationen af §§ 35 og 36 i landsplandirektiver (planlovens §  

 3).
 Hvis kommunalbestyrelsen får kendskab til et  

 ulovligt forhold, skal dette indberettes til amtsrådet/HUR i  

 tilfælde hvor disse er landzonemyndighed, jf. planlovens § 51, stk.  

 3.
 Landzonemyndigheden skal endvidere påse at  

 påbud og forbud efter landzonebestemmelserne efterkommes, og at  

 vilkår fastsat i tilladelser overholdes, jf. § 51, stk. 4.
 Samtidig har landzonemyndigheden pligt til at foranledige  

 et ulovligt forhold lovliggjort, medmindre forholdet er af underordnet  

 betydning, jf. planlovens § 51, stk. 5.
 Der henvises i øvrigt til Bygge- og Boligstyrelsen  

 og Planstyrelsens fælles vejledning om fremgangsmåden i sager om  

 håndhævelse af plan- og byggelovgivningen.
3.4 Klageregler - §  

 58-62 Bestemmelser om klage og søgsmål i forhold  

 til planloven findes i lovens §§ 58-62.
3.4.1 Klagemyndighed - §  

 58 Naturklagenævnet er klagemyndighed efter planlovens  

 § 58, stk. 1. Nævnets afgørelser er endelige og kan ikke  

 påklages til hverken miljø- og energiministeren eller anden  

 administrativ myndighed, jf. § 58, stk. 3.
3.4.2 Hvad kan  

 påklages? En klage over en landzoneafgørelse kan angå  

 både retlige spørgsmål og  

 skønsspørgsmål.
Det vil sige at Naturklagenævnet  

 kan vurdere både om afgørelsen er lovlig, og om den er  

 hensigtsmæssig og rimelig på baggrund af den gældende  

 lovgivning.
Nævnet kan i den forbindelse også vurdere om  

 procedure- og kompetenceregler er overholdt, samt om afgørelsen er  

 truffet i overensstemmelse med de almindelige forvaltningsretlige regler,  

 forvaltningsloven og offentlighedsloven.
 Det er et retligt spørgsmål om betingelserne  

 i planlovens § 37, stk. 1, for at tage en overflødiggjort  

 landbrugsbygning i brug til andet erhvervsformål uden  

 landzonetilladelse, er opfyldt.
Der kan ikke klages til Naturklagenævnet over en  

 kommunalbestyrelses eller et amtsråds/HUR s udøvelse af  

 tilsynspligten efter planlovens § 51, jf.
NKO nr. 27, 1994 om udøvelse  

 af tilsynspligt.
Efter § 58 er det alene "afgørelser" der  

 kan påklages, og denne bestemmelse må anses for  

 udtømmende.
Derimod fører de almindelige kommunale  

 tilsynsmyndigheder tilsyn med om kommunalbestyrelser og amtsråd/HUR  

 overholder deres offentligretlige pligter efter lovgivningen.
Det tilsyn som  

 de kommunale tilsynsmyndigheder udøver, er et retligt tilsyn.
De  

 kommunale tilsynsmyndigheder kan ikke tage stilling til om  

 amtsrådenes/HUR s dispositioner er rimelige eller  

 hensigtsmæssige.
 De kommunale tilsynsmyndigheder er de for hvert amt  

 nedsatte tilsynsråd og Indenrigsministeriet, jf. lov om kommunernes  

 styrelse og lov om Hovedstadens Udviklingsråd.
3.4.3 Hvem kan klage? - § 59 Efter planlovens § 59 er de klageberettigede dels  

 miljø- og energiministeren og dels enhver med retlig interesse i  

 sagens udfald.
Ikke blot enkeltpersoner kan klage.
I praksis er også  

 organisationer og foreninger med lokalt tilhørsforhold til det  

 pågældende område klageberettigede.
Klageberettiget er også landsdækkende  

 organisationer og foreninger der som hovedformål har beskyttelsen af  

 natur og miljø eller varetagelsen af væsentlige brugerinteresser  

 inden for arealanvendelsen.
Det er dog en forudsætning at foreningen  

 eller organisationen har vedtægter eller love som dokumenterer dens  

 formål, og at foreningen eller organisationen repræsenterer  

 mindst 100 medlemmer, jf. planlovens § 59, stk. 2.
Det er Naturklagenævnet som klagemyndighed der  

 afgør spørgsmål om klageberettigelse.
Landzonemyndigheden  

 har derfor pligt til at videresende enhver modtaget klage til  

 Naturklagenævnet, men kan ved videreforsendelsen udtale sig om sin  

 vurdering af spørgsmålet.
3.4.4 Klagefrist - § 60, stk.  

 1 Afgørelser efter planloven kan påklages inden  

 4 uger efter afgørelsen er meddelt til klageren, jf. planlovens § 60,  

 stk. 1.
Klagen skal være skriftlig.
Klager modtaget som  

 elektronisk post eller per telefax anses også som skriftligt  

 indgivet.
Er afgørelsen offentligt bekendtgjort, regnes  

 klagefristen altid fra offentliggørelsen.
Hvis klagefristen  

 udløber på en lørdag eller en helligdag, forlænges  

 fristen til den følgende hverdag.
 En klage anses for rettidigt indgivet hvis den er modtaget  

 af klagemyndigheden inden for klagefristen.
3.4.5 Indbringelse af en klage - § 60, stk.  

 2 Klage over landzonemyndighedens afgørelser efter  

 landzonebestemmelserne - § 35, stk. 1 - skal indgives til den myndighed der  

 har truffet afgørelsen, jf. planlovens § 58, stk. 1, nr. 1, og § 60  

 stk. 2.
Landzonemyndigheden skal videresende klagen til  

 Naturklagenævnet (Frederiksborggade 15, 1360 København K) inden  

 for en rimelig tidsperiode.
Den påklagede afgørelse  

 vedlægges sammen med det materiale der er indgået i sagens  

 bedømmelse, jf. planlovens § 60, stk. 2.
I sagen der sendes til Naturklagenævnet, skal  

 ejendommens matrikelbetegnelse være oplyst.
Desuden bør relevant  

 plan- og kortmateriale vedlægges samt en redegørelse for det  

 ansøgtes forhold til region-, kommune- og eventuel  

 lokalplanlægning.
 Hvis sagsforløbet ikke tydeligt fremgår af  

 sagens akter, bør landzonemyndigheden redegøre herfor.  

 Endvidere bør landzonemyndigheden tage stilling til eventuelle nye  

 argumenter eller oplysninger fra klageren og kan i øvrigt  

 fremsætte bemærkninger til klagen.
 Landzonemyndigheden skal sende klageren en kopi af brevet  

 til Naturklagenævnet.
 Klager over kommunalbestyrelsens afgørelse efter §  

 37, stk. 1, er et retligt spørgsmål som skal indgives direkte  

 til Naturklagenævnet.
3.4.6 Opsættende virkning - § 60, stk.  

 4 En landzonetilladelse efter § 35, stk. 1, må ikke  

 udnyttes før klagefristens udløb, jf. planlovens § 60, stk. 4,  

 1. pkt.
Det vil sige tidligst 4 uger efter at afgørelsen er meddelt  

 den klageberettigede (modtaget med posten).
 I de tilfælde hvor afgørelsen bliver  

 offentliggjort, beregnes klagefristen fra den offentlige  

 bekendtgørelse, uanset om der tillige er sendt særskilt  

 meddelelse til en klageberettiget før  

 offentliggørelsestidspunktet.
 Rettidig klage over en landzoneafgørelse efter  

 planlovens § 58, stk. 1, nr. 1, har opsættende virkning, medmindre  

 Naturklagenævnet konkret bestemmer andet, jf. planlovens § 60, stk. 4,  

 2. pkt.
Rettidig klage over retlige spørgsmål efter  

 planlovens § 58, stk. 1, nr. 4, har ikke umiddelbart opsættende  

 virkning, men Naturklagenævnet kan beslutte at tillægge klagen  

 over afgørelsen opsættende virkning.
Hvis et bygge- eller  

 anlægsarbejde er iværksat, kan Naturklagenævnet endvidere  

 påbyde dette standset, jf. planlovens § 60, stk. 3.
3.4.7 Underretning - § 60, stk.  

 5 I landzonesager hvor klagen er indgivet til
landzonemyndigheden, skal den pågældende 1. instans straks  

 underrette den der har modtaget en tilladelse, om klagen, jf. planlovens §  

 60, stk. 5,   

 2. pkt.
 Den pågældende er part i klagesagen og har  

 derfor ret til at gøre sig bekendt med og udtale sig om sagen  

 før den afgøres, jf. forvaltningslovens kapitel 5, navnlig §§  

 19 og 21.
 Parten har desuden krav på at blive orienteret om  

 eventuelle faktiske oplysninger som parten ikke kan anses for at vide  

 indgår i behandlingen af sagen.
 I sager hvor klagen sendes direkte til  

 Naturklagenævnet, vil nævnets sekretariat indhente en udtalelse  

 fra kommunalbestyrelsen/amtsrådet/HUR og samtidig bede myndigheden om  

 at underrette den pågældende.
3.4.8 Søgsmål - § 62, stk.  

 1 Landzonemyndighedens afgørelser kan indbringes for  

 domstolene.
Det er ikke nogen betingelse at sagen har været indbragt  

 for Naturklagenævnet.
Hvis en sag ønskes anlagt ved domstolen skal dette  

 efter planlovens § 62, stk. 1, ske inden 6 måneder fra  

 afgørelsen er meddelt.
Hvis der er udfærdiget offentlig  

 bekendtgørelse, regnes søgsmålsfristen fra  

 bekendtgørelsen.
3.4.9 Klagevejledning - § 35,  

 stk. 6 og stk. 8 Efter planlovens § 35, stk. 6, skal en afgørelse  

 efter § 35, stk. 1, indeholde oplysning om bestemmelserne i §§ 59 og 60  

 (klageberettigelse, klagefrist og klagens indgivelse, herunder om  

 opsættende virkning af klagen), og efter planlovens § 35, stk. 8, skal  

 offentliggørelse af en tilladelse efter stk. 1 indeholde tilsvarende  

 oplysninger.
 Kravet om oplysning om klagereglerne er opfyldt når  

 indholdet af bestemmelserne er indskrevet i selve afgørelsen eller  

 medsendt som bilag til afgørelsen i form af en klagevejledning.
 Udover de nævnte bestemmelser i § 35, stk. 6 og 8,  

 indeholder planloven ikke særlige bestemmelser om klagevejledning.
Klagevejledningen skal indeholde oplysning om, ·  

 	hvem der kan klage ·  

 	eventuel opsættende virkning ·  

 	at klagen skal indgives skriftligt ·  

 	angivelse af klageinstans og hvem klagen skal sendes til ·  

 	klagefristens længde ·  

 	at klagen skal være modtaget inden klagefristens udløb.
 Klagevejledningen skal endvidere oplyse om  

 søgsmålsfristen i planlovens § 62, stk. 1, jf.  

 forvaltningslovens § 26.
Relevant lovgivning og litteratur Alle love, bekendtgørelser, cirkulærer og  

 visse vejledninger kan findes på www.retsinfo.dk Love Planloven, jf. lovbekendtgørelse nr. 518 af 11.  

 juni 2000 af lov om planlægning, med senere ændringer til  

 forskriften. (Miljø- og Energiministeriet).
 Naturbeskyttelsesloven, jf. lovbekendtgørelse nr.  

 835 af 1. november 1997 af lov om naturbeskyttelse, med senere  

 ændringer til forskriften. (Miljø- og Energiministeriet).
 Miljøbeslyttelsesloven, jf.  

 lovbekendtgørelse nr. 753 af 25. august 2001 af lov om  

 miljøbeskyttelse, med senere ændringer til forskriften.  

 (Miljø- og Energiministeriet).
 Skovloven, jf. lovbekendtgørelse nr. 959 af 2.  

 november 1996 af skovloven, med senere ændringer til forskriften.  

 (Miljø- og Energiministeriet).
 Lov nr. 439 af 1. juni 1994 om ændring af lov om  

 planlægning og lov om naturbeskyttelse (Beskyttelse af  

 kystområderne), med senere ændringer til forskriften.  

 (Miljø- og Energiministeriet).
 Sommerhusloven, jf. lovbekendtgørelse nr. 920 af  

 22. december 1989 af lov om sommerhuse og campering m.v., med senere  

 ændringer til forskriften.(Miljø- og Energiministeriet).
 Råstofloven, jf. lovbekendtgørelse nr. 569 af  

 30. juni 1997 af lov om råstoffer, med senere ændringer til  

 forskriften. (Miljø- og Energiministeriet).
 Lov nr. 354 af 2. juni 1999 om Hovedstadens  

 Udviklingsråd.(Miljø- og Energiministeriet).
 Jagt- og vildtforvaltningsloven, jf.  

 lovbekendtgørelse nr. 114 af 28. januar 1997 af lov om jagt og  

 vildtforvaltning. (Miljø- og Energiministeriet).
 Lov nr. 429 af 10. juni 1997 om regionale faglige  

 kulturmiljøråd, med senere ændringer til forskriften.  

 (Miljø- og Energiministeriet).
 Landbrugssloven, jf. lovbekendtgørelse nr. 598 af  

 15. juli 1999 af landbrugsloven.   

 (Ministeriet for Fødevarer, Landbrug og Fiskeri).
 Jordkøbsloven, jf. lovbekendtgørelse nr. 493  

 af 13. juni 1997 af  lov om offentlig fremskaffelse af jord til  

 jordbrugsmæssige formål m.m. , med senere ændringer til  

 forskriften. (Ministeriet for Fødevarer, Landbrug og Fiskeri).
 Udstykningsloven, jf. lovbekendtgørelse nr. 265 af  

 10. april 2000 af lov om udstykning og anden registrering i matriklen. (By-  

 og Boligministeriet).
 Byggeloven, jf. lovbekendtgørelse nr. 452 af 24.  

 juni 1998 af byggelov, med senere   

 ændringer til forskriften. (By- og Boligministeriet).
 Lov nr. 228 af 31. marts 2001 om ændring af  

 byggeloven. (By- og Boligministeriet).
 Lov nr. 212 af 30. marts 1999 om etablering og  

 fælles udnyttelse af master til radiokommunikationsformål m.v.  

 (IT- og Forskningsministeriet).
 Lov nr. 173 af 19. marts 2001 om udendørs hold af  

 svin. (Justitsministeriet).
Forvaltningsloven.
Lov nr. 571 af 19. december 1985, med  

 senere ændringer til forskriften. (Justitsministeriet).
Offentlighedsloven.
Lov nr. 572 af 19. december 1985 om  

 offentlighed i forvaltningen, med senere ændringer til forskriften.  

 (Justitsministeriet).
Lov om kommunernes styrelse.
Lovbekendtgørelse nr.  

 629 af 29. juni 2001.(Indenrigsministeriet).
Bekendtgørelser Bekendtgørelse nr. 877 af 10. december 1998 om  

 erhvervsmæssigt dyrehold, husdyrgødning, ensilage m.v., med  

 senere ændringer til forskriften. (Miljø- og  

 Energiministeriet).
 Bekendtgørelse nr. 12 af 3. januar 1992 om  

 pelsdyrfarme, med senere ændringer til forskriften. (Miljø- og  

 Energiministeriet).
 Bekendtgørelse nr. 782 af 1. november 1998 om  

 afgrænsning og administration af internationale  

 naturbeskyttelsesområder (EF-fuglebeskyttelsesområder,  

 EF-habitatområder og Ramsar-områder). (Miljø- og  

 Energiministeriet).
 Bekendtgørelse nr. 304 af 14. maj 1991 om  

 støj fra vindmøller. (Miljø- og Energiministeriet).
 Bekendtgørelse nr. 628 af 26. juli 1999 om  

 udstykningssager m.v. vedrørende landbrugsejendomme. (Ministeriet for  

 Fødevarer, Landbrug og Fiskeri).Bekendtgørelse nr. 511 af 18.  

 juni 1997 om regionale jordkøbsnævn.(Ministeriet for  

 Fødevarer, Landbrug og Fiskeri).
 Bekendtgørelse nr. 630 af 26. juli 1999 om  

 skovplantning på landbrugsejendomme. (Ministeriet for Fødevarer,  

 Landbrug og Fiskeri).
 Bygningsreglement for småhuse.Udfærdiget i  

 medfør af §§ 3, 5 og 16, stk. 3-4 i byggeloven, jf.  

 lovbekendtgørelse nr. 452 af 24. juni 1998. (By- og  

 Boligministeriet).
 Bygningsreglement 1995. Udfærdiget i medfør  

 af §§ 3, 5 og 16, stk. 4 i byggeloven, jf. lovbekendtgørelse nr. 357  

 af 3. juni 1993. (By- og Boligministeriet).
 Bekendtgørelse nr. 489 af 28. september 1981 om  

 bade- og bådebroer. (Trafikministeriet).
Cirkulærer Cirkulære nr. 14001 af 30. december 1997 om  

 regionplanlægning og landzoneadministration for anlæg til  

 intensiv husdyrproduktion, der må antages at påvirke  

 miljøet i væsentlig grad (VVM-pligtige anlæg) (til  

 amtsråd). (Miljø- og Energiministeriet).
 Cirkulære nr. 100 af 10. juni 1999 om  

 planlægning for og landzonetilladelse til opstilling af  

 vindmøller. (Miljø- og Energiministeriet).
 Cirkulære nr. 132 af 15. juli 1998 om  

 regionplanlægning og landzoneadministration for lavbundsarealer, der er  

 potentielt egnede som vådområder (til amtsråd).  

 (Miljø- og Energiministeriet).
 Cirkulære nr. 26 af 22. februar 2000 om  

 landbrugsloven. (Ministeriet for Fødevarer, Landbrug og Fiskeri).
 Cirkulære nr. 28 af 22. februar 2000 om varetagelsen  

 af de jordbrugsmæssige interesser under region-, kommune- og  

 lokalplanlægningen m.v. (Ministeriet for Fødevarer, Landbrug og  

 Fiskeri).
 Cirkulære nr. 13 af 31. januar 1984 om bade- og  

 bådebroer. (Trafikministeriet).
Vejledninger Vejledning om planlægning for og landzonetilladelse  

 til opstilling af vindmøller.
Vejledning nr. 39 af 7. marts 2001.  

 (Miljø- og Energiministeriet). www.retsinfo.dk Vejledning om regionplanlægning og  

 landzoneadministration for lavbundsarealer, der er potentielt egnede som  

 vådområder.
Vejledning nr. 133 af 15. juli 1998. (Miljø-  

 og Energiministeriet). www.retsinfo.dk Vejledning om vurdering af visse offentlige og private  

 anlægs indvirkning på miljøet.
Landsplanafdelingen,  

 Miljø- og Energiministeriet, 2001. Kan findes på  

 Landsplanafdelingens hjemmeside www.landsplanafdelingen.dk Vejledning om planlægning i kystområderne.  

 Landsplanafdelingen, Miljø- og Energiministeriet, 1995.
Lokalplanvejledning - Landsby med jordbrugsparceller.  

 Landsplanafdelingen, Miljø- og Energiministeriet, 2000. Kan findes  

 på Landsplanafdelingens hjemmeside www.landsplanafdelingen.dk Vejledning om skovloven.
Miljø- og  

 Energiministeriet, Skov- og Naturstyrelsen, 2000. Kan findes på Skov-  

 og Naturstyrelsens hjemmeside www.sns.dk Vejledning om 300 m strandbeskyttelses- og  

 klitfredningszone, Skov- og Naturstyrelsen, Miljø- og  

 Energiministeriet, 2000. Kan findes på Skov- og Naturstyrelsens  

 hjemmeside www.sns.dk Vejledning om administration af internationale  

 naturbeskyttelsesområder.
Skov- og Naturstyrelsen, Miljø- og  

 Energiministeriet, 2001. Kan findes på Skov- og Naturstyrelsens  

 hjemmeside www.sns.dk Bygge- og Boligstyrelsens vejledning nr. 130 af 31. juli  

 1995 om kommunalbestyrelsens lovgennemgang i byggesager. (By- og  

 Boligministeriet). www.retsinfo.dk Vejledning om matrikulære arbejder.
Vejledning nr.  

 46 af 18. april 2001. (By- og Boligministeriet).  www.retsinfo.dk Vejledning om fremgangsmåden i sager om  

 håndhævelse af plan- og byggelovgivningen.
Bygge- og  

 Boligstyrelsen samt Planstyrelsen, 1991.
Anden litteratur Jordbrugsparceller   en mulighed for hobbylandbrug.  

 Landsplanafdelingen, Miljø- og Energiministeriet, 2000. Kan findes  

 på Landsplanafdelingens hjemmeside www.landsplanafdelingen.dk Miljø- og Energiministeriets redegørelse til  

 Folketingets Miljø- og Planlægningsudvalg om landbrugsbyggeri i  

 det åbne land, 2000. Kan findes på Landsplanafdeligens hjemmeside  

 www.landsplanafdelingen.dk Overflødiggjorte landbrugsbygninger.
Miljø-  

 og Energiministeriet, Forskningscentret for Skov- & Landskab, 1999.
Landzoneadministrationen og den kommunale  

 byggesagsbehandling   En  undersøgelse i 6 kommuner.
By- og  

 Landsplanserien nr. 4, 1999. Miljø- og Energiministeriet,  

 Forskningscenter for Skov- og Landskab, 1999.
Anne Birte Boeck: Lov om Planlægning med  

 kommentarer.
Jurist- og Økonomforbundets Forlag, 1994.
Miljø- og Energiministeriet, den 25. oktober  

 2001 Niels Østergård /Susanne Herfelt 1)   ælder ikke for  

 sommerhuse i landzone.
Disse er reguleret af landzonebestemmelserne i  

 planlovens §§ 35 og 36.
Overførsel til byzone og sommerhusområde Overførsel af arealer fra landzone til byzone eller  

 sommerhusområde kan kun ske ved en lokalplan i henhold til planlovens §  

 15, stk. 2, og i overensstemmelse med region- og kommuneplanens  

 retningslinier for byudviklingen.
Lokalplanlægningen sikrer at den  

 ændrede anvendelse af arealet sker inden for rammerne af den  

 overordnede planlægning, og at offentligheden inddrages i  

 beslutningsprocessen.
 Planlovens § 15, stk. 3, stiller særlige krav til  

 indholdet i en lokalplan der overfører områder fra landzone til  

 byzone eller sommerhusområde.
 Det skal bemærkes at kommunalbestyrelserne ikke  

 må udlægge nye sommerhusområder inden for  

 kystnærhedszonen, jf. planlovens § 5 b, stk. 1, nr. 3.
Tilbageførsel til landzone Planlovens kapitel 10 indeholder nærmere  

 bestemmelser om tilbageførsel af arealer til landzone.
 Arealer kan tilbageføres fra byzone eller  

 sommerhusområde til landzone ved kommunalbestyrelsens beslutning hvis  

 det er i overensstemmelse med kommuneplanen, jf. planlovens § 45, stk. 1.  

 Byzonearealer som ikke forventes udnyttet inden for kommuneplanens  

 12-årige planperiode, bør overtages af kommunen eller  

 tilbageføres til landzone.
Efter § 45, stk. 2, kan kommunalbestyrelsen  

 tilbageføre et areal fra byzone eller sommerhusområde til  

 landzone hvis ejeren ansøger om det.
Det er dog en forudsætning  

 at arealet grænser op til landzone, og at tilbageførelsen i  

 øvrigt er ubetænkelig ud fra planlægningsmæssige  

 hensyn.
1.2 Krav om landzonetilladelse - § 35 § 35. I landzoner må der ikke uden tilladelse  

 fra landzonemyndigheden foretages udstykning, opføres ny bebyggelse  

 eller ske ændring i anvendelsen af bestående bebyggelse og  

 ubebyggede arealer, jf. dog §§ 36-38.
1.2.1 Hovedregel - § 35, stk. 1 Hovedreglen er at der i landzone ikke må foretages  

udstykning, opføres ny bebyggelse eller ske  

 ændring i anvendelsen af bestående bebyggelser og ubebyggede  

 arealer uden tilladelse fra landzonemyndigheden, jf. planlovens § 35, stk. 1.  

 (Om landzonemyndigheden, se afsnit 1.2.7).
Der er som udgangspunkt et krav om forudgående  

 tilladelse til alle ændringer i det bestående.
Loven indeholder  

 dog en række væsentlige undtagelser fra kravet om tilladelse, jf.  

 planlovens §§ 36 og 37. Disse undtagelser behandles særskilt i afsnit  

 1.3 og 1.4.
1.2.2 Definitioner Landzonebestemmelserne indeholder begreberne  

udstykning, bebyggelse og ændret anvendelse.
Udstykning Ved udstykning forstås at det registreres i  

 matriklen at arealer fraskilles én eller flere samlede faste ejendomme  

 og fremtidig udgør en ny samlet fast ejendom, jf. § 6 i  

 udstykningsloven.
Der kræves ikke tilladelse fra landzonemyndigheden  

 til andre matrikulære ændringer end udstykning, som fx  

arealoverførsler.
Arealoverførsler består i at  

 areal fraskilles en samlet fast ejendom og tillægges en anden  

 eksisterende samlet fast ejendom.
 En arealoverførsel kan ske uden landzonetilladelse,  

 også selv om et landzoneareal tillægges en ejendom i byzone eller  

 i et sommerhusområde.
 Hvis der ved arealoverførslen tilsigtes en  

 ændret anvendelse og/eller bebyggelse af det overførte areal,  

 kræver anvendelsen/bebyggelsen tilladelse efter landzonebestemmelserne.  

 Dette gælder dog ikke hvis anvendelsen og/eller bebyggelsen er undtaget  

 fra krav om landzonetilladelse efter §§ 36 eller 37.
 Det betragtes ikke i sig selv som en ændret  

 anvendelse at et areal overføres fra en landbrugsejendom til en  

 direkte tilgrænsende boligejendom hvis formålet er at benytte  

 arealet som have.
Planloven omhandler ikke sammenlægning af ejendomme  

 og ejendomsberigtigelse.
Landzonebestemmelserne har derfor ikke betydning for  

 arealmæssige strukturændringer i landbruget.
 Matrikelmyndigheden må ikke registrere en  

 arealoverførsel hvis formålet er ændret  

 anvendelse/bebyggelse som forudsætter landzonetilladelse før der  

 er meddelt tilladelse fra landzonemyndigheden, jf. udstykningslovens § 20 om  

 udstykningskontrollen i relation til anden lovgivning.
Bebyggelse Udtrykket bebyggelse skal efter landzonebestemmelserne  

 forstås på samme måde som efter § 2 i byggeloven.
Det vil  

 sige at bebyggelse ikke alene omfatter bygninger og mure, men  

 også andre faste konstruktioner og anlæg, eksempelvis  

 antennemaster, gylletank 2)   Bebyggelse der er  

 erhvervsmæssigt nødvendigt for en ejendoms drift som  

 landbrugsejendom, er imidlertid undtaget for landzonetilladelse, men  

 kræver tilladelse til beliggenhed og udformning hvis den opføres  

 uden tilknytning til de hidtidige bebyggelsesarealer.
 3)   Jf. § 4, stk. 6 og 7, og § 13, stk. 9,  

 i landbrugsloven samt bkg. om udstykningssager m.v. vedrørende  

 landbrugsejendomme.
 4)   Jf. § 7 a i landbrugsloven og § 1 i  

 cirkulære om varetagelsen af de jordbrugsmæssige interesser i  

 region-, kommune- og lokalplanlægningen m.v.
 5)   Se endvidere Vejledning om  

 administration af internationale naturbeskyttelsesområder.  

 Miljø- og Energiministeriet, Skov- og Naturstyrelsen, 2001.
 6)   Jf. cirkulære om  

 regionplanlægning og landzoneadministration for lavbundsarealer, der er  

 potentielt egnede som vådområder.
 7)   Se endvidere vejledning om  

 regionplanlægning og landzoneadministration for lavbundsarealer, der er  

 potentielt egnede som vådområder.
 8)   Jf. princippet i planlovens § 5 c om  

 planlægning til butiksformål.
 9)   Se endvidere § 2 i cirkulære om  

 varetagelsen af de jordbrugsmæssige interesser under region-, kommune-  

 og lokalplanlægningen m.v.
 10)   Vejledning om vurdering af visse  

 offentlige og private anlægs indvirkning på miljøet, VVM.  

 Miljø- og Energiministeriet, Landsplanafdelingen, 2001.
 12)   Jf. lov om ændring af lov om  

 planlægning og lov om naturbeskyttelse (Beskyttelse af  

 kystområderne).
13)   Se endvidere Vejledning om 300 m  

 strandbeskyttelses- og klitfredningszone.
Miljø- og Energiministeriet,  

 Skov- og Naturstyrelsen, 2000.
 14)   Jf. § 3 i lov om Hovedstadens  

 Udviklingsråd.
 15)   Efter landbrugslovens § 3, stk. 1,  

 kan notering i matriklen som landbrugsejendom foretages på ejendomme  

 på 2 ha eller derover, såfremt mindst 2 ha af ejendommens  

 jordtilliggende anvendes til landbrug, gartneri, herunder blomstergartneri,  

 frugtplantage, planteskole eller lignende jordbrugsvirksomhed.
 16)   Jf. kapitel 2 i skovloven.
17)   Jf. § 8, stk. 7, nr. 5, og § 15, stk.  

 5, nr. 7, i naturbeskyttelsesloven.
Indtil den udvidede  

 strandbeskyttelseslinie er trådt i kraft i den enkelte amtskommune,  

 forudsætter et hvert byggeri amtsrådets dispensation efter  

 naturbeskyttelseslovens § 65. Se endvidere Vejledning om 300 m  

 strandbeskyttelses- og klitfredningszone, Miljø- og Energiministeriet,  

 Skov- og Naturstyrelsen, 2000.
 18)   Jf. §§ 18 og 19 i  

 naturbeskyttelsesloven.
19)   Bemærkninger til forslag til  

 lov om ændring af lov om by- og landzoner, nr.
L 156 af 14. januar,  

 1987.
 20)   Jf. § 5, stk. 3, i cirkulære om  

 landbrugsloven og § 2, stk. 6, i cirkulære om varetagelse af de  

 jordbrugsmæssige interesser under region-, kommune- og  

 lokalplanlægningen m.v.
21)   Lokalplanvejledning - Landsby med  

 jordbrugsparceller.
Miljø- og Energiministeriet, Landsplanafdelingen,  

 2000.
22)   Jordbrugsparceller   en mulighed for  

 hobbylandbrug.
Miljø- og Energiministeriet, Landsplanafdelingen,  

 2000.
 23)   Jf. § 7, stk. 1, i  

 landbrugsloven.
 24)   Jf. lov om regionale faglige  

 kulturmiljøråd.
 25)   Byggelovens §§ 10 A og 22, stk. 3,  

 blev indført som et led i udstykningsreformen i 1990. Jf. §§ 2 og 20,  

 i lov nr. 138 af 7. marts 1990 om ændring af forskellige  

 lovbestemmelser (Konsekvensændringer som følge af lov om  

 udstykning og anden registrering i matriklen).
 26)   Lov nr. 228 af 31. marts 2001 om  

 ændring af byggeloven.
 27)   Reglerne i 10 A, stk. 1, finder ikke  

 anvendelse på private andelsboliger uden offentlig støtte,  

 på boliger der opføres med støtte efter lov om almene  

 boliger, samt støttede private andelsboliger m.v. og på  

 landbrugsejendomme, jf. § 10, stk. 2, i byggeloven som ændret ved lov  

 nr. 228 af 31. marts 2001.
 28)   Jf. § 56, stk. 2, i planloven.
 29)   Jf. afsnit 1.1.1, 1.5.1 og 1.7.1, i  

 Bygningsreglement for småhuse af 15. september 1998.
 30)   Jf. § 17, stk. 2, nr. 3, i  

 cirkulære om landbrugsloven.
 31)   Efter § 7, stk. 2, i landbrugsloven,  

 skal ejendommen drives på en forsvarlig måde under hensyn til de  

 erhvervsmæssige udnyttelsesmuligheder, til husdyrsundhedsmæssige  

 forhold samt til natur og miljø.
 32)   Jf. § 17, stk. 6, i cirkulære  

 om landbrugsloven.
 33)   Jf. cirkulære om  

 regionplanlægning og landzoneadministration for anlæg til  

 intensiv husdyrproduktion, der må antages at påvirke  

 miljøet i væsentlig grad (VVM-pligtige anlæg).
 34)   Jf. bekendtgørelse om  

 erhvervsmæssigt dyrehold, husdyrgødning, ensilage m.v.
 35)   Jf. bekendtgørelse om  

 erhvervsmæssigt dyrehold, husdyrgødning, ensilage m.v.
36)   Husstandsmøller er mindre,  

 enkeltstående møller der opstilles i umiddelbart tilknytning til  

 eksisterende bebyggelse i det åbne land.
Husstandsmøllernes  

 største totalhøjde er 25 meter, jf. cirkulære om  

 planlægning for og landzonetilladelse til opstilling af  

 vindmøller.
 37)   Vejledning om planlægning for  

 og landzonetilladelse til opstilling af vindmøller.
 38)   Jf. § 22 i cirkulære om  

 landbrugsloven.
 39)   I Bygge- og Boligstyrelsens  

 vejledning om kommunalbestyrelsens lovgennemgang i byggesager er der  

 redegjort nærmere for, hvilke bestemmelser i den nævnte  

 lovgivning, som skal påses overholdt.
