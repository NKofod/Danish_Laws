Efterfølgende analyseregler for frø og sædekorn afløser  

 statsfrøkontrollens analyseregler af 1. juli 1975 samt de i tilslutning  

 hertil udsendte meddelelser vedrørende frøanalysering.
Reglerne er vedtaget  

 af frøkontrolkommissionen og godkendt af landbrugsministeriet til  

 ikrafttræden 1. juli 1985.
Indholdsfortegnelse (* 3) 1. Indledning og almindelige regler 1.1 Indledning Statsfrøkontrollens analyseregler indeholder forskrifter for analyser til  

 vurdering af frøets værdi ved national og international handel samt  

 forskrifter for analyser, som skal udføres i henhold til love, ministerielle  

 bekendtgørelser og vejledninger.
Reglerne er i overensstemmelse med de internationale analyseregler, som er  

 udarbejdet af ISTA (The International Seed Testing Association), og omfatter  

 de arter, som almindeligvis indsendes til analyse på statsfrøkontrollen.
For  

 andre arter henvises til ISTA's analyseregler, der indeholder forskrifter for  

 et meget stort antal plantearter.
Frøanalyser, der ikke er omtalt i  

 statsfrøkontrollens eller ISTA's analyseregler, gennemføres i det omfang,  

 institutionens udstyr og erfaring tillader.
1.2 Almindelige regler Indsendte prøver registreres ved modtagelsen på statsfrøkontrollen med et  

 analysenummer sammen med indsenderens oplysninger om prøven, dens oprindelse,  

 indsenderens ønsker med hensyn til, hvilke undersøgelser, statsfrøkontrollen  

 skal gennemføre, samt hvilken type certifikat der ønskes udstedt.
En prøve, som ønskes undersøgt efter statsfrøkontrollens analyseregler,  

 kan underkastes en eller flere af de analyser, der er beskrevet i det  

 følgende.
Resultaterne af disse analyser kan anføres på et eller flere  

 analysebeviser, enkeltvis eller kombinerede.
For partier forseglet af  

 statsfrøkontrollen skal resultatet af en spiringsundersøgelse dog altid  

 kombineres med en renhedsanalyse, medmindre der i forvejen er udført en  

 renhedsanalyse af partiet.
Ved gentagelse af såvel en enkelt analyse som af  

 analyser inden for samme kombination udstedes der for forseglede partier et  

 nyt analysebevis, på hvilket gennemsnitsresultaterne anføres, og det først  

 udstedte analysebevis annulleres.
Ved prøvetagning af partier, hvor forseglingsperiodens gyldighed ønskes  

 forlænget, kan der efter fornyet prøvetagning foretages en  

 spiringsundersøgelse, uden at denne skal kombineres med en renhedsanalyse.
I  

 sådanne tilfælde registreres prøven med et nyt analysenummer.
 Samtlige analysebeviser, der udstedes vedrørende een prøvetagning af et  

 forseglet parti, forsynes med samme analysenummer, uanset om resultaterne  

 hidrører fra een undersøgt prøve eller fra flere parallelprøver.
Når alle analyser er afsluttede, udfærdiges et analysebevis i henhold til  

 de retningslinier, der er angivet under de enkelte afsnit.
Et analysebevis  

 kan udstedes med det antal duplikater, indsenderen ønsker.
 Statsfrøkontrollen kan, såfremt det ønskes, udstede et foreløbigt  

 analysebevis vedrørende den eller de først afsluttede analyser.
Analysebeviset tilstilles prøvens indsender.
Ingen andre kan få  

 oplysninger om analyseresultatet, uden at indsenderen giver tilladelse  

 hertil, eller uden at love eller bekendtgørelser giver køberen af et parti  

 ret til mod dokumentation at få oplysninger om resultatet af de foretagne  

 analyser af det pågældende parti.
2. Udtagning af prøver 2.1 Formål Formålet med prøvetagning af et frøparti er at udtage en eller flere  

 prøver, der i alle forhold svarer til partiet.
2.2 Definition af et parti Betegnelsen parti benyttes om enhver særskilt mærket mængde af frø op til  

 det maksimum, som er angivet i statsfrøkontrollens regler om prøvetagning,  

 mærkning og forsegling af frø- og kornpartier.
2.3 Udtagning af partiprøven Vedrørende udtagning af partiprøven henvises til statsfrøkontrollens  

 regler om prøvetagning, mærkning og forsegling af frø- og kornpartier.
2.4 Definition af arbejdsprøven Betegnelsen arbejdsprøve benyttes om den del af partiprøven, som anvendes  

 til en af de i efterfølgende regler beskrevne undersøgelser.
2.5 Udtagning af arbejdsprøven Partiprøven må sædvanligvis neddeles til en arbejdsprøve af foreskreven  

 vægt.
Partiprøven skal blandes omhyggeligt, før arbejdsprøven udtages.
2.5.1 Mekanisk neddeling Partiprøven neddeles ved gentagen halvering ved hjælp af en hertil  

 konstrueret prøvedeler, indtil man opnår den for arbejdsprøven foreskrevne  

 størrelse.
2.5.2 Manuel neddeling Prøven udstrøs i tynde lag over hinanden, således at frøene dækker et  

 kvadrat, der med en skarpkantet lineal deles i fire lige store kvadrater.  

 Frøene fra to diagonalt modstående kvadrater fjernes.
Resten blandes, udstrøs  

 på ny og deles på samme måde.
Denne proces fortsættes, indtil den foreskrevne  

 prøvestørrelse er nået.
2.6 Partiprøvens opbevaring Partiprøver skal opbevares i mindst 1 år.
Undtaget herfra er prøver af  

 korn, der kasseres førstkommende 1. september efter det arbejdsår, hvori  

 prøven blev modtaget, samt prøver af raps og rybs til kvalitetsanalyse, der  

 kasseres 1. marts i det arbejdsår, hvori prøven blev modtaget, dog tidligst 1  

 måned efter modtagelsen.
Prøver til undersøgelse for vandindhold kasseres 1  

 uge efter, at undersøgelsen er gennemført.
3. Renhed 3.1 Formål Formålet med renhedsanalysen er at bestemme det vægtprocentiske indhold i  

 prøven af rent frø af arten samt det vægtprocentiske indhold af andre  

 frøarter og af affald.
3.2 Definitioner I det følgende er angivet definitionerne for rent frø, andre kulturfrø,  

 ukrudtsfrø og affald.
3.2.1 Rent frø Rent frø omfatter alle frø af den eller de arter, der udgør hovedparten af  

 prøven, uden hensyn til om frøene er uudviklede, skrumpne, umodne,  

 sygdomsangrebne eller spirede.
Følgende kategorier af frø henregnes til rent  

 frø, medmindre frøene er omdannede til synlige sklerotier, brandkorn eller  

 galler forårsaget af nematoder, i hvilket tilfælde de klassificeres som  

 affald (se 3.2.4.2):
3.2.1.1 Alle hele og ubeskadigede frø (d.v.s. frø i botanisk betydning).  

 Vedrørende frø af nåletræer, se 3.5.2.2.
3.2.1.2 Nødfrugter og lignende frugter, spaltefrugter og delfrugter med eller uden  

 frøgemme og uden hensyn til, om de indeholder egentlige frø, medmindre det er  

 let synligt, at de er tomme (se 3.5.2.1).
3.2.1.3 Dele af ituslåede frø, nødfrugter, delfrugter og karyopser over halvdelen  

 af den oprindelige størrelse.
Dog regnes helt afskallede frø af nåletræer,  

 korsblomstrede og ærteblomstrede arter til affald.
3.2.1.4 Frønøgler eller dele af frønøgler af multigerm bede (genetisk monogerme  

 sorter klassificeres i henhold til 3.2.1.2 og 3.2.1.3), som bliver  

 tilbageholdt på et 20 x 30 cm rektangulært sold med hulstørrelsen 1.5 x 20 mm  

 efter soldning i 1 minut, uanset om nøglerne indeholder egentlige frø.
3.2.1.5 Blomster og karyopser af korn og græsser, som falder inden for følgende  

 kategorier:
Fig. 1 Klassificering af sammenhængende blomster (frø) hos hundegræs og svingel  

 (3.2.1.5.1). Sort signatur: Blomster med tydelig karyopse.
Uden farve: Gold  

 blomst.
3.2.1.5.1 Blomster og enblomstrede småaks med karyopse.
For rajgræs, svingel samt  

 alm. kvik dog under forudsætning af, at karyopsen har en længde på en  

 tredjedel eller mere af forbladets længde målt fra basis af bugstilken.
Hos  

 frø af følgende arter og slægter omfatter rent frø også tilhæftede golde  

 blomster; Draphavre, havre og rapgræs.
Det samme gælder vedhængende golde  

 blomster, der ikke når ud til spidsen af den frugtbare blomst hos hundegræs  

 og svingel.
 Sammenhængende blomster (med eller uden yderavne) af hundegræs og svingel,  

 der falder inden for en af de følgende kategorier:
En blomst med tydelig karyopse tilhæftet en frugtbar eller gold blomst,  

 hvis avne når op til eller over spidsen af den frugtbare blomst.
Eventuel  

 stak må ikke indgå i bedømmelsen. (Fig. 1, nr. 8- 12).
 En blomst med tydelig karyopse tilhæftet to eller flere frugtbare eller  

 golde blomster. (Fig. 1, nr. 5-7).
 En blomst med tydelig karyopse tilhæftet en gold blomst ved basis (Fig. 1,  

 nr. 13).
 Sammenhængende blomster af hundegræs og svingel skal ikke adskilles, men  

 vejes separat (se 3.7) og indgår derefter i rent frø.
3.2.1.5.2 Nøgne karyopser.
3.2.1.5.3 Såvel udviklede som uudviklede frø og nøgne karyopser af engrapgræs eller  

 af hundegræs, som ved anvendelse af blæsningsmetoden (se 3.5.3) forbliver i  

 den tunge fraktion.
Heri er indbefattet følgende kategorier:
3.2.1.5.3.1 Hele enkelte blomster.
3.2.1.5.3.2 Alle sammenhængende blomster.
3.2.1.5.3.3 Blomster med svampedannelser, f.eks. meldrøjer, som er helt omsluttet af  

 dækblad og forblad.
3.2.1.5.3.4 Blomster og nøgne karyopser, der er insektbeskadigede eller angrebne af  

 sygdomme, heri indbefattet svampeagtige, korkagtige, hvide eller let  

 smuldrende karyopser.
3.2.1.5.3.5 Ituslåede blomster og nøgne karyopser, som har over halvdelen af den  

 oprindelige størrelse.
3.2.2. Andre kulturfrø Andre kulturfrø omfatter frø af almindeligt dyrkede arter ud over den  

 eller de arter, der indgår i rent frø. Ved klassificeringen af andre  

 kulturfrø skal de samme bedømmelsesmetoder benyttes, som gælder for rent frø  

 med undtagelse af kategorierne nævnt under 3.2.1.4 og 3.2.1.5.3.  

 Sammenhængende blomster af hundegræs og svingel adskilles og bedømmes som  

 enkeltfrø. I prøver af frø af træer og buske skal frø af alle andre arter af  

 træer og buske henregnes til andre kulturfrø.
3.2.3. Ukrudtsfrø Ukrudtsfrø omfatter frø og vegetative formeringsorganer som yngleknopper  

 samt rod- eller stængelknolde af arter, der ikke henregnes til rent frø eller  

 andre kulturfrø.
 Til flyvehavre henregnes alle vildtvoksende 1-årige havrearter, der har  

 løsningslag ved grunden af en eller flere blomster i småakset.
 Ved klassificeringen af ukrudtsfrø skal benyttes de samme  

 bedømmelsesmetoder, som gælder for rent frø. Undtaget herfra er de i  

 3.2.4.1.6 definerede frø af silkearter, som henregnes til affald.
3.2.4 Affald Affald omfatter følgende frø og frødele af såvel kultur- som ukrudtsarter  

 samt andre bestanddele:
3.2.4.1 Frø og frødele af kultur- og ukrudtsarter:
3.2.4.1.1 Dele af ituslåede frø, nødfrugter, delfrugter og karyopser på størrelse  

 med eller mindre end halvdelen af den oprindelige størrelse.
Frø helt uden  

 frøskal af korsblomstrede og ærteblomstrede arter samt af nåletræer.
Frugter,  

 som er synligt tomme (se 3.2.1.2).
3.2.4.1.2 Frønøgler og dele af frønøgler af multigerm bede, der passerer igennem et  

 20 x 30 cm rektangulært sold med hulstørrelse 1.5 x 20 mm efter soldning i 1  

 minut.
3.2.4.1.3 Yderavner, dækblade og forblade samt løse golde blomster af korn og  

 græsser.
Endvidere blomster af rajgræs, svingel og alm. kvik med en  

 karyopselængde mindre end en tredjedel af forbladets længde målt fra basis af  

 bugstilken.
3.2.4.1.4 Vedhængende golde blomster hos korn og græsser skal skilles fra de  

 udviklede frø undtagen hos de under 3.2. 1.5. 1 nævnte slægter og arter, hvor  

 de golde blomster forbliver tilhæftede og indgår i rent frø.
3.2.4.1.5 Ved undersøgelse af engrapgræs og hundegræs efter blæsningsmetoden (se  

 3.5.3) skal følgende bestanddele henregnes til affald:
3.2.4.1.5.1 I den lette fraktion: Alle bestanddele undtagen andre kulturfrø og  

 ukrudtsfrø.
3.2.4.1.5.2 I den tunge fraktion: Blomster med meldrøjer, som er synlige uden for  

 dækblad og forblad, ituslåede blomster og karyopser på størrelse med eller  

 mindre end halvdelen af den oprindelige størrelse.
Endvidere alle andre  

 bestanddele, der ikke er rent frø, andre kulturfrø eller ukrudtsfrø.
3.2.4.1.6 Frø af silkearter, som er skøre (ofte større end normalt), eller som er  

 askegrå til gulligt-hvide.
3.2.4.2 Andre bestanddele:
 Jord, sand, sten, avner, blad- og stængeldele, blomster, kogleskæl, vinger  

 (se 3.5.2.2), barkstykker, galledannelser forårsaget af nematoder, karyopser  

 af græsser, indeholdende insektlarver, meldrøjer og andre sklerotier,  

 brandkorn, samt alle andre bestanddele, som ikke er frø.
3.3 Generelle principper Arbejdsprøven opdeles i følgende 4 grupper: Rent frø, andre kulturfrø,  

 ukrudtsfrø og affald.
Det vægtprocentiske indhold af hver gruppe bestemmes.
Alle frøarter og alle former for affald i prøven skal så vidt muligt  

 identificeres.
Når vægtprocenten af en enkelt art af andre kulturfrø,  

 ukrudtsfrø eller af affald overstiger 1 pct., skal arten specificeres med  

 vægtangivelse.
 Forekomst af brandkorn, meldrøjer og andre sklerotier samt galledannelser  

 forårsaget af nematoder skal noteres.
 Specifikationer ud over de foran nævnte foretages kun, såfremt de er  

 forlangt af indsenderen eller er påkrævede i henhold til love, ministerielle  

 bekendtgørelser eller vejledninger.
3.4 Hjælpemidler Til lettelse af det manuelle arbejde ved analyseringen kan anvendes  

 sigter, sold, drøftetrug, blæsere og andre mekaniske hjælpemidler samt  

 gennemfaldende lys.
Ved renhedsanalyse efter blæsningsmetoden skal de  

 anvendte blæsere kunne blæse med forskelligt tryk (bestemt ved anvendelse af  

 standardprøver) til forskellige frøarter, ligesom de skal kunne opretholde en  

 jævn luftstrøm gennem hele glasrørets længde ved et hvilket som helst  

 nødvendigt tryk.
Blæserne skal være let justerbare.
3.5 Fremgangsmåde Ved renhedsanalyse af en frøprøve anvendes den i det følgende beskrevne  

 fremgangsmåde.
3.5.1 Arbejdsprøven Renhedsanalysen skal gennemføres på en arbejdsprøve udtaget af partiprøven  

 i overensstemmelse med den i afsnit 2 beskrevne fremgangsmåde.
Arbejdsprøvens  

 størrelse skal være enten af mindst samme vægt som angivet i tabel 1, kolonne  

 2, eller af en vægtmængde, der skønnes at indeholde mindst 2500 frø, dog  

 højst 1000 g.
 For analyser, der skal udføres i henhold til landbrugsministeriets  

 bekendtgørelser og vejledninger, og til hvilke der kræves andre vægtmængder  

 end de i tabel 1 nævnte, henvises til de pågældende bekendtgørelser og  

 vejledninger, såfremt vægtmængderne ikke er anført under afsnittet for  

 vedkommende analyse i analysereglerne.
Såfremt prøver af råvarepartier eller af dårligt rensede partier  

 indeholder grove bestanddele af affald (strådele, jordklumper, sten m.m.),  

 korn, bælgsæd eller andet storkernet frø i småfrøede arter eller findelte  

 partikler, som kan frasigtes, bestemmes mængden heraf i en råvareprøve, der  

 er 5 gange den i tabel 1, kolonne 2, anførte vægtmængde, dog højst i 1000 g.  

 Efter at de i størrelse afvigende bestanddele er fjernet fra den afvejede  

 mængde, udtages arbejdsprøven af resten.
Resultat af råvareundersøgelsen  

 indgår i beregningen af analyseresultatet.
3.5.2 Adskillelse Arbejdsprøven vejes og opdeles i rent frø, andre kulturfrø, ukrudtsfrø og  

 affald som defineret i 3.2. Generelt skal opdelingen baseres på en  

 undersøgelse af hver enkelt bestanddel af prøven.
 Opdelingen af prøven skal foretages uden at svække frøenes spireevne.  

 Opdelingen skal baseres på synlige morfologiske frøkarakterer eller på  

 anvendelse af mekanisk apparatur som beskrevet under 3.2. 1.4 og 3.5.3.
 Er det formålstjenligt, opdeles prøven i forskellige fraktioner ved  

 sigtning, soldning, drøftning, blæsning eller anden mekanisk behandling.
3.5.2.1 Frø, der er indesluttet i frugter, undtagen de i 3.2.1.2 definerede, skal  

 adskilles fra frøgemmet, og det fraskilte frøgemme henregnes til affald.
Frugter af følgende familier og slægter skal defineres som nødfrugter:  

 Kurvblomstrede, syrefamilien, hamp, spinat, new zealandsk spinat, vårsalat,  

 esparsette, Lespedeza, Stylosanthes  og genetisk monogerme sorter af  

 bede.
Frugter af følgende familier og slægter skal efter reglerne defineres  

 som spaltefrugter, der ved deling giver delfrugter: Skærmblomstrede,  

 basilikum, serradel og timian.
Nødfrugter, spaltefrugter og delfrugter skal undersøges uden brug af tryk,  

 forstørrelse, gennemlysning eller andet specielt udstyr.
Hvis det ved en  

 sådan undersøgelse er let synligt, at frugterne er tomme, henregnes de til  

 affald.
3.5.2.2 Hos frø af nåletræerne Chamaecyparis, Cupressus og Thuja  

  betragtes vingen som en del af frøet og skal ikke fraskilles.
Hos  Abies,  

 Larix, Libocedrus, pseudotsuga, Pinus echinata, P. eliottii, P. palustris, P.  

 rigida og P. taeda forbliver frøhinderne omkring frøet.
Hvis  

 vinger er til stede, skal disse dog fraskilles og henregnes til affald.
 Hos øvrige arter af Pinus samt hos Cedrus, Picea og  

Tsuga skal såvel frøhinder som vinger fjernes fra frøet og henregnes  

 til affald.
3.5.2.3 Når det er vanskeligt eller umuligt at skelne mellem nærstående frøarter,  

 skal en af de i det følgende omtalte fremgangsmåder anvendes:
3.5.2.3.1 De nærstående arter (f.eks. af Poa og Phleum) henregnes ved  

 første gennemgang samlet til gruppen rent frø. Efter vejning af denne gruppe  

 aftælles uden udvalg mindst 500 frø, som derefter ved anvendelse af egnede  

 metoder adskilles i de enkelte arter.
Mængden af hver art bestemmes ved  

 vejning.
3.5.2.3.2 De nærstående frøarter af samme slægt, f.eks. både stakkede og ustakkede  

 frø af rajgræs og frø af Agrostis, Brassica, Festuca,  klassificeres  

 som rent frø. Kun slægtsnavnet anføres under analyseresultatet, og der  

 foretages spiringsundersøgelse af blandingen som helhed.
3.5.2.4 Prøvens forskellige bestanddele opbevares under urglas eller på anden  

 hensigtsmæssig måde, indtil vejning foretages.
Vejningen bør for at undgå  

 vægttab ved udtørring finde sted snarest muligt efter analyseringen.
 Arbejdsprøven såvel som alle de opdelte komponenter vejes i gram med  

 følgende antal decimaler:
Summen af komponenternes vægt skal sammenlignes med arbejdsprøvens  

 oprindelige vægt som kontrol på tab af materiale og andre fejl.
Såfremt en  

 eventuel forskel overstiger 5 vægtprocent, skal en ny arbejdsprøve  

 undersøges, medmindre differencen kan formodes at skyldes nedgang i  

 arbejdsprøvens vandindhold under undersøgelsen.
3.5.3. Blæsning af engrapgræs og hundegræs Blæsningsmetoden er et obligatorisk led i renhedsanalyse af engrapgræs og  

 af hundegræs.
Frøblæserens tryk indstilles til den enkelte art ved hjælp af en af ISTA  

 fremstillet standardprøve.
Blæsningstrykket kontrolleres med passende  

 mellemrum.
Arbejdsprøven, der består af 1 g af engrapgræs eller 3 g af  

 hundegræs, blæses i nøjagtigt 3 minutter, hvorefter den tunge og den lette  

 fraktion behandles som anført under henholdsvis 3.2.1.5.3 og 3.2.4.1.5.
3.6 Specielle undersøgelser Hvis der er grund til at formode, at arbejdsprøven helt eller delvis  

 består af en anden art end opgivet af indsenderen, og artsbestemmelse kun  

 lader sig foretage ved hjælp af specielle metoder, skal sådanne anvendes.
3.6.1 Fluorescensundersøgelse Til en fluorescensundersøgelse aftælles 400 frø, som lægges på fugtet,  

 ikke-fluorescerende hvidt filtrerpapir for spiring i mørke eller diffust lys  

 ved en relativ luftfugtighed på mindst 95 pct. og en konstant temperatur på  

 20 grader C.
Hvis frøene forventes at være i spirehvile, forkøles i 7 døgn  

 ved 10 grader C.
Frøene arrangeres på filtrerpapiret med passende indbyrdes  

 afstand for at hindre indfiltring af rødderne med deraf følgende usikkerhed  

 ved bedømmelsen af de fluorescerende rodspor.
Optælling foretages efter 18  

 døgn.
Hvis prøven har været forkølet, optælles efter 21 døgn.
 Hos de fleste sorter af italiensk rajgræs fluorescerer hovedparten af  

 kimplanternes rodspor i ultraviolet lys, medens hovedparten af kimplanternes  

 rodspor hos sorter af alm. rajgræs ikke fluorescerer.
Rød svingel adskilles fra fåresvingel og stivbladet svingel ved, at  

 kimplanterne behandles med ammoniakdampe under ultraviolet lys.
Fåresvingel  

 og stivbladet svingel viser en grøngul farvereaktion, rød svingel en lysegul  

 farvereaktion.
3.6.2 Adskillelse af lupin efter skalfarve Adskillelse af lupin efter frøskallens farve foretages ved undersøgelse af  

 400 frø.
3.6.3 Artsundersøgelser ved udsåning Hvis der ikke findes fyldestgørende laboratoriemetoder til bestemmelse af  

 arten, kan artsbestemmelse foretages ved udsåning af prøven og undersøgelse  

 af de fremkomne planter.
3.7 Analyseresultatets beregning og meddelelse på analysebevis Resultatet af en renhedsanalyse beregnes på grundlag af summen af de  

 enkelte komponenters vægt.
For hver arbejdsprøve beregnes den procentiske  

 fordeling på rent frø, andre kulturfrø, ukrudtsfrø og affald.
Ved  

 råvareundersøgelse i henhold til 3.5.1 indgår resultatet af denne  

 undersøgelse i beregningen af det endelige analyseresultat.
I prøver af hundegræs og svingel skal de sammenhængende blomster vejes  

 separat.
Hvis indholdet er 1 pct. eller derover, skal procenten af  

 sammenhængende blomster (frø) meddeles på analysebeviset.
Når artsbestemmelse af nærstående frøarter er foretaget ved undersøgelse  

 af mindst 500 frø af gruppen rent frø, og mængden af hver art er bestemt ved  

 vejning, beregnes på dette grundlag det procentiske indhold af hver art i  

 hele arbejdsprøven.
Resultaterne, herunder antallet af undersøgte frø, skal  

 fremgå af analysebeviset.
 For nærstående frøarter, der ikke kan skelnes fra andre arter af slægten,  

 må kun slægtsnavnet anføres som resultat af undersøgelsen.
Når der er gennemført to eller flere analyser for renhed, skal resultatet  

 udtrykkes som et vejet gennemsnit.
Alle resultater skal inkluderes, medmindre  

 et eller flere af resultaterne falder uden for den tilladte latitude i tabel  

 4, kolonne 3, i hvilket tilfælde sådanne resultater kasseres.
Resultatet af undersøgelsen meddeles i vægtprocent med 1 decimal.  

 Komponenter, der udgør mindre end 0.05 pct., anføres som spor.
På  

 analysebeviset anføres det danske og/eller det latinske navn på de i analysen  

 forekommende arter af andre kulturfrø og ukrudtsfrø.
 Når forekomsten af en enkelt art af andre kulturfrø, ukrudtsfrø eller  

 affald overstiger 1 vægtprocent, skal procenttallet anføres på  

 analysebeviset.
 Forekomst af brandkorn, meldrøjer og andre sklerotier samt galledannelser  

 forårsaget af nematoder skal meddeles på analysebeviset.
Ved fluorescensundersøgelse af rajgræs, adskillelse af svingelarter,  

 adskillelse af lupin efter skalfarve samt artsundersøgelse ved udsåning  

 meddeles resultatet i hele antalsprocent.
Er indblandingen mindre end 1 pct.,  

 anføres det fundne antal frø og/eller planter.
Det samlede antal undersøgte  

 frø og/eller planter meddeles på analysebeviset.
4. Andre kulturfrø og ukrudtsfrø 4.1 Formål Formålet med denne undersøgelse er at foretage en bestemmelse af indholdet  

 af andre kulturfrø og ukrudtsfrø i en større vægtmængde end den, der anvendes  

 til en renhedsanalyse, hvorved resultaternes sikkerhed bliver tilsvarende  

 større.
4.2 Definitioner Ved bestemmelse af andre kulturfrø og ukrudtsfrø skal de i 3.2 foreskrevne  

 definitioner benyttes.
4.3 Arbejdsprøven Størrelsen af arbejdsprøven til bestemmelse af antal andre kulturfrø  

 og/eller ukrudtsfrø pr. vægtenhed er anført i tabel 1, kolonne 3. For arter,  

 som ikke er nævnt i tabel 1 eller den tilsvarende tabel i ISTA's  

 analyseregler, skal arbejdsprøven bestå af mindst 25000 frø, dog højst 1000  

 g.
 Hvis en i prøven forekommende art er særlig vanskelig at identificere, kan  

 den i tabel 1, kolonne 3, nævnte vægtmængde nedsættes til en fjerdedel.
 Såfremt love, ministerielle bekendtgørelser eller vejledninger, samt  

 forordninger eller direktiver fastsat af Det europæiske økonomiske Fællesskab  

 forudsætter større eller mindre vægtmængder undersøgt, gennemføres  

 undersøgelsen i en arbejdsprøve af den deri fastsatte vægtmængde.
Der kan gennemføres en bestemmelse af det vægtprocentiske indhold af andre  

 kulturfrø og/eller ukrudtsfrø i en arbejdsprøve på 2.5 gange den i tabel 1,  

 kolonne 2, anførte vægtmængde for den pågældende art.
For engrapgræs dog 1.25  

 g.
4.4 Antalsbestemmelse Når der gennemføres en bestemmelse af antal frø af alle arter af andre  

 kulturfrø og/eller ukrudtsfrø foretages vejning af henholdsvis andre  

 kulturfrø og/eller ukrudtsfrø hver for sig.
4.5 Analyseresultatets beregning og meddelelse på analysebevis Resultaterne beregnes på grundlag af den undersøgte vægtmængde.
 På analysebeviset anføres altid navnene på alle de fundne arter af såvel  

 andre kulturfrø som af ukrudtsfrø.
4.5.1 Vægtprocent Vægtprocentisk indhold af andre kulturfrø og/eller ukrudtsfrø af alle  

 eller af enkelte arter meddeles på analysebeviset med 1 decimal.
Er indholdet  

 mindre end 0.05 pct., angives det som spor.
Når der gennemføres en bestemmelse af det samlede antal af andre kulturfrø  

 og/eller ukrudtsfrø af alle forekommende arter, meddeles indholdet tillige i  

 vægtprocent med 1 decimal.
Er indholdet mindre end 0.05 pct., angives det som  

 spor.
4.5.2 Antal Antal andre kulturfrø og/eller ukrudtsfrø af alle eller af enkelte arter  

 meddeles som antal i den undersøgte vægtmængde og vægtprocentisk som anført  

 under 4.5.1. Resultatet kan tillige meddeles på anden måde, f.eks. som antal  

 pr. kg.
5. Spireevne 5.1 Formål Formålet med en spiringsundersøgelse er at bestemme spireevnen på rent frø  

 af den eller de frøarter, som prøven består af.
5.2 Definitioner Ved laboratorieundersøgelsen defineres spireevnen som den procentdel af  

 frøene, der under de foreskrevne spiringsbetingelser er i stand til at  

 udvikle en kimplante, hvis livsvigtige organer er normalt udviklede, således  

 at muligheden for videre udvikling til en normal plante er til stede, hvis  

 væksten blev fortsat under gunstige betingelser.
5.2.1 Normale spirer Til normale spirer regnes kimplanter, der har alle livsvigtige organer  

 udviklet, og som er uden eller kun har ubetydelige defekter.
Rodsystemet skal  

 være veludviklet og skal hos arter, hvor hovedrod er artstypisk, omfatte en  

 hovedrod.
 Arter, der ikke har hovedrod, f.eks. byg, havre, hvede og rug bedømmes som  

 normale, når de har 2 veludviklede rødder, medens andre græsser bedømmes som  

 normale, når de har 1 veludviklet rod.
Til normale henregnes også spirer af tokimbladede arter, som mangler det  

 ene kimblad.
Spirer af træfrøarter med overjordiske kimblade, kan kun  

 henregnes til normale spirer, når roden og kimstænglen tilsammen er 4 gange  

 så lang som frøet, og når kimplantens organer i øvrigt er normalt udviklede.
5.2.2 Unormale spirer Unormale spirer er kimplanter, som antages ikke at kunne udvikle sig til  

 normale planter under optimale betingelser.
Følgende kategorier af kimplanter  

 henregnes til unormale spirer:
5.2.2.1 Beskadigede spirer: Kimplanter uden kimblade og kimplanter med  

 indsnævringer, spalter, revner eller sår, som skønnes at have beskadiget  

 ledningsstrengene i epikotyl, kimstængel eller rod.
Kimplanter uden hovedrod  

 hos arter, hvor hovedrod er artstypisk.
 Til normale spirer regnes dog kimplanter af storfrøede bælgplantearter,  

 majs og arter hørende til græskarfamilien, når der på disse findes flere  

 kraftige bi- eller siderødder.
5.2.2.2 Misdannede spirer: Kimplanter med svag eller uharmonisk udvikling af  

 livsvigtige organer som spiralformet eller på anden måde misdannet kimknop,  

 kimstængel eller epikotyl, fortykkede blad- eller stængelpartier, misdannede  

 rødder, kløftet kimknop eller kimplanter med beskadiget bladskede eller  

 bladskede uden grønne blade, glasagtige kimplanter samt kimplanter, der er  

 standset i vækst efter kimbladenes fremkomst.
5.2.2.3 Sygdomsangrebne spirer: Kimplanter med livsvigtige organer så stærkt  

 angrebne af mikroorganismer, at en normal udvikling hindres.
Det skal dog  

 kunne påvises, at angrebet ikke skyldes nabosmitte.
5.2.3 Hårde frø Frø, som på grund af frøskallens beskaffenhed ikke har optaget vand ved  

 den afsluttende optælling, henregnes til hårde frø.
5.2.4 Friske uspirede frø Frø, der ved spiringsperiodens afslutning har optaget vand, men ikke har  

 spiret, og som efter gennemskæring viser sig at være friske, henregnes til  

 friske uspirede frø.
5.2.5 Døde frø Frø, som ved optællingerne er rådne eller tomme, henregnes til døde frø.
5.3 Fremgangsmåde Ved spiringsundersøgelse af en frøprøve anvendes den i det følgende  

 beskrevne fremgangsmåde.
5.3.1 Arbejdsprøven Spiringsundersøgelsen foretages på rent frø. En undersøgelse af spireevnen  

 omfatter 4 x 100 frø.
 Det rene frø blandes omhyggeligt, og der aftælles uden udvalg replikater  

 på højst 100 frø. De aftalte frø fordeles jævnt på spiringssubstratet med  

 størst mulig indbyrdes afstand for at undgå smitte fra frø til frø. Hvis der  

 viser sig sygdomssmitte på substratet, skal dette straks udskiftes, og rådne  

 frø fjernes.
5.3.2 Bedømmelse og optælling af spirer En rigtig bedømmelse af kimplanterne kan kun gennemføres, når disse er  

 udviklede til et sådant stadium, at det er muligt at bedømme, om alle  

 livsvigtige organer er til stede og normalt udviklede.
Det kan derfor blive  

 nødvendigt at udsætte den første optælling ud over den i tabel 2 angivne tid  

 for at undgå fejlbedømmelse af svagt udviklede kimplanter.
Hvis frøskallen  

 omslutter kimbladene, når optællingen skal foretages, kan det være nødvendigt  

 at fjerne denne for at kunne foretage undersøgelse af kimknoppen og  

 kimbladene.
 Hvis en prøve ved spiringsundersøgelse i de foreskrevne substrater giver  

 kimplanter, som er vanskelige at bedømme, kan den sås i jord til  

 sammenlignende undersøgelse med en normalt spirende prøve.
5.3.3 Spiringsperiodens længde Spiringsperiodens længde for de almindelige arter fremgår af tabel 2  

 kolonne 5. I kolonne 4 er anført perioden fra analysens påbegyndelse til  

 optælling af spirehastighed.
For de fleste arter er denne periode cirka halvt  

 så lang som spiringsperioden.
I nogle arter foretages der ikke optælling af  

 spirehastighed, da en sådan optælling kan påvirke spiringsforløbet.
Hvis adskillige frø netop er begyndt at spire ved den normale spiringstids  

 afslutning, kan spiringsperioden forlænges i 7 døgn eller op til halvdelen af  

 den foreskrevne spiringsperiode.
Spiringsperiodens længde skal i så tilfælde  

 meddeles på analysebeviset.
En undersøgelse kan afsluttes før den foreskrevne  

 tid, hvis alle spiredygtige frø er spiret.
Ekstra optællinger kan være nødvendige for at fjerne kraftigt udviklede  

 kimplanter.
Sådanne optællinger bør dog begrænses mest muligt af hensyn til  

 risikoen for beskadigelse af de tilbageblevne frø.
5.3.4 Sammenhængende frø Frønøgler af bede og spinat, frugter af new zealandsk spinat,  

 sammenhængende frugter af skærmblomstrede, svingel, hundegræs, rapgræs med  

 flere græsser samt træfrø, der giver flere spirer, bedømmes som en enhed.
For  

 disse arter er spireevnen den procentdel af enhederne, der er i stand til at  

 udvikle mindst een normal spire; det er derfor nødvendigt, at man ved  

 bedømmelsen er i stand til at se, fra hvilken enhed de enkelte spirer  

 fremkommer.
 Der kan foretages undersøgelser af antal spirer pr. 100 frøenheder, og for  

 bede kan der foretages specifikation af procent frønøgler med 0, 1, 2, 3...  

 spirer samt procent frønøgler med 1 spire.
5.3.5 frøblandinger I prøver, der af indsenderen er betegnet som frøblanding, blandsæd eller  

 lignende, bestemmes spireevnen særskilt for hver art, som udgør 5 pct. eller  

 mere af blandingen.
5.3.6 Bejdsning af bede Prøver af bede (Beta vulgaris) kan bejdses i laboratoriet, før de  

 lægges til spiring.
Bejdsemiddel og dosis skal meddeles på analysebeviset.
5.3.7 Bejdsningsprøve En bejdset og en ubejdset del af prøven undersøges for spireevne ved den i  

 tabel 2 foreskrevne metode for arten.
Begge resultater meddeles på  

 analysebeviset, og desuden gives meddelelse om bejdsemiddel og dosis.
5.4 Spiringsbetingelser Undersøgelse af frøenes spireevne gennemføres ved metoder, som er  

 standardiserede med hensyn til substrat, vandtilførsel, temperatur og  

 belysning.
 De benyttede substrater, spiringstemperaturer og tidsfrister for  

 bestemmelse af spirehastighed og spireevne fremgår for de fleste arter af  

 markfrø, grønsagsfrø, blomsterfrø og træfrø af tabel 2. For arter, der ikke  

 er nævnt i oversigten, anvendes sædvanligvis ISTA's analyseregler.
Nogle træfrøarter kan spire uden forkøling, andre arter skal forkøles, før  

 de kan spire (5.5.1). Desuden er der arter, som i nogle tilfælde spirer bedst  

 uden forkøling og i andre tilfælde bedst efter forkøling.
Sådanne arter skal  

 undersøges både med og uden forkøling, og begge resultater meddeles på  

 analysebeviset.
5.4.1 Substrat Filtrerpapir og sand, der imødekommer kvalitetskravene specificeret i  

 ISTA's analyseregler, benyttes ved følgende standardiserede metoder:
5.4.1.1 TP (Top of Paper) gennemføres normalt på Jacobsen-apparat.
Frøene lægges  

 på filtrerpapir, som holdes konstant fugtigt ved hjælp af en papirvæge, der  

 når ned i apparatets vandbeholder.
 Over spiringssubstratet anbringes en plasticklokke med ventilationshul  

 foroven.
5.4.1.2 BP (Between Paper). Frøene lægges i ruller af filtrerpapir eller i pakker  

 af filtrerpapir.
5.4.1.3 PP (Pleated Paper). Frøene lægges mellem folderne i plisseret  

 filtrerpapir.
Metoden kan benyttes i stedet for substraterne TP og BP.
5.4.1.4 S (Sand). Frøene lægges på et jævnt lag af fugtigt sand.
Der lægges 1-2 cm  

 sand over, og for at nedsætte fordampningen dækkes skålen med en plasticpose  

 eller med en plade, der tillader lysgennemgang.
5.4.1.5 Jord.
Det er vanskeligt at standardisere jord, og spiring i jord giver  

 derfor ofte mere varierende resultater end spiring ved anvendelse af de foran  

 nævnte substrater.
Spiring i jord kan dog supplere den ordinære  

 spiringsundersøgelse, når kimplanterne er vanskelige at bedømme ved de gængse  

 metoder.
5.4.2 Vandtilførsel Substratet skal i hele spiringsperioden være tilstrækkelig fugtigt til at  

 sikre de spirende frø mod udtørring.
På Jacobsen-apparat sker vandtilgangen  

 kontinuerligt, men for andre substrater tilsættes der en afmålt vandmængde  

 ved spiringsperiodens begyndelse.
Substratet beskyttes mod fordampning, så  

 vanding i spiringsperioden kan undgås.
 Beskyttelsen mod fordampning må ikke være så effektiv, at den forhindrer  

 ilttilgang.
5.4.3 Temperatur Temperaturen måles på spirelejet.
Ved vekseltemperatur benyttes den lave  

 temperatur i 16 timer og den høje i 8 timer.
5.4.4 Belysning Spirelejet på Jacobsen-apparatet belyses 8 timer daglig med 750-1250 lux.  

 For arter, der undersøges ved vekseltemperaturer, skal belysningen følge den  

 høje temperatur.
5.5 Behandling mod manglende spiremodenhed Nedennævnte metoder kan ofte ophæve eller formindske virkningen af  

 spirehvile og manglende spiremodenhed.
5.5.1 Forkøling Frøet lægges på fugtigt substrat.
Markfrø, grønsagsfrø og blomsterfrø  

 forkøles ved 10 grader C i indtil 7 døgn, medens træfrø forkøles ved 3- 5  

 grader C fra 14 døgn til 12 måneder afhængig af arten.
Det kan være  

 nødvendigt at forlænge forkølingsperioden eller at gentage forkølingen af  

 tilbageværende uspirede frø. Forkølingsperioder før eller i spiringstiden  

 medregnes ikke i spiringsperioden.
Temperatur og varighed skal meddeles på  

 analysebeviset.
5.5.2 Fortørring Frøet fortørres ved maksimalt 40 grader C i højst 7 døgn.
Temperatur og  

 varighed skal meddeles på analysebeviset.
5.5.3 Kaliumnitrat Ved lægning fugtes substratet med en 0.2 pct. opløsning af kaliumnitrat.  

 Hvis prøven overføres til nyt substrat, fugtes dette kun med vand.  

 Behandlingen skal meddeles på analysebeviset.
5.5.4 Lav temperatur Spiringsundersøgelsen kan gennemføres ved en konstant lav temperatur eller  

 ved en lav temperatur vekslende med den højeste temperatur angivet i tabel 2.  

 Når spiringsundersøgelsen gennemføres ved lav temperatur, anføres såvel  

 spiringstemperaturen som spiringsperiodens længde på analysebeviset.
5.5.5 Udblødning eller udvaskning Når spiringen er påvirket af væksthæmmende stoffer i frøet, kan disse ofte  

 helt eller delvis fjernes ved udblødning eller udvaskning.
Behandlingstid og  

 vandtemperatur skal meddeles på analysebeviset undtagen for bedearter, der  

 udblødes i henhold til tabel 2.
5.6 Analyseresultatets beregning og meddelelse på analysebevis Analyseresultatet, som beregnes på grundlag af de enkelte replikaters  

 indhold af normale spirer, hårde frø, friske uspirede frø, unormale spirer og  

 døde frø meddeles i hele procenttal.
 Når forskellen mellem procent normale spirer i højest og lavest spirende  

 replikat overstiger de i tabel 6 angivne latituder, gentages undersøgelsen.
 Når resultatet af gentagelsen svarer til resultatet af den oprindelige  

 undersøgelse, udregnes spiringsresultatet som gennemsnit af de 2  

 undersøgelser.
 Når spiringsperioden forlænges (se 5.3.3), eller der foretages behandling  

 mod manglende spiremodenhed (se 5.5.1 -5.5.5), skal dette meddeles på  

 analysebeviset.
6. Vitalundersøgelse 6.1 formål Formålet med en vitalundersøgelse er at foretage en hurtig bestemmelse af,  

 om et frø er levende eller dødt.
Vitalundersøgelsen anvendes især på frø af  

 arter af træer og buske, der spirer særlig langsomt ved de almindeligt  

 anvendte spiringsmetoder.
6.2 Arbejdsprøven En vitalundersøgelse omfatter 4 x 100 frø.
6.3 Metode Vitalundersøgelsen bygger på de reduktionsprocesser, der sker i levende  

 celler.
Ved vitalundersøgelsen af frø benyttes som indikator en 0.1-1.0 pct.  

 opløsning af 2,3,5-triphenyltetrazoliumklorid, der er farveløs, men ved hjælp  

 af de i levende celler forekommende oxydative enzymer reduceres til et  

 stabilt rødt farvestof, triphenylformazan.
Frøene udblødes i vand.
Efter udblødning fjernes frøskallen helt eller  

 delvis og ofte fjernes tillige en del af frøhviden for at lette  

 tetrazoliumopløsningens indtrængen i frøhvide og kim.
Dernæst lægges frøene i  

 opløsningen og henstilles i mørke ved 30 grader C.
Periodens længde fremgår  

 af ISTA's analyseregler.
 Under henstand farves levende væv rødt, medens dødt væv forbliver ufarvet.  

 Fordelingen af rødt og ufarvet væv på kim og frøhvide er bestemmende for, om  

 et frø skal bedømmes som spiredygtigt eller som ikke-spiredygtigt. (se ISTA's  

 analyseregler).
6.4 Analyseresultatets beregning og meddelelse på analysebevis Analyseresultatet, som beregnes på grundlag af de enkelte replikaters  

 indhold af farvede, delvis farvede og ufarvede frø, meddeles i hele  

 procenttal.
7. Sygdomsundersøgelser 7.1 Formål Formålet med en sygdomsundersøgelse af frø er at bestemme forekomster af  

 en eller flere sygdomsfremkaldende organismer eller skadelige fysiologiske  

 tilstande.
7.2 Arbejdsprøven Arbejdsprøvens størrelse varierer med undersøgelsens art og vil fremgå af  

 analysebeviset.
7.3 Metoder Sygdomsundersøgelser kan foretages efter en række principielt forskellige  

 metoder.
Valg af metode afhænger dels af, hvilken organisme prøven skal  

 undersøges for, dels af hvor specificeret undersøgelsen skal være.
I det følgende omtales en række af de anvendte metoder.
I tabel 3 er givet  

 en oversigt over, hvilke metoder der benyttes til undersøgelse for forekomst  

 af en række specificerede sygdomme.
7.3.1 Undersøgelse af tørt frø Ved en direkte undersøgelse af en frøprøve kan der i en række tilfælde  

 konstateres forekomster af bakterieslim, sklerotier, brandkorn, frugtlegemer,  

 mycelium og sporebelægning af svampe samt misfarvninger og mekaniske  

 beskadigelser af frøene.
Undersøgelsen udføres med eller uden forstørrelse,  

 afhængig af frøets og sygdommens art.
 Til sådanne undersøgelser benyttes sædvanligvis de i tabel 1, kolonne 3,  

 angivne størrelser af arbejdsprøver, medmindre indsenderen, lovbestemmelser,  

 bekendtgørelser m.v. kræver anden prøvestørrelse benyttet.
7.3.2 Undersøgelse af frø efter formaling Ved påvisning af virus og bakterier i frø kan det være nødvendigt at  

 formale frøet for at frigøre patogenet.
Visse virusarter kan da påvises ved  

 at udstryge melet på indikatorplanter, som reagerer med typiske symptomer.  

 Andre kan påvises ved brug af serum.
Nogle bakterier kan påvises ved at  

 udstryge en vandig opslemning af melet i forskellige fortyndinger på plader  

 af selektive næringssubstrater (pladespredning), hvorpå der da udvikles  

 bakteriekolonier.
Mistænkte kolonier rendyrkes og artsbestemmes endeligt ved  

 hjælp af smitteforsøg, serologi eller andre metoder.
7.3.3 Undersøgelse af frø ved afvaskning Tilstedeværelsen af svampesporer, bakterier og nematoder kan i visse  

 tilfælde konstateres ved afvaskning af frøene og undersøgelse af de afvaskede  

 bestanddele under mikroskop eller ved podning på selektive næringssubstrater.
 Når metoden bruges til undersøgelse af frø for forekomster af  

 svampesporer, anvendes sædvanligvis en arbejdsprøve, hvis størrelse fremgår  

 af tabel 1, kolonne 2.
 Ved en afvaskningsundersøgelse for bakterier anvendes sædvanligvis en  

 arbejdsprøve, hvis størrelse fremgår af tabel 1, kolonne 3.
Visse nematoder, f.eks. stængelnematod, kan uddrives af en frøprøve ved at  

 udsætte den for en konstant støvregn over en længere periode.
Der anvendes en  

 arbejdsprøve af en størrelse, som fremgår af tabel 1, kolonne 2.
7.3.4 Undersøgelse af frø efter udblødning eller kemisk behandling Ved undersøgelse af en frøprøve kan udblødning eller behandling af frøene  

 med kemikalier benyttes for konstatering af tilstedeværelsen af f.eks.  

 mycelium, sporer eller frugtlegemer af svampe uden på eller inde i frøene.
Ved dråbemetoden lægges frøene enkeltvis i en dråbe destilleret vand på et  

 objektglas.
Avnerne fjernes, og karyopsis skrabes med en steril nål,  

 hvorefter karyopsen fjernes.
Der foretages en mikroskopisk undersøgelse ved  

 passende forstørrelse af vanddråben for indhold af sporer.
Kimmetoden er udarbejdet til påvisning af angreb af nøgen brand hos byg og  

 hvede.
Der udtages en arbejdsprøve på omkring 3000 kerner, som tilsættes en 5  

 pct. natriumhydroxydopløsning og anbringes ved 22 grader C i ca. 22 timer,  

 hvorved endospermen kvælder op, og kimen løsnes.
Derefter skylles og sigtes  

 de løsgjorte kim fra avner og endosperm ved hjælp af 50-60 grader C varmt  

 vand og laktofenol.
Kimene undersøges derefter i gennemfaldende lys ved 25-50  

 x forstørrelse for forekomster af brandmycelium.
Undersøgelsen afbrydes, når  

 der er undersøgt 2000 kim.
7.3.5 Undersøgelse af frø efter inkubation Frøene lægges på egnede substrater og anbringes under passende temperatur-  

 og lysforhold, som begunstiger udviklingen af den eller de organismer eller  

 abnormiteter, for hvilke prøven ønskes undersøgt.
I reglen er det nødvendigt,  

 at patogenet udvikler sporer eller andre organer, hvorved det kan  

 identificeres.
Hvis patogenet kan udvikle karakteristiske symptomer på  

 kimplanterne, kan sådanne også være en hjælp ved identifikationen.
 Som substrat kan filtrerpapir (P) og forskellige agarsubstrater benyttes.  

 De vigtigste agarsubstrater er vandagar (VA), kartoffeldextroseagar (KDA),  

 maltagar (MA) og saltmaltagar (SMA). Substratet anbringes som regel i  

 petriskåle med en diameter på 9 cm og en højde på 1.5 cm.
 For at hæmme væksten af rådsvampe og bakterier ved inkubation af frøene på  

 næringssubstrater kan frøene overfladedesinficeres med natriumhypoklorit  

 (NaC1).
 Svampenes sporedannelse kan i visse tilfælde fremmes ved at dræbe frøene.  

 Efter at frøene har optaget vand fra substratet i nogle timer, dræbes de ved  

 frysning.
Inkubationstemperaturen er i de fleste tilfælde 20 grader C, men i flere  

 tilfælde anvendes andre temperaturer.
Når sporedannelsen er afgørende for  

 bestemmelsen af svampearterne, belyses frøene i inkubationsperioden med nær  

 ultraviolet lys (bølgelængde ca. 3600 Å) i 12 timer i døgnet.
Efter inkubationsperiodens udløb undersøges frøene, kimplanterne og  

 substratet for forekomster af de organismer, som omfattes af undersøgelsen.  

 Undersøgelsen sker i reglen ved brug af mikroskop med 12-50 x forstørrelse,  

 hvorved sporer, sporehuse og andre artstypiske organer kan bestemmes.
Sådanne  

 dannelser kan findes såvel på frøene og kimplanterne som på substratet.
7.3.6 Undersøgelse efter dyrkning i væksthus og mark Sygdomsundersøgelser ved dyrkning af planterne i jord (J), i væksthus  

 eller mark er i reglen ret tidkrævende og udføres derfor kun i begrænset  

 udstrækning som led i forundersøgelser af frøpartier til udsæd.  

 Sygdomsundersøgelser i marken anvendes ved undersøgelse af sædekornspartier  

 for forekomst af byggens stribesyge og en række brandsygdomme.
7.4 Undersøgelse for afsvampningsbehov Når prøver af sædekorn ønskes undersøgt for afsvampningsbehov, foretages  

 undersøgelse for forskellige svampearter afhængigt af kornarten.
I  

 forbindelse med behovsundersøgelser gives vejledning om, hvorvidt afsvampning  

 skønnes formålstjenlig eller ikke.
Denne vejledning vil blive givet i  

 overensstemmelse med fastsatte normer for de forskellige sygdomme.
7.5 Undersøgelse for bejdsekvalitet Ved undersøgelse af en frøprøve for bejdsekvalitet foretages sædvanligvis  

 først en afvaskning af prøven.
Væskens farveintensitet kan sammen med  

 kendskab til det benyttede bejdsemiddel give en grov orientering om  

 bejdsemidlets dosering.
 Den afgørende undersøgelse for bejdsekvalitet foregår ved brug af en  

 biologisk metode, hvor en bakterie- eller svampeart, der er følsom over for  

 det pågældende bejdsemiddel, anvendes som testorganisme.
7.6 Analyseresultatets beregning og meddelelse på analysebevis Resultatet af undersøgelser af tørt frø kan meddeles som vægtprocentisk  

 indhold af angrebne frø, sklerotier etc. eller som antal i den undersøgte  

 vægtmængde.
 Ved afvaskningsundersøgelser kan resultatet angives som positivt eller  

 negativt eller som antal enheder, f.eks. sporer pr. gram frø.
 I alle andre tilfælde vil resultatet i reglen blive givet som antal eller  

 procent inficerede frø med samme nøjagtighed, som angivet i punkt 8.8.1.
8. Sortsægthed 8.1 Formål Formålet med en sortsundersøgelse er at fastslå sortsægtheden, d.v.s.  

 rigtigheden af det opgivne sortsnavn, samt sortsrenheden, d.v.s. mængden af  

 eventuelle indblandinger af anden sort.
8.2 Definitioner Ved en sort forstås en samling af individer, som er kendetegnet ved  

 bestemte morfologiske, fysiologiske, cytologiske, kemiske eller andre  

 karakterer, hvorved de adskiller sig fra individer af andre sorter, og som  

 bibeholder deres specielle karakterer ved kønnet eller ukønnet formering.
8.3 Almindelige bestemmelser Undersøgelse for sortsægthed udføres på frø eller kimplanter i  

 laboratorium og på delvis eller fuldt udviklede planter i væksthus eller  

 kontrolmark.
 Undersøgelserne udføres kun, hvis sortens morfologiske, fysiologiske eller  

 andre karakterer er officielt beskrevet, og hvor der foreligger en officiel  

 standardprøve.
8.4 Arbejdsprøven Arbejdsprøvens størrelse er for laboratorieundersøgelser 400 frø, hvor  

 intet andet er anført.
For væksthus- og kontrolmarksundersøgelser skal  

 arbejdsprøven have en sådan størrelse, at der kan opnås det for formålet  

 fornødne antal planter.
8.5 Undersøgelse i laboratorium Sortsægtheden kan i nogle tilfælde bestemmes på grundlag af visse  

 morfologiske, fysiologiske eller biokemiske karakterer hos frøet.
8.5.1 Morfologiske karakterer Visse sorter af byg kan adskilles på grundlag af morfologiske  

 kernekarakterer som kernens størrelse og form, form af basis, tandbesætning  

 på siderygnerve, krusning af inderavner, behåring og form af bugfuren,  

 behåring af bugstilk m.m.
 Adskillelse af ært kan i visse tilfælde ske på grundlag af frøenes  

 størrelse, form og farve samt form af navlen.
 For de øvrige arter er muligheden for sortsadskillelse på grundlag af  

 morfologiske frøkarakterer meget begrænset.
8.5.2 Fysiologiske karakterer Sorter af hvede kan med en vis begrænsning opdeles i grupper på grundlag  

 af reaktionen over for fenol.
Kernerne anbringes i destilleret vand i 16  

 timer og derefter i en 1 pct. fenolopløsning i mindst 4 timer.
Efter  

 afskylning placeres kernerne på filtrerpapir, og farvereaktionen bedømmes  

 efter følgende skala: Ufarvet (1), lys- brun (2), brun (3), mørk-brun (4) og  

 sort (5).
 Kernerne må ikke være bejdset, idet denne behandling som regel vil ændre  

 farvereaktionen.
Grupper af havresorter kan adskilles på grundlag af kernernes reaktion  

 over for ultraviolet lys.
Kerner af gulkernede sorter viser ikke fluorescens,  

 medens kerner af hvidkernede sorter fluorescerer.
 Visse sorter af bederoer kan i et vist omfang adskilles på grundlag af  

 kimstængelens farve, der kan være hvid, gul, lyserød eller rød.
Gulkødede sorter af kålroe og turnips kan adskilles fra hvidkødede sorter  

 af kålroe og turnips samt fra raps og rybs på grundlag af kimplanternes  

 farve.
Frøene spires i mørke, og efter behandling med 96 pct. ethanol bliver  

 kimplanterne orangegule hos gulkødede og citrongule hos hvidkødede former.
8.5.3 Biokemiske karakterer Kornsorterne kan opdeles i grupper på grundlag af elektroforese af  

 isoenzymer eller lagerproteiner.
Analyserne foretages i ekstrakter af  

 henholdsvis planter og formalede kerner.
8.6 Undersøgelse i væksthus Sorter, der ikke kan adskilles i laboratoriet ved undersøgelse af frø  

 eller kimplanter, kan i visse tilfælde adskilles på grundlag af morfologiske  

 og fysiologiske karakterer hos planter dyrket i væksthus under særlige  

 betingelser.
 Adskillelsen foretages på grundlag af forskelle i strækningstilbøjelighed,  

 størrelse og form af blade, skridnings- eller blomstringstid, behåring m.m.
 Vår- og vinterformer af byg kan adskilles på grundlag af aksanlæggets  

 udvikling efter 4 uger.
 Frøene sås i jord eller sand, og vækstbetingelserne tilpasses således, at  

 de plantekarakterer, der skal danne grundlag for bestemmelsen, udvikles bedst  

 muligt.
 8.7 Undersøgelse i kontrolmark.
Undersøgelse for sortsægthed kan for alle arter foretages ved udsåning  

 eller udplantning i kontrolmark.
Bedømmelsen sker ved, at planterne under  

 væksten sammenlignes med en standardprøve og en beskrivelse af den pågældende  

 sort.
8.7.1 Almindelige principper Kontroldyrkningens metodik og omfang skal afpasses efter de pågældende  

 arters vækstforhold samt efter den sikkerhed, hvormed indholdet af eventuelt  

 afvigende former skal meddeles på analysebeviset.
 Da en ensartet og passende udviklet plantebestand er afgørende for  

 bestemmelsens sikkerhed, skal der søges tilvejebragt de mest hensigtsmæssige  

 vækstbetingelser ved valg af jordbehandling, gødskning og såtid samt den  

 bedst mulige bekæmpelse af ukrudt, skadedyr og plantesygdomme.
 Bedømmelsen skal gennemføres på de udviklingstrin, hvor mulighederne for  

 bestemmelse og adskillelse af anden sort er størst.
 I de tilfælde, hvor en indblanding af en anden sort kan bestemmes ved en  

 laboratorieundersøgelse eller ved en undersøgelse i væksthus, foretages en  

 sådan som supplement til kontrolmarksundersøgelsen.
 Kontroldyrkningen gennemføres efter følgende principper:
8.7.1.1 Normalt udsås der samme vægtmængde af alle prøver af en art i parcellerne.  

 Vægtmængden fastsættes under hensyn til det plantetal, der søges opnået.  

 Afviger spireevnen væsentligt fra det normale, reguleres såmængden dog  

 herefter.
8.7.1.2 Prøver, der skal kontroldyrkes, udsås i mindst 2 fællesparceller, som  

 placeres med en indbyrdes afstand.
8.7.1.3 Prøverne sås med en maskine, der fordeler frøet jævnt i rækkerne.  

 Afstanden mellem rækkerne skal være den for renholdelse og undersøgelse samt  

 for planternes udvikling mest hensigtsmæssige.
 For arter, der udplantes, skal række- og planteafstand være den for arten  

 og sorten mest hensigtsmæssige.
8.7.1.4 Prøver, der indsendes under samme sortsnavn, udsås side om side.  

 Officielle standardprøver af sorten skal indlægges med passende mellemrum.
8.7.1.5 Ved undersøgelse af arter, som ikke udtyndes, beregnes antallet af planter  

 pr. parcel ud fra en optælling af antal planter pr. løbende meter flere  

 steder i parcellen.
 Ved undersøgelse af arter, der udtyndes, tælles samtlige planter i  

 parcellen.
 Ved undersøgelse af arter, som skal udplantes, anvendes det for  

 undersøgelsens sikkerhed nødvendige antal planter.
 8.7.2 Korn, bælgsæd, olieplanter m.fl.
 Sortsundersøgelse kan som regel foretages af de enkelte planter i  

 bestanden og sker på grundlag af morfologiske og fysiologiske  

 plantekarakterer.
 Der tilstræbes en plantebestand, som giver en normal udvikling af  

 planterne.
Parcellerne bedømmes flere gange i vækstperioden.
For kornarternes  

 vedkommende sker undersøgelsen navnlig i tiden fra begyndende skridning til  

 lidt før modning.
8.7.3. Græsmarksplanter Bedømmelse af sortsægthed må som regel begrænses til at omfatte prøven som  

 helhed.
Dog kan planter af anden sort, der afviger stærkt fra prøven, ofte  

 fraskilles som enkeltplanter.
 Undersøgelsen foretages på grundlag af forskelle i sorternes morfologiske  

 karakterer, vækstrytme m.m.
Den indsendte prøve sammenlignes flere gange i løbet af vækstperioden med  

 standardprøven og de øvrige indsendte prøver af samme sort.
Bedømmelsen  

 baseres især på iagttagelser i skridnings- og blomstringstid året efter  

 såningen.
 Undersøgelse af enkeltplanter kan foretages som supplement til den  

 beskrevne metode.
8.7.4 Arter i udtyndet bestand(rodfrugter m.fl.) I de fleste tilfælde må undersøgelse af sortsægthed begrænses til  

 bedømmelse af prøven som helhed.
Dog kan enkeltplanter af anden sort i nogle  

 tilfælde fraskilles.
 Bedømmelsen foretages på grundlag af forskelle i planternes morfologiske  

 eller fysiologiske karakterer.
Bedømmelse sker ved at sammenligne den enkelte prøve som helhed med  

 standardprøven og de øvrige prøver af samme sort, men baseres dog især på  

 iagttagelser af planterne efter optagning.
Hver prøve bedømmes som en helhed,  

 men tillige optælles planter af anden type eller sort samt krydsningsplanter.  

 Undersøgelsen skal omfatte mindst 400 planter.
8.7.5 Grønsagsarter Sortsundersøgelse kan som regel foretages af de enkelte planter og sker på  

 grundlag af forskelle i morfologiske og fysiologiske plantekarakterer.
 Der tilstræbes en plantebestand, der giver en normal udvikling af  

 planterne.
8.8 Analyseresultatets beregning og meddelelse på analysebevis Resultatet af sortsundersøgelserne beregnes og meddeles på analysebevis  

 efter nedenstående retningslinier.
8.8.1 Sortsægthed og sortsrenhed i laboratorium Resultatet af en sortsægthedsundersøgelse meddeles med et passende  

 ordvalg.
Det fundne indhold af anden sort meddeles i antalsprocent.
Er der  

 undersøgt en bestemt vætmængde, beregnes antal undersøgte frø ud fra  

 vægtmængde og kornvægt.
Ved undersøgelse af 400-1999 frø meddeles resultatet i procent uden  

 decimaler, hvis indholdet af anden sort udgør 1 pct. eller derover.
Er  

 indholdet mindre end 1 pct., opgives antallet af frø af anden sort i den  

 undersøgte mængde.
Ved undersøgelse af 2000 frø og derover meddeles resultatet i procent med  

 1 decimal, hvis indholdet af anden sort udgør 0.1 pct. eller derover.
Er  

 indholdet mindre end 0.1 pct., opgives antallet af frø af anden sort i den  

 undersøgte mængde.
 Er der ved undersøgelsen ikke fundet indhold af anden sort, skal dette  

 angives enten ved 0 eller ved et passende ordvalg.
 Det undersøgte antal frø skal altid fremgå af analysebeviset.
Er indholdet af anden sort 15-50 pct., skal prøven betegnes som blandet  

 sort.
Er indholdet af anden sort over 50 pct., skal det for prøven anføres,  

 at den ikke er af den opgivne sort.
8.8.2 Sortsægthed og sortsrenhed i væksthus Resultatet beregnes og meddeles ved et passende ordvalg på analysebevis  

 eller i brev.
8.8.3 Sortsægthed og sortsrenhed i kontrolmark Resultatet af en kontrolmarksundersøgelse meddeles på følgende måde:
8.8.3.1 Såfremt prøven kun kan undersøges for sortsægthed, meddeles resultatet med  

 et passende ordvalg.
8.8.3.2 For de selvbefrugtende arter og for fremmedbefrugtende arter i udtyndet  

 bestand, hvor enkeltplanter af anden sort kan fraskilles i parcellen,  

 meddeles resultatet på følgende måde:
 Ved undersøgelse af indtil 999 planter meddeles resultatet som antal  

 planter af anden sort i den undersøgte mængde.
Ved undersøgelse af 1000 planter og derover meddeles resultatet i procent  

 med 1 decimal, såfremt indholdet af anden sort overstiger 3 planter i den  

 undersøgte mængde.
Er indholdet 3 planter eller derunder, meddeles det fundne  

 antal.
 Det undersøgte antal planter skal altid fremgå af analysebeviset.
Er indholdet af anden sort 15-50 pct., skal prøven betegnes som blandet  

 sort.
Er indholdet af anden sort over 50 pct., skal det for prøven anføres,  

 at den ikke er af den opgivne sort.
8.8.3.3 For fremmedbefrugtende arter, hvor enkeltplanter af anden sort kan  

 fraskilles i parcellen, hvis plantetal ikke er bestemt ved optælling, angives  

 det fundne antal andre planter med passende ordvalg.
Giver undersøgelsen ikke  

 anledning til bemærkninger, skal dette meddeles.
9. Vandindhold 9.1 Formål Formålet er at bestemme prøvens procentiske vandindhold.
9.2 Arbejdsprøven Prøver til vandbestemmelse skal emballeres i vandtæt pakning og indsendes  

 straks efter prøvetagningen.
Hvis perioden fra prøvetagning til modtagelse på  

 statsfrøkontrollen overstiger 7 dage, kan analysen normalt ikke gennemføres.  

 Indeholder prøven sten, fjernes disse, før prøven blandes, og arbejdsprøven  

 udtages.
Af frøarter med kornvægt under 10 g afvejes 2 arbejdsprøver a 5 g.
Af  

 frøarter med kornvægt over 10 g formales ca. 25 g i en kværn.
Efter blanding  

 af det formalede materiale afvejes 2 arbejdsprøver a 5 g.
Hvis en prøve  

 skønnes at indeholde mere end 17 pct. vand, skal der fortørres 25 g af prøven  

 ved den i 9.3 foreskrevne temperatur.
Efter afkøling og vejning formales den  

 fortørrede prøve, og arbejdsprøverne udtages som beskrevet ovenfor.
9.3 Tørring De afvejede prøver tørres i tørreovn, som før indsætning er opvarmet til  

 den foreskrevne temperatur.
Tørringstiden regnes fra det tidspunkt, hvor  

 ovnen efter indsætning af prøverne igen har opnået den foreskrevne  

 temperatur.
De fleste arter tørres ved 130-133 grader C i 1 time, kornarterne  

 dog i 2 timer og majs i 4 timer.
Frø af hør, løg, peber, porre og  

 korsblomstrede arter tørres ved 103 +/- 2 grader C i 17 +/- 1 time (se ISTA's  

 analyseregler).
9.4 Afkøling Efter tørring afkøles prøverne i ekssikkator ca. 30 minutter.
I  

 ekssikkatoren holdes luften tør ved hjælp af silika-gel.
 9.5 Vejning.
 Arbejdsprøven vejes såvel før som efter tørringen med en nøjagtighed af  

 0.001 g, ved fortørring dog 0.01 g.
9.6 Analyseresultatets beregning og meddelelse på analysebevis Vandindholdet beregnes på grundlag af de 2 arbejdsprøvers gennemsnitlige  

 vægttab og meddeles i procent med 1 decimal.
 I forbindelse med fortørring skal vandindholdet beregnes efter følgende  

 formel:
 hvor S1 er det procentiske vægttab ved fortørringen, medens S2 er det  

 gennemsnitlige vægttab i procent i andet trin af analysen.
 Hvis forskellen mellem de 2 arbejdsprøvers procentiske vandindhold  

 overstiger 0.2, for råvare dog 1.0, gentages undersøgelsen.
 For træfrø gælder særlige latituder (se ISTA's analyseregler).
10. Vægtbestemmelse 10.1 Formål Formålet med en vægtbestemmelse er at bestemme vægten af 1000 frø eller  

 vægten af et givet rumfang af prøven.
10.2 Kornvægt Der aftælles 8 x 100 frø, og hvert replikat vejes med en nøjagtighed af  

 0.001 g.
Ved en kornvægt under 0.5 vejes dog med en nøjagtighed af 0.0001 g.
10.3 Tørvægt Der aftælles 8 x 100 frø, som tørres og afkøles som beskrevet under 9.3 og  

 9.4. Frøene vejes i gram med en nøjagtighed af fire betydende cifre, dog fem  

 betydende cifre ved kornvægt under 0.5.
10.4 Rumvægt Rumvægten er udtryk for vægten af et givet rumfang frø og opgives som  

 vægten af en liter frø. Analyseresultatet skal være gennemsnit af 2  

 bestemmelser.
Prøve til bestemmelse af rumvægt skal emballeres i vandtæt pakning og  

 indsendes straks efter prøvetagningen.
Hvis perioden fra prøvetagning til  

 modtagelse på statsfrøkontrollen overstiger 7 dage, kan analysen normalt ikke  

 gennemføres.
10.5 Analyseresultatets beregning og meddelelse på analysebevis Kornvægt og tørvægt beregnes på grundlag af 8 replikater a 100 frø og  

 meddeles som vægten af 1000 frø i gram med 2 decimaler, når kornvægten er  

 under 10, med 1 decimal, når kornvægten er mellem 10 og 25, og i hele tal,  

 når kornvægten er over 25.
Rumvægt beregnes som gennemsnit af 2 bestemmelser og meddeles som gram pr.  

 liter i hele tal.
Litervægten kan konverteres til hektolitervægt, der  

 meddeles som kilogram pr. hektoliter med 1 decimal.
 Hvis forskellen mellem replikaterne i en vægtbestemmelse overstiger den i  

 15.5 angivne latitude, gentages undersøgelsen.
11. Pilleret frø 11.1 Pilleret frø Frø af mange arter forhandles i dag indlejret i et materiale, der har til  

 formål at frembringe en ensartet, hensigtsmæssig frøstørrelse.
Disse regler omhandler kun egentlige pillerede frø, hvor hvert enkelt frø  

 er indlejret i en kugleformet pillermasse.
For andre typer af indlejrede frø,  

 herunder båndfrø, henvises til ISTA's analyseregler.
11.2 Originalprøven Originalprøven, som skal indsendes i en vandtæt pakning, skal mindst  

 indeholde det antal piller, som er anført i tabel 7, kolonne 2. Hvis prøven  

 er mindre, skal antallet af piller i prøven anføres på analysebeviset.
11.3 Arbejdsprøven Arbejdsprøven skal mindst indeholde det antal piller, som er anført i  

 tabel 7, kolonne 3. Hvis den er mindre, skal antallet af piller i prøven  

 anføres på analysebeviset.
 Dersom prøven udtages ved hjælp af en mekanisk prøvedeler, må faldhøjden i  

 denne ikke overstige 25 cm.
11.4 Renhedsanalyse af pilleret frø.
11.4.1 Definitioner.
11.4.1.2 Til rene piller regnes:
 Hele piller uden hensyn til, om de indeholder frø.
 Beskadigede piller, hvor mere end halvdelen af frøets overflade er dækket  

 med pillermasse, medmindre det er tydeligt, at frøet er af en anden art end  

 opgivet af indsenderen.
11.4.1.2 Til upilleret frø regnes:
 Beskadigede piller, hvor højst halvdelen af frøet er dækket af  

 pillermasse, forudsat at frøet er af den art, som er opgivet af indsenderen.
 Beskadigede piller indeholdende frø af en anden art end den, der er  

 opgivet af indsenderen.
 Upilleret frø af alle kultur- og ukrudtsarter.
11.4.1.3 Til affald regnes:
 Beskadigede piller, på hvilke det tydeligt kan ses, at de ikke indeholder  

 frø.
 Løs pillermasse.
 Andet materiale defineret som affald i afsnit 3.2.4.
11.4.2 Fremgangsmåde Arbejdsprøven adskilles i de 3 komponenter, defineret under 11.4.1.
Med henblik på at undersøge om frøene i pillerne er af den opgivne art,  

 fjernes pillermassen fra 100 piller af fraktionen »rene piller«  

 (11.4.1.1), og de fundne frø identificeres.
Resultatet af undersøgelsen  

 anføres på analysebeviset.
11.5 Renhedsanalyse af depilleret frø Ved renhedsanalyse af depilleret frø fjernes pillermassen ved vask med  

 vand eller andet opløsningsmiddel.
Efter tørring gennemføres renhedsanalysen  

 i overensstemmelse med kapitel 3.
11.6 Antal andre kulturfrø og ukrudtsfrø Analyse for indhold af andre kulturfrø og ukrudtsfrø gennemføres på  

 depilleret frø i overensstemmelse med kapitel 4. Originalprøvens og  

 arbejdsprøvens størrelse fremgår af tabel 7.
 Resultatet udtrykkes som antal frø af andre kulturfrø/ukrudtsfrø fundet i  

 det undersøgte antal piller.
11.7 Spireevne Ved undersøgelse for spireevne anvendes piller fra fraktionen »rene  

 piller« (11.4.1.1). Spiringsanalysen gennemføres som beskrevet i kapitel  

 5.
11.8 Vægtbestemmelse Vægtbestemmelse foretages på piller fra fraktionen »rene piller«  

 (11.4.1.1) og gennemføres som beskrevet i kapitel 10.
11.9 Størrelsessortering Størrelsessorteringen gennemføres som beskrevet i afsnit 14.7.  

 Originalprøvens og arbejdsprøvens størrelse fremgår af tabel 7.
11.10 Meddelelse på analysebevis På analysebeviset anføres, at prøven er pilleret.
 Ved renhedsanalyse af pilleret frø anføres det vægtprocentiske indhold af  

 rene piller, upilleret frø og affald på analysebeviset sammen med en  

 specifikation af de affaldsbestanddele, der udgør mere end 1 vægtprocent.  

 Endvidere anføres artsnavne for upilleret frø, fundet i arbejdsprøven.
 Ved analyse af depilleret frø (11.6 og 11.7) samt ved vægtbestemmelse og  

 størrelsessortering af pilleret frø anføres resultatet som for upilleret frø  

 (se 10.5 og 14.7.3).
12. Rensningsundersøgelse 12.1 Formål Formålet med en rensningsundersøgelse er at fraskille prøvens indhold af  

 ukrudtsfrø, andre kulturfrøarter, affald og dårligt udviklede frø af den  

 undersøgte art efter samme tekniske principper og metoder, som følges på  

 frørenserier ved rensning af frøpartier.
Rensningsundersøgelsen kan gennemføres for alle arter af korn, græsser,  

 bælgplanter, rodfrugter, olie- og spindplanter og grønsager.
For arter af  

 prydplanter og skovfrø foretages undersøgelsen i den udstrækning det er  

 teknisk muligt.
12.2 Arbejdsprøven Arbejdsprøvens størrelse er fastlagt under hensyntagen til  

 laboratoriemaskinernes kapacitet, undersøgelsens sikkerhed og til de  

 forskellige arters frøstørrelse.
For småfrøede arter bl.a. græsser og  

 småfrøede bælgplanter er arbejdsprøvens størrelse mindst 200 g og for  

 storfrøede arter mindst 350 g, dog højst 1000 g.
12.3 Rensningens udførelse Arbejdsprøven renses under hensyntagen til frøarten samt prøvens  

 beskaffenhed ved anvendelse af en eller flere laboratoriemaskiner.
Rensningen  

 gennemføres således, at den rensede prøve så vidt muligt opnår en kvalitet  

 svarende til en normal handelsvare.
12.4 Undersøgelse af renvaren Efter rensningen foretages almindeligvis en renheds- og  

 spiringsundersøgelse af renvaren efter de i afsnittene 3 og 5 anførte  

 retningslinier.
12.5 Analyseresultatets beregning og meddelelse på analysebevis Resultatet af en rensningsundersøgelse beregnes på grundlag af  

 arbejdsprøvens vægt og meddeles som procent renvare med 1 decimal.
13. Undersøgelser i henhold til EF-direktoratets  

 vejledninger om  intervention, produktionsstøtte og  

 produktionsrestitution 13.1 Intervention af korn.
13.1.1 Formål Formålet er at gennemføre undersøgelser af vandindhold, naturalvægt,  

 spirede kerner, kornbesats og grove urenheder i kornpartier til intervention  

 af blød hvede, rug og byg dyrket inden for EF-området.
13.1.2 Vandindhold Vandindhold bestemmes i 2 prøver a 5 g formalet prøve, som tørres i  

 varmeovn ved 130 grader C i 2 timer, og i øvrigt som foreskrevet under afsnit  

 9.
13.1.3 Naturalvægt Naturalvægt bestemmes som litervægt, der omregnes til hektolitervægt.  

 Bestemmelse af litervægt er beskrevet i 10.4.
13.1.4 Knækkede kerner Til knækkede kerner regnes kerner med delvis dækket frøhvide, kerner med  

 afslået kim og andre tærskeskader.
13.1.5 Spirede kerner Kerner bedømmes som spirede, når rod eller bladkim kan ses med det blotte  

 øje.
Ved bedømmelsen må kornprøvens almindelige tilstand dog ikke lades ude  

 af betragtning.
Som eksempel kan nævnes sorter med fremspringende kim, der  

 kan se ud som spiret, fordi den skal, som dækker kimen, kan være bristet.
En  

 sådan kerne må ikke bedømmes som spiret.
13.1.6 Kornbesats Til kornbesats henregnes uudviklede kerner, kerner af andre kornarter,  

 kerner gnavet af skadedyr og kerner med misfarvet kim.
13.1.7 Grove urenheder Til grove urenheder henregnes grove bestanddele af affald (sten,  

 jordklumper, strådele m.m.), andre frøarter (herunder ukrudt), fordærvede  

 kerner, brand- og rustangrebne kerner, meldrøjer og avner.
 Til grove urenheder henregnes tillige kerner fordærvede ved  

 selvopvarmning, kerner beskadiget ved tørring samt skadelige frøarter.
13.1.8 Bestemmelse af kornbesats og grove urenheder Til bestemmelse af kornbesats og grove urenheder udtages en arbejdsprøve  

 på 250 g, som soldes i et halvt minut på 2 langhullede sold med  

 hulstørrelserne henholdsvis 3.5 x 20 mm og 1.0 x 20 mm.
Fraktionen, som  

 bliver tilbageholdt på 3.5 mm soldet, og fraktionen, som går igennem 1.0 mm  

 soldet, henregnes til grove bestanddele af affald.
Dog overføres andre  

 kornarter og kerner, som ikke går igennem 3.5 mm soldet, til fraktionen  

 mellem 3.5-1.0 mm.
Af fraktionen 3.5-1.0 mm udtages ved neddeling 1 prøve a 100 g.
Prøven  

 soldes et halvt minut på et langhullet sold med hulstørrelserne 2.0 x 20 mm  

 for blød hvede, 1.8 x 20 mm for rug og 2.2 x 20 mm for byg.
Af den fraktion, som passerer det anvendte sold, henregnes alle kerner  

 uden yderligere mangler til uudviklede kerner.
Delvis modne, grønne og  

 frostskadede kerner henregnes dog til samme gruppe.
Den resterende del af  

 prøven undersøges for knækkede og spirede kerner samt for kornbesats og grove  

 urenheder.
13.1.9 Amylogramenheder, protein og faldtal Angående bestemmelse af amylogramenheder for rug til brødfremstilling og  

 bestemmelse af protein og faldtal i hvede til brødfremstilling henvises til  

 EF-direktoratets vejledning om interventionskøb af korn.
13.1.10 Standardkvaliteter, beregning og meddelelse af resultater Angående fastsættelse af standardkvaliteter for blød hvede, rug og byg  

 samt beregning og meddelelse af resultater henvises til EF- direktoratets  

 vejledning om interventionskøb af korn.
13.2 Intervention af og støtte til raps og rybs.
13.2.1 Formål Formålet er at gennemføre undersøgelser af vandindhold, urenheder og  

 olieindhold i partier til intervention af raps og rybs.
13.2.2 Vandindhold Vandindhold bestemmes i 2 prøver a 5 g, som tørres i varmeovn ved 103  

 grader C i 16-18 timer og i øvrigt som foreskrevet under afsnit 9.
13.2.3 Urenheder Urenheder bestemmes i 2 prøver a 200 g.
Urenhederne deles op i andre  

 olieholdige frøarter og ikke-olieholdige urenheder samt støv.
13.2.3.1 Støvet udskilles ved soldning på et rundhullet sold med en huldiameter på  

 0.5 mm.
13.2.3.2 Den rest, der bliver tilbage efter frasoldning af støv, soldes på et sold,  

 på hvilket de urenheder, som er større end frøene, bliver tilbageholdt.  

 Eventuelle skulper i den tilbageholdte rest tømmes for frø, og frø af den  

 undersøgte art overføres til den fraktion, der er gået igennem soldet, medens  

 de øvrige bestanddele sorteres i andre olieholdige frøarter (agersennep,  

 agerkål, sort sennep, sareptasennep, gul sennep, radis og kiddike) og  

 ikke-olieholdige urenheder.
Støvet, andre olieholdige frøarter,  

 ikke-olieholdige urenheder samt den fraktion, der er gået igennem soldet,  

 vejes med en nøjagtighed af 0.01 g.
Fra den fraktion, der er gået igennem soldet, udtages 10 g afvejet med en  

 nøjagtighed af 0.01 g.
Fra denne prøve frasorteres andre olieholdige frøarter  

 og ikke-olieholdige urenheder.
Andre olieholdige frøarter og urenhederne  

 vejes med en nøjagtighed af 0.001 g.
 På forlangende opgives de andre olieholdige frøarter.
13.2.4 Olie Olieindholdet bestemmes ved hjælp af kernemagnetisk resonansspektrometri  

 (NMR).
13.2.5 Erucasyre og glucosinolater Angående bestemmelse af erucasyreindhold og glucosinolatindhold for  

 dobbeltlave rapssorter henvises til EF-direktoratets vejledning om  

 intervention af raps og rybs.
13.2.6 Standardkvaliteter, beregning og meddelelse af resultater Angående fastsættelse af standardkvalitet, beregning og meddelelse af  

 resultater henvises til EF-direktoratets vejledning om interventionskøb af  

 raps og rybs og vejledning om ydelse af støtte til forarbejdning af  

 olieholdige frø.
 13.3.
 Produktionsrestitution for majsgrits.
13.3.1 Formål Formålet er at gennemføre soldning samt bestemmelse af fedt og råcellulose  

 i partier til produktionsrestitution til majs forarbejdet her i landet til  

 majsgrits.
13.3.2 Soldning En soldningsbestemmelse gennemføres ved, at 2 prøver a 100 g soldes i et  

 halvt minut på 2 netsold med maskevidde henholdsvis 0.315 mm og 0.150 mm.
13.3.3 Fedt Indholdet af fedt bestemmes i 2 prøver a 2 g tørret grits, som ekstraheres  

 med petroleumsæter.
Derefter fjernes ekstraktionsmidlet, og fedtet tørres til  

 konstant vægt i ovn ved 103 grader C, hvorefter fedtindholdet beregnes.
13.3.4 Råcellulose Indholdet af råcellulose bestemmes i 2 prøver a 3 g tørret grits, som  

 koges i 200 ml 125 mM H2S04 i 30 minutter, hvorefter der filtreres og skylles  

 med kogende vand.
Derefter koges med 200 ml 250 mM KOH i 30 minutter.
Efter  

 filtrering og skylning med kogende vand overføres resten til en digel og  

 tørres ved 11O grader C til konstant vægt, hvorefter resten forkulles i  

 muffelovn ved 550 grader C i 30 minutter.
13.3.5 Standardkvaliteter, beregning og meddelelse af resultater Afvigelsen mellem enkeltresultaterne må højst være 1 pct. af  

 analyseresultatet.
Resultatet beregnes i procent med 1 decimal.
 Angående fastsættelse af standardkvalitet, beregning og meddelelse af  

 resultatet henvises til EF-direktoratets vejledning om ydelse af  

 produktionsrestitution til majs, som anvendes i bryggeriindustrien eller  

 glucoseindustrien.
14. Andre undersøgelser 14.1 Renhed af frø til oliefremstilling af raps og rybs (kvalitetsanalyse).
14.1.1 Formål Formålet med renhedsanalyse af frø til oliefremstilling er at bestemme det  

 vægtprocentiske indhold af andre olieholdige frøarter og af ikke-olieholdige  

 urenheder med specielt sigte på frøpartiets afregning.
14.1.2 Forbehandling Forud for renhedsanalyse af frø til oliefremstilling underkastes alle  

 prøver en forbehandling, der er afhængig af indsenderens mærkning af prøven.
14.1.2.1 Prøven af indsenderen mærket renvare.
En arbejdsprøve på mindst 50 g soldes på en 2.5 mm rundhullet sigte,  

 hvorved grove bestanddele som affald, korn, bælgsæd og andre storkernede frø  

 sorteres fra.
Indholdet af de frasorterede bestanddele indgår i opgørelsen af  

 analyseresultatet.
14.1.2.2 Prøven af indsenderen mærket råvare.
Prøver, der ikke er mærket renvare  

 eller råvare, behandles som råvare.
 På mindst 250 g af prøven foretages en rensningsundersøgelse i henhold til  

 afsnit 12. Renhedsanalysen gennemføres på den efter rensningen fremkomne  

 renvare.
14.1.3 Renhedsanalyse Arbejdsprøven til renhedsanalyse skal have en mindstevægt på 5 g.  

 Arbejdsprøven udtages af den forbehandlede prøve (se 14.1.2.1 og 14.1.2.2),  

 og opdeles i rent frø, andre olieholdige frøarter og ikke- olie holdige  

 urenheder inklusive støv.
Til rent frø henregnes alle frø og frødele af den  

 undersøgte art, der tilbageholdes på en 0.5 mm rundhullet sigte.
 Til olieholdige frøarter henregnes: Agersennep, agerkål, sort sennep,  

 sareptasennep, gul sennep, radis og kiddike.
14.1.4 Analyseresultatets beregning og meddelelse på analysebevis Resultaterne meddeles i vægtprocent med 1 decimal.
Resultatet af  

 rensningsundersøgelsen angives som procent renvare.
Renhedsanalysens  

 resultater angives som rent frø, andre olieholdige frøarter og ikke-  

 olieholdige urenheder.
Analyseresultaterne kan efter ønske omregnes til  

 standardkvalitet.
14.2 Olieindhold.
14.2.1 Formål Formålet er at bestemme det procentiske indhold af olie i olieholdige  

 frøarter.
14.2.2 Bestemmelse efter NMR-metoden Til måling af olieindhold ved hjælp af kernemagnetisk resonansspektrometri  

 (NMR) benyttes 2 prøver a 25 g frø tørret ved 103 grader C i 16-18timer.  

 Oliebestemmelsen efter NMR-metoden er baseret på en efter ekstraktionsmetoden  

 forudbestemt standardprøve.
Afvigelsen mellem de 2 analyseresultater må højst  

 være 1 pct.
14.2.3 Bestemmelse ved ekstraktion Til ekstraktionsbestemmelsen benyttes enten frø tørret ved 103 grader C i  

 16-18 timer, eller som prøven forefindes - basis telle quelle.
En prøve på  

 10.5 g formales fint med håndkværn.
Af den formalede prøve afvejes 2 prøver a  

 5 g i ekstraktionshylstre, som anbringes i soxhletsrør og ekstraheres 1 døgn  

 med n-hexan.
Prøverne formales derefter i morter og ekstraheres yderligere i  

 1 døgn.
Ekstraktionsmidlet fjernes, inden olien tørres til konstant vægt i  

 ovn ved 103 grader C, og olieindholdet beregnes.
14.2.4 Analyseresultatets beregning og meddelelse på analysebevis Resultatet af oliebestemmelsen efter ekstraktionsmetoden beregnes på  

 grundlag af arbejdsprøvens vægt.
 Resultatet af analyserne kan efter ønske opgives som procent olie af  

 prøvens tørstof eller som procent olie basis telle quelle.
 Analyseresultatet meddeles på analysebeviset i procent med 1 decimal.
14.3 Erucasyre.
14.3.1 Formål Formålet er at bestemme indholdet af erucasyre i raps og rybs.
14.3.2 Erucasyrebestemmelse Erucasyre bestemmes i olien, der er ekstraheret som angivet i 14.2.3. 7  

 dråber af den ekstraherede rapsolie tilsættes 5 ml 0.5 M NaOH (opløst i  

 methanol), som opvarmes, til al rapsolien er opløst.
Dernæst tilsættes 5 ml  

 bortrifluorid-methanol kompleks, hvorpå blandingen koges i 5 minutter med  

 tilbagesvaling.
Efter afkøling tilsættes 4 ml hexan, der rystes grundigt, og  

 5 ml mættet NaCl opløsning tilsættes.
Når faserne er adskilt, udtages 5 micro  

 l af oliefasen til måling af erucasyremængden på gaskromatograf.
14.3.3 Meddelelse på analysebevis Erucasyreindholdet beregnes som procent erucasyre i oliefasen, og  

 resultatet opgives på analysebeviset med 1 decimal.
 14.4.
 Glucosinolater.
14.4.1 Formål Formålet er at bestemme indholdet af isothio-cyanater (ITC) og  

 vinyloxazolidinthion (VOT) i raps.
Disse forbindelser betegnes som  

 glucosinolater.
14.4.2 ITC-bestemmelse 5 g rapsfrø formales fint.
Til 1.0 g af den formalede prøve tilsættes 3.0  

 ml buffer (165 mM Na2HP04, 17.6 mM citronsyre, pH 7.0), 5.0 ml  

 butylisothiocyanat (50 mg opløst i 1 liter kloroform) og 100 mg formalet og  

 affedtet gul sennep (indeholder enzymet myrosinase). Der rystes i 2 timer,  

 hvorpå der centrifugeres i 10 minutter, til bundfaldet og de to flydende  

 faser er adskilt.
Der udtages 5 micro l af kloroformfasen til måling på en  

 gaskromatograf.
14.4.3 VOT-bestemmelse 5 g rapsfrø formales fint. 400 mg af den formalede prøve affedtes ved  

 tilsætning af 4.0 ml n-hexan.
Der rystes i 5 minutter og centrifugeres i 5  

 minutter, til den formalede rapsprøve er bundfældet.
Overfasen af n-hexan  

 dekanteres, og affedtningen gentages med yderligere 4.0 ml hexan.
Hexanen  

 afdampes ved stuetemperatur i 16 timer, hvorpå der tilsættes 40 mg fint  

 formalet, affedtet gul sennep.
Dernæst tilsættes 3.0 ml buffer (165 mM  

 Na2HP04, 17.6 mM citronsyre, pH 7.0), prøven blandes og inkuberes i 90  

 minutter ved 45 grader C på et vandbad.
Efter inkubationen køles prøven ved  

 stuetemperatur, hvorpå der tilsættes 8 ml kloroform.
Prøven rystes i 30  

 minutter, hvorpå der centrifugeres i 10 minutter for at få adskilt vand- og  

 kloroformfasen.
Der udtages 5 micro l af kloroformfasen til måling på en  

 højtryksvæskekromatograf (HPLC).
14.4.4 Analyseresultatets beregning og meddelelse på analysebevis Glucosinolatindholdet opgives som summen af ITC- og VOT-indholdet.  

 Analyseresultatet beregnes som procent glucosinolat i den tørrede og  

 affedtede prøve, og resultatet opgives på analysebeviset med 2 decimaler.
14.5 Protein.
14.5.1 Formål Formålet er at bestemme proteinindholdet i hvede ved hjælp af  

 Kjeldahlmetoden.
14.5.2 Proteinbestemmelse 10 g kerner formales fint.
Til 500 mg af den formalede prøve tilsættes 7 g  

 K2S04, 350 mg HgO og 12 ml koncentreret H2S04. Prøven nedbrydes ved kogning i  

 45 minutter ved 420 grader C.
Efter afkøling i 15 minutter ved stuetemperatur  

 tilsættes 75 ml afioniseret vand.
Blandingen overføres til et lukket destillationssystem.
Der tilsættes 50  

 ml 30 pct.
NaOH, hvorpå der i 5 minutter tilledes vanddamp til blandingen.  

 Destillatet opsamles i 25 ml 4 pct. borsyre med farveindikator.
Efter  

 destillationen titreres det opsamlede destillat til farveomslag med 0.1000 M  

 HCl.
14.5.3 Analyseresultatets beregning og meddelelse på analysebevis Ved beregning af procent protein i hvedens tørstof anvendes i  

 overensstemmelse med EF's regler faktoren 5.7. Resultatet opgives på  

 analysebeviset med 1 decimal.
14.6 Faldtal.
14.6.1 Formål Formålet er at bestemme brødkorns faldtal, som er et udtryk for kornets  

 egnethed til mølleribrug.
14.6.2 Bestemmelse Til faldtalsbestemmelsen benyttes en vægtmængde formalet korn svarende til  

 7 g korn med et vandindhold på 15 pct.
Melet hældes i et viskometerrør med 25  

 ml afioniseret vand.
Der rystes kraftigt for at få en homogen blanding.  

 Viskometerrør med viskometer anbringes i et vandbad med kogende vand samtidig  

 med, at en automatisk tidtager startes. 5 sekunder efter viskometerrørets  

 anbringelse i vandbadet begyndes en omrøring med 2 rørebevægelser pr. sekund.  

 Efter 60 sekunder standses omrøringen, viskometret udløses og synker ved sin  

 egen vægt ned igennem den sammenklistrede melmasse i viskometerrøret.  

 Faldtiden i sekunder over en given længde på 6 cm plus omrøringsperioden på  

 60 sekunder angiver faldtallet.
14.6.3 Meddelelse på analysebevis Faldtallet angives på analysebeviset som et helt tal.
14.7 Størrelsessortering af bederoefrø og pilleret frø.
14.7.1 Formål Formålet med en størrelsessortering er at foretage kontrol af den af  

 indsenderen opgivne frø- eller pillestørrelse.
14.7.2 Fremgangsmåde Der udtages 2 arbejdsprøver, hver på ca. 50 g.
På hver arbejdsprøve  

 foretages en soldning på »Bonn« sorteringsmaskine med automatik til  

 regelmæssig afbrydelse af bevægelserne.
Slaglængden skal være mellem 90 og  

 100 mm.
For pilleret frø er soldningstiden 1 minut og for upilleret frø 3  

 minutter.
Følgende rundhullede sold skal benyttes:
 1 sold med en huldiameter, der er 0.25 mm mindre end den mindste af de  

 opgivne frøstørrelser.
 1 sæt sold, der deler den opgivne frøstørrelse i brøkdele på kvarte  

 millimetre.
 1 sold med en huldiameter, der er 0.25 mm større end den største af de  

 opgivne frøstørrelser.
 De ved sorteringen fremkomne fraktioner inklusive den fraktion, der  

 passerer igennem det mindste sold, vejes i gram med 2 decimaler.
14.7.3 Analyseresultatets beregning og meddelelse på analysebevis Vægten af fraktionerne udtrykkes i procent af den totale vægt (1 decimal).  

 Gennemsnittet af de 2 prøvers soldningsresultater er det gældende  

 analyseresultat, forudsat at forskellen mellem resultaterne inden for de  

 opgivne klassificeringsgrænser ikke overstiger 1.5 pct.
Hvis denne latitude  

 overskrides, må yderligere en prøve på 50 g (og hvis nødvendigt en fjerde)  

 analyseres.
 Gennemsnittet af de to sorteringer, der falder inden for den tilladte  

 latitude, anføres på analysebeviset.
14.8 Ært til foderbrug.
14.8.1 Formål Formålet er at bestemme indholdet af urenheder i partier af ært til  

 foderbrug.
14.8.2 Fremgangsmåde Der udtages en arbejdsprøve på 900 g, som sigtes i 30 sekunder på en 1.85  

 mm rundhullet sigte.
Fraktionen, der tilbageholdes på sigten, opdeles i  

 »ært« (hele ærter, brudstykker af ært, frøskaller) og i »andre  

 bestanddele«.
 Partikler, som passerer sigten, regnes som andre bestanddele.
14.8.3 Meddelelse på analysebevis Resultatet meddeles i procent med 1 decimal som: »Frø af ært  

 tilbageholdt på en 1.85 mm rundhullet sigte« og som »andre  

 bestanddele«.
14.9 Bitterstof i lupin.
14.9.1 Formål Formålet er at undersøge indholdet af bitterstof i lupin.
14.9.2 Metode Bitterstof i lupin kan bestemmes på grundlag af frøenes reaktion over for  

 jodjodkalium.
400 frø ridses og udblødes i vand i 1 døgn.
Et tyndt snit af hvert frø  

 anbringes på en glasplade med et lyst underlag, og hvert snit tilsættes en  

 dråbe af en opløsning indeholdende jodjodkalium (0.35 g jod + 0.54 g  

 kaliumjodid + 100 ml destilleret vand). Snittene af frø, som indeholder  

 bitterstof, vil da udfælde et brunrødt bundfald.
Snittene af frø, som ikke  

 indeholder bitterstof, giver intet bundfald, men bibeholder i reglen deres  

 gule farve.
14.9.3 Meddelelse på analysebevis Såfremt undersøgelsen har vist et indhold af 0-3 bitre frø, meddeles  

 resultatet således: »Ved undersøgelse af 400 frø fandtes... bitre  

 frø.« Såfremt undersøgelsen har vist et indhold af 4 eller flere bitre frø,  

 meddeles resultatet således: »Ved undersøgelse af 400 frø fandtes...  

 bitre frø svarende til... pct.«.
15. Latituder Analyseresultatet for en frøundersøgelse vil altid være behæftet med en  

 vis usikkerhed, som navnlig hidrører fra den uundgåelige variation, der  

 følger med udtagning af arbejdsprøverne, og denne variation er afhængig af de  

 undersøgte arbejdsprøvers størrelse og kvalitetsniveau.
Ved sammenligning af  

 to eller flere analyseresultater må der følgelig indrømmes en latitude for  

 forskellen mellem disse resultater.
15.1 Renhed samt vægtprocentisk bestemmelse af andre kulturfrø og  

 ukrudtsfrø De i tabel 4, kolonne 3, anførte latituder for renhed er identiske med  

 latituderne i ISTA's analyseregler og er baseret på renhedsundersøgelser  

 omfattende ca. 2500 frø. De i samme tabel kolonne 4 anførte latituder gælder  

 for vægtprocentisk bestemmelse af andre kulturfrø og ukrudtsfrø og er baseret  

 på en undersøgelse af 2.5 gange mængden til en renhedsundersøgelse.
Ved anvendelse af latituderne beregnes gennemsnit af de analyseresultater,  

 der skal sammenlignes.
I tabel 4 opsøges det interval, inden for hvilket  

 gennemsnitsresultatet ligger, og latituden for renhed aflæses i kolonne 3,  

 medens latituden for vægtprocentisk bestemmelse af andre kulturfrø og  

 ukrudtsfrø aflæses i kolonne 4.
 Forskellen i procent rent frø mellem 2 analyser fra samme partiprøve må  

 ikke overstige de i kolonne 3 anførte latituder.
 Forskellen i procent andre kulturfrø og ukrudtsfrø mellem 2 analyser fra  

 samme partiprøve må ikke overstige de i kolonne 4 anførte latituder.
15.2 Antalsbestemmelse af andre kulturfrø og ukrudtsfrø De i tabel 5 anførte latituder mellem 2 antalsbestemmelser af andre  

 kulturfrø og ukrudtsfrø er identiske med latituderne i ISTA's analyseregler.  

 Disse latituder anvendes ved sammenligning mellem 2 bestemmelser af antal frø  

 af en enkelt art eller af totalsummen af 2 eller flere arter.
Latituden er  

 uafhængig af den undersøgte vægtmængde, men vægtmængden skal være ens for de  

 2 bestemmelser, der sammenlignes.
Ud for det beregnede gennemsnit i tabel 5  

 aflæses den tilladte latitude.
15.3 Spireevne Latituderne for spireevne er anført i tabel 6. Latituderne mellem  

 replikater og mellem analyser er identiske med latituderne fastsat i ISTA's  

 analyseregler.
For at finde latituden mellem replikaterne inden for samme analyse  

 beregnes gennemsnittet af replikaternes spiringsprocenter.
Ud for  

 spiringsprocenten i tabellens kolonne 1 eller 2 aflæses i kolonne 3 den  

 største tilladte forskel mellem replikaterne i en analyse omfattende 400 frø.
 For at finde den største tilladte forskel mellem to analyseresultater af  

 samme prøve dannes gennemsnit af de to resultater, og med dette som  

 udgangspunkt aflæses i kolonne 4 latituden mellem analyserne.
15.4 Vandindhold Forskellen mellem de 2 arbejdsprøvers procentiske vandindhold må højst  

 være 0.2, for råvare dog 1.0.
15.5 Vægtbestemmelse Ved bestemmelse af kornvægt og tørvægt må forskellen mellem højeste og  

 laveste vægtbestemmelse ikke overstige 10 pct. af de 8 replikaters  

 gennemsnitsvægt.
 Ved bestemmelse af litervægt må forskellen mellem højeste og laveste  

 vægtbestemmelse ikke overstige 10 g.
Tabel 1. Minimumsvægt af arbejdsprøven til analyse for renhed samt til  

 bestemmelse af antal andre kulturfrø og ukrudtsfrø Tabel 4. Latituder for renhedsanalyser og for vægtprocentiske  

 bestemmelser af andre kulturfrø og ukrudtsfrø af samme partiprøve Tabel 5. Latituder for antalsbestemmelser af andre kulturfrø og  

 ukrudtsfrø udført på ens vægtmængder Tabel 6. Latituder for spiringsundersøgelser af 400 frø fra samme  

 partiprøve Tabel 7. Prøvestørrelse (minimum) i antal piller af alle arter af  

 pilleret frø Håndbøger Barton, L.
V., 1967: Bibliography of seeds.
Colombia University Press, New  

 York.
 Bekendam, J., Grob, R., 1979: Handbook for seedling evaluation. 2nd. ed.  

 ISTA.
Bækgaard, H.
C. et al., 1964: Varietal purity examination.
Proc.
Int.
Seed  

 Test.
Ass. 29:759-977.
Felfoldi, E.
M., 1983: Handbook of pure seed definitions with  

 illustrations (excluding forest tree seeds). ISTA.
Grabe, F., 1970: Tetrazolium testing handbook for agricultural seeds.  

 AOSA.
Contribution No. 29.
Hervey-Murray, C.
G., 1980: The identification of cereal varieties.  

 University Press, Cambridge.
Jørgensen, J., (red.): Working sheets.
Each dealing with one pathogen on  

 one host.
Handbook on Seed Health Testing.
Section 2. Zurich.
Løbende  

 publikation påbegyndt 1981.
Lampeter, W., 1962: Die Saatgutaufbereitung.
VEB Deutscher  

 Landwirtschaftsverlag, Berlin.
Langkilde, N.
E., 1977: Seed cleaning in the laboratory.
Seed Sci. &  

 Technol. 5:233-263.
Miles, S.
R., 1963: Handbook of tolerances and of measures of precision  

 for seed testing.
Proc.
Int.
Seed Test.
Ass. 28:525-686.
Moore, R.
P., 1985: Handbook on tetrazolium testing.
ISTA.
Oomen, W.
W.
A., 1969: Experimental seed cleaning equipment.
Proc.
Int.  

 Seed Test.
Ass. 34: 15-72.
 Pirson, H., 1983: ISTA list of stabilized plant names (2nd ed.).
Richardson, M.
J., 1979: An annotated list of seed-borne diseases. 3.  

 udgave og supplement 1 og 2 fra 1981 og 1983. ISTA Seed Health Testing  

 Handbook.
Section 1.1. Zürich.
Tempe j. de, Binnerts, J., 1979: introduction to methods of seed health  

 testing.
ISTA Handbook on Seed Health Testing.
Section 1.2. Seed Sci. &  

 Technol. 7:601-636.
Ulvinen, O., Voos, Å., Bækgaard, H.
C., Terning, P.-E., 1974: Undersøkning  

 av sort ækthed. Ås.
--------------------- International Rules for Seed Testing.
 Statsfrøkontrollens regler om prøvtagning, mærkning og forsegling af frø-  

 og sædekornspartier.
 (* 1) Spriringstemperatur 10 grader C i 3-7 døgn efterfulgt af 4 døgn ved  

 20 grader C.
 (* 2) Se afsnit 14.7. Særlige noter:
 (* 3) Sidetallene i indholdsfortegnelsen henviser til originalteksten.
