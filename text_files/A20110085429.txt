Kapitel 1   Formål og rammer for den frie folkeoplysende virksomhed Kapitel 2   Folkeoplysende foreninger som grundlag for tilskud Kapitel 3   Fordeling af tilskud Kapitel 4   Den folkeoplysende voksenundervisning Kapitel 5   Det frivillige folkeoplysende foreningsarbejde Kapitel 6   Anvisning af lokaler og udendørsanlæg Kapitel 7   Tilskud til private lokaler m.v.
Kapitel 8   Regnskab, revision og tilbagebetaling Kapitel 9   Administration Kapitel 10   Andre bestemmelser Kapitel 11   Statstilskud Kapitel 12 Kapitel 12 a Kapitel 13 Kapitel 14   Løn og forsøg Kapitel 15   Ikrafttræden og overgangsbestemmelser Bekendtgørelse af lov om støtte til folkeoplysende voksenundervisning, frivilligt folkeoplysende foreningsarbejde og daghøjskoler samt om Folkeuniversitetet (folkeoplysningsloven) Herved bekendtgøres lov om støtte til folkeoplysende voksenundervisning, frivilligt folkeoplysende foreningsarbejde og daghøjskoler samt om Folkeuniversitetet (folkeoplysningsloven), jf. lovbekendtgørelse nr. 535 af 14. juni 2004, med de ændringer, der følger af § 2 i lov nr. 593 af 24. juni 2005, lov nr. 1593 af 20. december 2006, § 8 i lov nr. 561 af 6. juni 2007, lov nr. 1523 af 27. december 2009 og lov nr. 574 af 7. juni 2011.
 Den bekendtgjorte lovtekst vedrørende § 34 gælder først fuldt ud fra 1. januar 2012, jf. § 2 i lov nr. 574 af 7. juni 2011.
Afsnit I Den frie folkeoplysende virksomhed Kapitel 1 Formål og rammer for den frie folkeoplysende virksomhed § 1. Lovens afsnit I skal med respekt for forskellige holdninger sikre offentlige tilskud m.v. til den frie folkeoplysende virksomhed, der bygger på fællesskab og de enkelte initiativtageres idégrundlag.
 § 2. Kommunalbestyrelsen skal sikre rammerne for, at børn, unge og voksne kan etablere og tage del i den frie folkeoplysende virksomhed, jf. stk. 2-4.
Stk. 2. Kommunalbestyrelsen yder tilskud til 1) undervisning, studiekredse, foredragsvirksomhed, debatskabende aktiviteter og aktiviteter tilrettelagt som fleksible tilrettelæggelsesformer for voksne og for børn og voksne sammen, jf. kapitel 4 om folkeoplysende voksenundervisning.
 2) aktiviteter for børn og unge, herunder fritids- og ungdomsklubber, og eventuelt til aktiviteter for voksne, jf. kap. 5 om det frivillige folkeoplysende foreningsarbejde.
 Stk. 3. Kommunalbestyrelsen stiller lokaler til rådighed, jf. kap. 6 om anvisning af lokaler og udendørsanlæg.
 Stk. 4. Kommunalbestyrelsen yder tilskud til lokaler, jf. kap. 7 om tilskud til private lokaler m.v.
Kapitel 2 Folkeoplysende foreninger som grundlag for tilskud § 3. Den frie folkeoplysende virksomhed skal være etableret af en folkeoplysende forening med vedtægt, jf. §§ 4 og 5, for at være tilskudsberettigende eller kunne få anvist lokaler, jf. dog § 6, stk. 1, nr. 3, og § 21, stk. 6.
§ 4. En folkeoplysende forening er 1) en forening, der tilbyder folkeoplysende voksenundervisning m.v., jf. kap. 4, eller 2) en forening, der tilbyder frivilligt folkeoplysende foreningsarbejde, jf. kap. 5.
Stk. 2. En folkeoplysende forening efter stk. 1, nr. 1, skal 1) have formuleret et formål med foreningsdannelsen, som fremgår af vedtægten, 2) tilbyde folkeoplysende virksomhed efter denne lov, 3) have en bestyrelse, der består af mindst 5 personer, der er valgt eller udpeget af medlemmerne eller medlemsorganisationerne, der står bag foreningen, 4) give deltagerne i den folkeoplysende virksomhed mulighed for en plads i bestyrelsen, 5) have en folkeoplysende voksenundervisningsvirksomhed, der som udgangspunkt er åben for alle, jf. § 7, stk. 4, 6) være hjemmehørende i tilskudskommunen og 7) have en virksomhed, der er almennyttig og kontinuerlig.
Stk. 3. En folkeoplysende forening efter stk. 1, nr. 2, skal 1) have formuleret et formål med foreningsdannelsen, som fremgår af vedtægten, 2) tilbyde folkeoplysende virksomhed efter denne lov, 3) have en bestyrelse, 4) være demokratisk opbygget, 5) bygge på aktivt medlemskab og have mindst 5 betalende medlemmer, 6) som udgangspunkt være åben for alle, som tilslutter sig foreningens formål, jf. § 14, stk. 3, 7) være hjemmehørende i tilskudskommunen og 8) have en virksomhed, der er almennyttig og kontinuerlig.
Stk. 4. Folkeoplysende foreninger efter stk. 1 skal i forbindelse med ansøgning om tilskud eller anvisning af lokaler afgive erklæring om, at foreningen indhenter børneattester, i det omfang foreningen ansætter eller beskæftiger personer, der som led i udførelsen af deres opgaver skal have direkte kontakt med børn under 15 år, jf. lov om indhentelse af børneattest i forbindelse med ansættelse af personale m.v.
Pligten til at afgive erklæring gælder også, selv om foreningen på tidspunktet for erklæringen ikke ansætter eller beskæftiger personer, der som led i udførelsen af deres opgaver skal have direkte kontakt med børn under 15 år.
 Stk. 5. Undervisningsministeren fastsætter nærmere regler om den i stk. 4 nævnte erklæring.
 § 5. En folkeoplysende forening kan tilbyde virksomhed efter både kap. 4 og 5. Kommunalbestyrelsen afgør ud fra en vurdering af foreningens hovedvirksomhed, om foreningen efter loven skal betragtes som en folkeoplysende forening, der tilbyder folkeoplysende voksenundervisning, eller som en folkeoplysende forening, der tilbyder frivilligt folkeoplysende foreningsarbejde.
 Stk. 2. Bestyrelsen er ansvarlig over for kommunalbestyrelsen for anvendelsen af det modtagne tilskud, for anviste lokaler m.v. og for regnskab og dokumentation for virksomheden.
Stk. 3. En folkeoplysende forening må ikke oprettes eller drives i kommercielt øjemed, og eventuelt overskud, der opstår gennem deltagerbetaling ved foreningens virksomhed efter denne lov, skal tilfalde den folkeoplysende forening til anvendelse inden for lovens område.
Ved en folkeoplysende forenings opløsning skal et eventuelt overskud, der er opstået ved deltagerbetaling ved foreningens virksomhed efter denne lov, tilfalde almennyttige formål.
 Stk. 4. Følgende personer kan ikke være medlemmer af bestyrelsen:
 1) Medlemmer af bestyrelser i fonde, selskaber, foreninger eller andre virksomheder, der udlejer lokaler m.m. til foreningen eller kontrollerer udlejer af lokaler m.m. til foreningen.
 2) Advokater, revisorer og lignende rådgivere for samt ansatte i fonde, selskaber, foreninger eller andre virksomheder, der udlejer lokaler m.m. til foreningen, eller som kontrollerer udlejer af lokaler m.m. til foreningen.
 3) Ejere af lokaler m.m., der udlejes til foreningen.
 Stk. 5. Stk. 4, nr. 1 og 2, omfatter ikke fonde, selskaber, foreninger eller andre virksomheder, der er almennyttige, og hvis hovedformål er at stille faciliteter til rådighed for børn og unge, jf. § 4, stk. 3.
 Stk. 6. Kommunalbestyrelsen kan fravige stk. 4, når lejemålet er af uvæsentligt omfang, og når kommunalbestyrelsen skønner, at en fravigelse ikke vil medføre, at uvedkommende interesser får mulighed for at påvirke beslutningsprocessen i den folkeoplysende forening.
 Stk. 7. Kommunalbestyrelsen kan i særlige tilfælde yde tilskud og anvise ledige lokaler til en forening, der ikke er hjemmehørende i kommunen.
Stk. 8. Kommunalbestyrelsen afgør om en forening opfylder betingelserne for at opnå tilskud efter loven, jf. dog § 32. Foreningen skal årligt til kommunalbestyrelsen indsende en beretning, hvori beskrives foreningens folkeoplysende virksomhed i det forløbne år.
Kommunalbestyrelsen kan beslutte, at der ikke skal indsendes en årlig beretning.
 Stk. 9. Undervisningsministeren kan fastsætte nærmere regler om vedtægten, jf. § 3, stk. 1.
Kapitel 3 Fordeling af tilskud § 6. Kommunalbestyrelsen fastsætter og fordeler årligt en beløbsramme til 1) den folkeoplysende voksenundervisning, jf. kap. 4, 2) det frivillige folkeoplysende foreningsarbejde, jf. kap. 5, og 3) udviklingsarbejde inden for lovens område.
 Stk. 2. Kommunalbestyrelsen kan beslutte, at dele af den beløbsramme, der er nævnt i stk. 1, skal anvendes til nærmere angivne formål inden for lovens område.
Kapitel 4 Den folkeoplysende voksenundervisning § 7. Formålet med den folkeoplysende voksenundervisning er at fremme demokratiforståelse og aktivt medborgerskab og med udgangspunkt i undervisningen at øge deltagernes almene og faglige indsigt og færdigheder.
Sigtet er at styrke den enkeltes evne og lyst til at tage ansvar for eget liv og til at deltage aktivt og engageret i samfundslivet.
 Stk. 2. Den folkeoplysende voksenundervisning omfatter undervisning, studiekredse, foredragsvirksomhed og debatskabende aktiviteter, hvortil der er knyttet deltagerbetaling, jf. dog § 8, stk. 3.1) Kommunalbestyrelsen kan, hvor særlige forhold gør sig gældende, beslutte at fravige kravet om deltagerbetaling.
 Stk. 3. Der kan ikke ydes tilskud til formelt kompetencegivende virksomhed.
Stk. 4. Den folkeoplysende voksenundervisning skal være åben for alle.
Kommunalbestyrelsen kan, hvor særlige forhold gør sig gældende, godkende den folkeoplysende voksenundervisning for en bestemt, afgrænset deltagerkreds.
Undervisning af den samme deltager kan dog kun godkendes for deltagelse på ét hold og højst i 1 år.
 Stk. 5. Kommunalbestyrelsen fastsætter regler om fravigelse af kravet om deltagerbetaling, jf. stk. 2.
 § 8. Grundtilskud ydes til foreningen til aflønning af lærere og ledere inden for den folkeoplysende voksenundervisning, jf. §§ 1 og 7. Aflønning m.v. skal være i overensstemmelse med reglerne fastsat i medfør af § 52. Den folkeoplysende virksomhed skal forestås af en eller flere ledere.
 Stk. 2. Kommunalbestyrelsen kan beslutte, at der ydes supplerende grundtilskud til udgifter til aflønning m.v. af ledere og lærere inden for den folkeoplysende voksenundervisning efter reglerne i dette kapitel for deltagere med handicap i relation til undervisningen i et konkret emne.
Stk. 3. Den enkelte forening afsætter 10 pct. af beløbsrammen, jf. stk. 1 og 2, til debatskabende aktiviteter, der kan afregnes på andre udgiftstyper end leder- og lærerløn.
Det er ikke en betingelse, at der er knyttet deltagerbetaling til aktiviteter, der får tilskud af denne pulje.
Ved finansårets udgang skal der ske tilbagebetaling af ikke forbrugte tilskud af puljen.
Kommunalbestyrelsen kan dog beslutte, at mindre, uforbrugte tilskud af puljen overføres til næste års pulje.
 Stk. 4. Den enkelte forening kan af beløbsrammen, jf. stk. 1og 2, fratrukket 10 pct., jf. stk. 3, afsætte op til 40 pct. til aktiviteter på hold inden for fleksible tilrettelæggelsesformer, som kan afregnes på andre udgiftstyper end lærer- og lederløn.
 Stk. 5. Undervisningsministeren fastsætter regler om anvendelse af de puljer, der er nævnt i stk. 3 og 4. Kommunalbestyrelsen kan under hensyntagen til de af undervisningsministeren fastsatte regler fastsætte nærmere retningslinjer for anvendelse af puljerne.
§ 8 a.
Kommunalbestyrelsen kan beslutte, at der ydes særlige tilskud til følgende formål, jf. § 6, stk. 2:
 1) Nedsættelse af deltagerbetaling for særlige grupper.
 2) Undervisning m.v., der forudsætter små hold.
 3) Indgåelse af partnerskaber om løsning af konkrete opgaver.
 § 9. Inden for loven og de i medfør heraf udstedte regler træffer den enkelte forening beslutning om deltagerbetalingen, om ansættelse og afskedigelse af ledere, lærere og andre medarbejdere, om valg af emner og tilrettelæggelsesform, om andre aktiviteter, om kursuslængde og om antallet af deltagere på det enkelte hold.
 § 10. Ansøgning om tilskud indgives til kommunalbestyrelsen, der kan fastsætte en eller flere årlige ansøgningsfrister.
 Stk. 2. Kommunalbestyrelsen kan fastsætte nærmere regler om formkrav til ansøgning om tilskud.
§ 11. Kommunalbestyrelsen fastsætter en tilskudsmodel på baggrund af lokale forhold.
Grundlaget for beregningen af tilskuddet skal fremgå af modellen.
Kommunalbestyrelsen kan fastsætte en vægtning mellem fag og emner.
Stk. 2. Kommunalbestyrelsens samlede tilskud til folkeoplysende voksenundervisning efter dette kapitel må ved afregningen ikke overstige 1/3 af foreningernes samlede udgifter til 1) aflønning m.v. af ledere og lærere, 2) etablering af internetadgang til undervisere på hold inden for fleksible tilrettelæggelsesformer, 3) lokaler og undervisningsmaterialer til hold inden for fleksible tilrettelæggelsesformer og 4) annoncering, der kan henføres til de hold, der gennemføres inden for fleksible tilrettelæggelsesformer.
 Stk. 3. Kommunalbestyrelsens tilskud ydet efter § 8, stk. 2 og 3, og § 8a og foreningernes udgifter til aflønning m.v. af ledere og lærere til undervisning efter § 8, stk. 2 og 3, og § 8a er ikke omfattet af begrænsningen i stk. 2.
 Stk. 4. En kommunalbestyrelses samlede tilskud for deltagere med handicap i relation til undervisning i et konkret emne, jf. § 8, stk. 2, må ikke overstige 8/9 af udgifterne til aflønning m.v. af ledere og lærere i forbindelse med denne undervisning.
 § 12. Kommunalbestyrelsen varetager administrationen i forbindelse med aflønning m.v. fastsat i medfør af § 52 af ledere og lærere ved virksomhed for de foreninger, der ønsker det, og som ikke er tilknyttet en landsdækkende organisation, der gennem Oplysningsforbundenes Fællesråd modtager tilskud efter lov om visse spil, lotterier og væddemål.
 § 13. Undervisningsministeren kan fastsætte nærmere regler om tilskud til den folkeoplysende voksenundervisning, herunder om afgrænsning af emner og aktiviteter, hvortil der kan ydes tilskud.
Kapitel 5 Det frivillige folkeoplysende foreningsarbejde § 14. Formålet med det frivillige folkeoplysende foreningsarbejde er at fremme demokratiforståelse og aktivt medborgerskab og med udgangspunkt i aktiviteten og det forpligtende fællesskab at styrke folkeoplysningen.
Sigtet er at styrke medlemmernes evne og lyst til at tage ansvar for eget liv og til at deltage aktivt og engageret i samfundslivet.
Stk. 2. Det frivillige folkeoplysende foreningsarbejde rummer idræt og idébestemt og samfundsengagerende børne- og ungdomsarbejde, hvortil der er knyttet deltagerbetaling.
Kommunalbestyrelsen kan, hvor særlige forhold gør sig gældende, beslutte at fravige kravet om deltagerbetaling.
Stk. 3. En frivillig folkeoplysende forening skal være åben for alle, som tilslutter sig foreningens formål.
Kommunalbestyrelsen kan, hvor særlige forhold gør sig gældende, godkende aktiviteter for en bestemt, afgrænset deltagerkreds som frivilligt folkeoplysende foreningsarbejde.
Aktiviteter for den samme deltager kan dog kun godkendes for deltagelse på ét hold og højst i 1 år.
 Stk. 4. Kommunalbestyrelsen fastsætter regler om fravigelse af kravet om deltagerbetaling, jf. stk. 2.
 § 15. Der ydes tilskud til aktiviteter for børn og unge under 25 år, jf., §§ 1 og 14.
 § 16. Kommunalbestyrelsen kan beslutte at yde tilskud til aktiviteter inden for idræt samt idébestemt og samfundsengagerende foreningsarbejde for personer over 25 år, jf. § 1 og § 14, stk. 1.
Stk. 2. Kommunalbestyrelsen anviser lokaler, jf. kap. 6, til aktiviteter inden for idræt samt idébestemt og samfundsengagerende foreningsarbejde.
Foreningen skal opfylde tilskudsbetingelserne i loven, men det er ikke en betingelse, at der gives tilskud til aktiviteten.
 § 17. Inden for loven og de i medfør heraf udstedte regler træffer den enkelte forening beslutning om ansættelse og afskedigelse af ledere, instruktører og andre medarbejdere samt om anvendelsen af tilskuddet.
 § 18. Ansøgning om tilskud indgives til kommunalbestyrelsen inden for en af denne fastsat frist.
 Stk. 2. Kommunalbestyrelsen kan fastsætte nærmere regler om formkrav til ansøgning om tilskud.
§ 19. Kommunalbestyrelsen fastsætter en tilskudsmodel ud fra lokale forhold.
Grundlaget for beregningen af tilskudstilsagnet skal fremgå af modellen.
 Stk. 2. Kommunalbestyrelsen kan beslutte, at der skal ydes forhøjet tilskud til f.eks. særlige aktivitetsformer og personer med særlige behov.
 Stk. 3. Kommunalbestyrelsen kan beslutte, at der ydes særlige tilskud til indgåelse af partnerskaber om løsning af konkrete opgaver.
 Stk. 4. Tilskud udbetales, hvor det er muligt, forud i rater eller forud som acontobeløb.
 § 20. Undervisningsministeren kan fastsætte nærmere regler om tilskud til aktiviteter, herunder om afgrænsning af de aktiviteter, hvortil der kan ydes tilskud.
Kapitel 6 Anvisning af lokaler og udendørsanlæg § 21. Kommunalbestyrelsen anviser i prioriteret rækkefølge til den frie folkeoplysende virksomhed følgende til formålet egnede ledige lokaler, herunder idrætshaller og andre haller samt udendørsanlæg, som tilhører kommunen eller er beliggende i denne:
 1) Kommunale lokaler m.v.
 2) Lokaler m.v., der benyttes til udbud af uddannelser med godkendelse efter lov om institutioner for almengymnasiale uddannelser og almen voksenuddannelse m.v., lokaler, der benyttes til udbud af uddannelserne til social- og sundhedshjælper, social- og sundhedsassistent, sygeplejerske og radiograf, og af den pædagogiske grunduddannelse og lokaler, der benyttes til aktiviteter efter lov om centre for undervisningsmidler m.v.
 3) Regionale lokaler m.v.
 4) Statslige lokaler m.v.
 Stk. 2. Den, der skal stille et af de i stk. 1, nr. 2, nævnte lokaler til rådighed, kan dog stille et andet tilsvarende egnet lokale til rådighed.
 Stk. 3. Ved anvisning af lokaler og udendørsanlæg skal kommunalbestyrelsen normalt prioritere i følgende rækkefølge:
 1) Aktiviteter for børn og unge.
 2) Folkeoplysende voksenundervisning, herunder aktiviteter i tilknytning hertil.
 3) Aktiviteter for voksne.
 Stk. 4. Ved anvisning af lokaler, der er særlig egnede til folkeoplysende virksomhed for handicappede, skal anvisning til sådan virksomhed dog normalt ske før anden anvisning.
 Stk. 5. Det er en betingelse for anvisning af lokaler, at foreningen opfylder lovens tilskudsbetingelser, men det er ikke en betingelse, at virksomheden får tilskud til undervisningen eller aktiviteten, jf. dog stk. 6. Der kan herunder anvises lokaler til aktiviteter i tilknytning til undervisning.
 Stk. 6. Har kommunalbestyrelsen ydet tilskud til en aktivitet efter § 6, stk. 1, nr. 3, anvises der lokaler til denne aktivitet efter stk. 1-4.
 Stk. 7. Kommunalbestyrelsen kan forlange at få de oplysninger meddelt, som er nødvendige for en vurdering af, om et anvist lokale er anvendt efter loven ud fra de forudsatte betingelser for folkeoplysende virksomhed.
 § 22. De i § 21 nævnte lokaler og udendørsanlæg stilles vederlagsfrit til rådighed med el, varme, rengøring og fornødent udstyr.
 Stk. 2. Kommunalbestyrelsen afholder eventuelle udgifter til el, varme og rengøring i forbindelse med benyttelse af de i § 21, stk. 1, nr. 2-4, nævnte lokaler m.v.
 Stk. 3. Lokaler og udendørsanlæg stilles til rådighed med den indretning og det inventar, der er til rådighed, når lokalerne anvendes til deres primære brug.
Stk. 4. Hvis kommunalbestyrelsen inden for den folkeoplysende voksenundervisning, jf. kapitel 4, eller det frivillige folkeoplysende foreningsområde, jf. kapitel 5, yder frivillige supplerende tilskud til driftsudgifterne ved brug af foreningens egne eller lejede private lokaler, kan kommunalbestyrelsen beslutte, at der opkræves et gebyr ved brug af anviste lokaler, herunder haller og udendørsanlæg.
Gebyret skal indgå i den pulje, som kommunalbestyrelsen anvender til frivillige supplerende lokaletilskud inden for det pågældende område.
 Stk. 5. Kommunalbestyrelsen fastsætter gebyrets størrelse, jf. stk. 4. Det samlede opkrævede beløb fra hvert område, jf. stk. 4, må ikke overstige den samlede udgift til de frivillige supplerende lokaletilskud på hvert område i kommunen, og det må ikke overstige udgiften ved kommunalbestyrelsens drift af de anviste lokaler.
 Stk. 6. Undervisningsministeren kan fastsætte nærmere regler om anvisning af lokaler og udendørsanlæg, herunder hvad der forstås ved et egnet lokale samt om opkrævning af gebyr.
Kapitel 7 Tilskud til private lokaler m.v.
Lokaletilskud til den folkeoplysende voksenundervisning, jf. kapitel 4 § 23. Kommunalbestyrelsen yder tilskud med mindst 75 pct. af driftsudgifterne til almindelige lokaler uden særligt udstyr, der ejes eller lejes af foreninger til undervisning for voksne samt for børn og voksne sammen samt til aktiviteter i tilknytning til undervisning.
Kommunalbestyrelsen kan undlade at yde lokaletilskud, hvis kommunalbestyrelsen kan anvise et egnet lokale.
Stk. 2. Tilskud til driftsudgifter til andre lokaler, herunder faglokaler og haller, der ejes eller lejes af foreninger til undervisning m.v. samt til aktiviteter i tilknytning hertil, ydes efter regler fastsat af kommunalbestyrelsen.
Kommunalbestyrelsen kan undlade at yde tilskud, hvis kommunalbestyrelsen kan anvise et egnet lokale.
 Stk. 3. Undervisningsministeren kan fastsætte nærmere regler om, hvad der forstås ved et egnet lokale, og om tilskud til driftsudgifter til almindelige lokaler og kan herunder fastsætte et maksimum for driftsudgifterne, til hvilke kommunalbestyrelsen er forpligtet at yde tilskud.
 § 24. Kommunalbestyrelsen kan nedsætte tilskuddet, jf. § 23, stk. 1, hvis driftsudgifterne til et almindeligt lokale ikke står i et rimeligt forhold til antallet af deltagere eller til lokalets anvendelse i øvrigt.
 Stk. 2. Kommunalbestyrelsen kan nedsætte tilskuddet, jf. § 23, stk. 1, hvis driftsudgifterne til et almindeligt lokale ikke svarer til det normale udgiftsniveau for et til formålet passende lokale på egnen.
Lokaletilskud til det frivillige folkeoplysende foreningsarbejde, jf. kapitel 5 § 25. Kommunalbestyrelsen yder tilskud med mindst 65 pct. af driftsudgifterne, jf. dog stk. 2, 3 og 5, til lokaler, herunder haller samt lejrpladser, der ejes eller lejes af foreninger til aktiviteter for børn og unge under 25 år.
Foreninger skal årligt kunne dokumentere deres aktivitetstimetal.
 Stk. 2. Kommunalbestyrelsen kan undlade at imødekomme nye ansøgninger om lokaletilskud, hvis kommunalbestyrelsen kan anvise et egnet lokale.
Stk. 3. Omfatter aktiviteterne efter stk. 1 deltagere over 25 år, kan tilskuddet efter regler fastsat af kommunalbestyrelsen nedsættes forholdsmæssigt svarende til disse deltageres andel af det samlede antal deltagere.
Der kan dog ikke ske nedsættelse for ledere og instruktører over 25 år.
I tvivlstilfælde afgør kommunalbestyrelsen ud fra en konkret vurdering, om de pågældende udøver virksomhed som leder eller instruktør i foreningen.
 Stk. 4. Kommunalbestyrelsen kan fastsætte regler om tilskud til driftsudgifter til private lokaler m.v. til aktiviteter for personer over 25 år.
Stk. 5. Kommunalbestyrelsen kan uanset bestemmelsen i stk. 1 træffe beslutning om, at der ikke ydes tilskud til driftsudgifter til 1) egen hal, som foreningen ikke tidligere har modtaget lokaletilskud til, 2) nye lejemål i haller eller ændring af lejemål, hvis lejemålet i forhold til udgifterne ved et eksisterende lejemål indebærer merudgifter for kommunalbestyrelsen, 3) væsentlige udvidelser af aktivitetsgrundlaget i haller, som indebærer merudgifter for kommunalbestyrelsen, eller 4) nye lokaler og lejrpladser eller til nye lejemål vedrørende lokaler og lejrpladser, hvis de nye lokaler eller nye lejemål medfører væsentlige merudgifter for kommunalbestyrelsen.
Stk. 6. Undervisningsministeren kan fastsætte nærmere regler om tilskud til driftsudgifter til lokaler, herunder haller samt lejrpladser, og kan herunder fastsætte et maksimum for driftsudgifter, til hvilke kommunalbestyrelsen er forpligtet at yde tilskud, samt hvad der forstås ved en ny ansøgning.
Undervisningsministeren kan fastsætte nærmere regler om, hvad der forstås ved lokaler, herunder haller samt lejrpladser, og hvad der forstås ved et egnet lokale.
 § 26. Kommunalbestyrelsen kan nedsætte tilskuddet, jf. § 25, hvis driftsudgifterne for et lokale, herunder en hal eller en lejrplads, ikke står i et rimeligt forhold til antallet af deltagere eller til lokalets, herunder hallens eller lejrpladsens, anvendelse i øvrigt.
 Stk. 2. Kommunalbestyrelsen kan nedsætte tilskuddet, jf. § 25, hvis driftsudgifterne til et lokale, herunder en hal eller en lejrplads, ikke svarer til det normale niveau for et til formålet passende lokale, herunder en hal eller en lejrplads, på egnen.
 Stk. 3. Kommunalbestyrelsen kan nedsætte tilskuddet til lejede lokaler m.v., jf. § 25, hvis der i lejebeløbet er indeholdt udgiftstyper, som ikke kunne have udløst tilskud, hvis der havde været tale om foreningens eget lokale m.v.
 Fælles bestemmelser for tilskud til private lokaler m.v.
 § 27. Det er en betingelse for at modtage tilskud til private lokaler, herunder haller samt lejrpladser, at foreningen opfylder lovens tilskudsbetingelser, men det er ikke en betingelse, at virksomheden får tilskud til undervisningen eller aktiviteten.
 Stk. 2. De i §§ 23 og 25 nævnte lokaler, herunder haller samt lejrpladser, skal være privatejede og beliggende inden for landets grænser eller i Sydslesvig.
§ 28. Kommunalbestyrelsen kan fastsætte frister for ansøgning om tilskud.
Kommunalbestyrelsen bestemmer, hvordan tilskuddet udbetales.
Kapitel 8 Regnskab, revision og tilbagebetaling § 29. Foreninger aflægger regnskab for tilskud efter lovens kapitel 4, 5 og 7, herunder dokumentation for deltagernes samlede egenbetaling ved virksomhed efter kapitel 4 og 5. Regnskabet skal underskrives af samtlige medlemmer af bestyrelsen.
 Stk. 2. Regnskabet skal dokumentere, at foreningen har anvendt tilskuddet i overensstemmelse med loven og de regler, der er fastsat i medfør heraf.
 Stk. 3. Kommunalbestyrelsen fastlægger regnskabsperioden og frist for regnskabsaflæggelsen.
 Stk. 4. Kommunalbestyrelsen kan fastsætte regler om formkrav til regnskabsaflæggelse og revision af regnskaberne.
 Stk. 5. Undervisningsministeren eller den, ministeren bemyndiger hertil, kan fastsætte nærmere regler om regnskabsaflæggelse og revision m.v., herunder om digital aflæggelse af regnskaber.
§ 30. Kommunalbestyrelsen kan forlange, at beløb, der ikke er anvendt i overensstemmelse med loven og regler fastsat i medfør heraf, tilbagebetales eller modregnes i det kommende års tilskud.
Kommunalbestyrelsen kan forlange de oplysninger meddelt, som er nødvendige for en vurdering af, om foreningen har opfyldt tilskudsbetingelserne.
 § 31. Krav om tilbagebetaling af for meget udbetalt tilskud rettes mod foreningen.
Stk. 2. Bestyrelsen hæfter personligt for det tilskud, som foreningen har modtaget efter denne lov, hvis tilbagebetalingskravet er opstået ved retsstridig handling eller undladelse, der kan tilregnes pågældende som forsætlig eller uagtsom.
Bestyrelsens medlemmer hæfter i øvrigt ikke personligt for foreningens tilskud efter loven.
 § 32. Overholder en forening ikke loven eller de regler, der er fastsat i medfør heraf, kan kommunalbestyrelsen undlade både at yde tilskud og at anvise lokaler m.v. for en angiven periode.
Kapitel 9 Administration Kommunalbestyrelsen § 33. Kommunalbestyrelsen træffer beslutning om alle forhold vedrørende virksomhed efter denne lov, der ikke er henlagt til anden myndighed.
Stk. 2. Kommunalbestyrelsen skal sikre, at der ydes tilskud efter objektive kriterier, der giver lige tilskudsvilkår og vilkår for anvisning af lokaler til virksomhed med samme funktion og indhold.
Der skal dog tages særlige hensyn til aktiviteter for børn og unge og til undervisning m.v. for voksne med særlige behov i relation til undervisningens tilrettelæggelse.
 Stk. 3. Aktiviteter for børn og unge af idébestemt, politisk og religiøs art skal sidestilles med anden folkeoplysende aktivitet for børn og unge.
 Stk. 4. Kommunalbestyrelsen fastsætter nærmere regler om tilskud til virksomhed inden for lovens område og om anvisning af lokaler og udendørsanlæg.
Stk. 5. Til brug for oplysning om virksomhed efter denne lov har kommunalbestyrelsen ret til at indhente alle nødvendige oplysninger hos den enkelte forening.
Kommunalbestyrelsen kan standse udbetalingerne eller tilbageholde disse, hvis en forening ikke overholder denne lovs tilskudsbetingelser, jf. dog stk. 6.
 Stk. 6. Foreligger den i § 4, stk. 4, og § 45, stk. 3, nævnte erklæring ikke, skal kommunalbestyrelsen undlade at yde tilskud og anvise lokaler til foreningen.
 Stk. 7. Kommunalbestyrelsen kan standse udbetalingerne eller tilbageholde disse samt fratage foreningen retten til at benytte allerede anviste lokaler, hvis kommunalbestyrelsen bliver opmærksom på, at en forening, som er forpligtet til at indhente børneattester efter regler udstedt i medfør af lov om indhentelse af børneattest i forbindelse med ansættelse af personale m.v., ikke indhenter sådanne attester.
 § 34. Kommunalbestyrelsen vedtager og offentliggør en politik for den folkeoplysende virksomhed i kommunen, som skal angive følgende:
 1) Målsætning for borgernes deltagelse i den folkeoplysende voksenundervisning og det frivillige folkeoplysende foreningsarbejde.
 2) Rammer for den folkeoplysende voksenundervisning og det frivillige folkeoplysende foreningsarbejde, herunder de fysiske rammer.
 3) Samspil og sammenhæng mellem den støtteberettigede folkeoplysningsvirksomhed og selvorganiserede grupper og aktiviteter, herunder for så vidt angår de økonomiske rammer for det folkeoplysende udviklingsarbejde, jf. § 6, stk. 1, nr. 3.
 4) Samspil mellem den folkeoplysende virksomhed og øvrige politikområder, herunder muligheder for indgåelse af partnerskaber om løsning af konkrete opgaver, jf. § 8a, nr. 3, og § 19, stk. 3.
 5) Afgrænsning af aktiviteter inden for den folkeoplysende virksomhed i forhold til andre tilgrænsende aktiviteter.
 6) Omfanget og karakteren af brugerinddragelsen af den folkeoplysende virksomhed i kommunen, jf. § 35, stk. 1.
§ 35. Kommunalbestyrelsen skal sikre, at den folkeoplysende virksomhed i kommunen inddrages ved det i stk. 2 nævnte udvalg i alle sammenhænge af generel betydning for denne virksomhed, herunder forud for vedtagelsen af 1) den i § 34 nævnte politik for den folkeoplysende virksomhed, 2) kommunens budget for den folkeoplysende virksomhed og 3) kommunens regler for tilskud til den folkeoplysende virksomhed.
 Stk. 2. Kommunalbestyrelsen skal oprette et udvalg inden for den kommunale forvaltning med repræsentation for den virksomhed, der kan få tilskud efter kapitel 3, hvortil den kan henlægge sine opgaver i henhold til denne lov.
§ 35 a.
Ophævet.
 § 36. Ophævet.
 § 37. Ophævet.
 § 38. Ophævet.
 § 39. Ophævet.
 § 40. Udgifterne til et udvalg, som kommunalbestyrelsen har henlagt opgaver til efter § 35, stk. 2, afholdes af kommunalbestyrelsen.
 Stk. 2. For deltagelse i møder i et udvalg, som kommunalbestyrelsen har henlagt opgaver til efter § 35, stk. 2, kan der ydes medlemmerne diæter, erstatning for dokumenteret tabt arbejdsfortjeneste og befordringsgodtgørelse m.v. i overensstemmelse med reglerne i lov om kommunernes styrelse.
 Stk. 3. Indenrigs- og sundhedsministeren kan fastsætte regler om vederlag til formænd for udvalg, som kommunalbestyrelsen har henlagt opgaver til efter § 35, stk. 2.
 § 41. Ophævet.
 § 42.  Ophævet.
Kapitel 10 Andre bestemmelser § 43. Deltagelse i virksomhed efter denne lov er ikke betinget af bopæl i den kommune, i hvilken virksomheden finder sted.
Stk. 2. Kommunalbestyrelsen kan kræve godtgørelse for udgifter i forbindelse med undervisning, studiekredse og aktiviteter tilrettelagt som fleksible tilrettelæggelsesformer efter kapitel 4 fra deltagerens hjemstedskommune.
Hjemstedskommunen er den kommune, hvor den pågældende er tilmeldt folkeregistret ved begyndelsen af undervisningen, studiekredsen og aktiviteten tilrettelagt som fleksibel tilrettelæggelsesform.
 Stk. 3. Kommunalbestyrelsen kan kræve betaling fra en anden kommune for udgifterne til undervisning, studiekredse og aktiviteter tilrettelagt som fleksible tilrettelæggelsesformer efter kapitel 4 for personer, der er tilmeldt folkeregistret i kommunen, men som ved beregning af kommunal udligning og generelle tilskud til kommuner indgår i folketallet i den anden kommune.
Stk. 4. Undervisningsministeren fastsætter nærmere regler om godtgørelse for udgifter i forbindelse med undervisning, studiekredse og aktiviteter tilrettelagt som fleksible tilrettelæggelsesformer efter kapitel 4, herunder regler om opkrævning.
Undervisningsministeren fastsætter endvidere nærmere regler om mellemkommunal udligning.
Stk. 5. En forening, som modtager tilskud efter kapitel 4, bortset fra § 8, stk. 3, skal oplyse navn og adresse samt fødselsdato og år til kommunalbestyrelsen på de deltagere, der indgår i tilskudsberegningen.
En forening skal desuden for deltagere, der har hjemsted i anden kommune, og som deltager i undervisning, studiekredse og aktiviteter tilrettelagt som fleksible tilrettelæggelsesformer, oplyse personnummer, når deltagerne indgår i tilskudsberegningen.
Foreningen skal gøre deltagerne opmærksom på, at personnummeret vil blive videregivet til kommunalbestyrelsen.
 Stk. 6. Kommunalbestyrelsen kan beslutte, at personer, der ikke har dansk personnummer, kan indgå i tilskudsberegningen, jf. stk. 5, 2. pkt.
Kapitel 11 Statstilskud § 44. Undervisningsministeren yder tilskud til konsulentvirksomhed og medarbejderuddannelse vedrørende virksomhed efter lovens afsnit I til landsdækkende folkeoplysende organisationer m.fl.
Tilskud kan også ydes til kurser på voksenpædagogiske centre.
 Stk. 2. Undervisningsministeren yder tilskud til handicappedes deltagelse i folkeoplysende virksomhed.
 Stk. 3. Undervisningsministeren kan bemyndige organisationer, der virker inden for lovens område, til at fordele og administrere tilskuddene.
 Stk. 4. Undervisningsministeren kan fastsætte nærmere regler om ydelse af tilskud efter stk. 1 og 2, herunder om regnskabsaflæggelse og revision m.v., samt om administration af ordningen, herunder om udbetaling af forskud og opsparing af ikke forbrugte beløb til brug i følgende finansår.
 Stk. 5. Undervisningsministeren kan beslutte, at lov om offentlighed i forvaltningen, forvaltningsloven og lov om behandling af personoplysninger skal finde anvendelse ved organisationernes administration af tilskud, jf. stk. 3.
Afsnit II Distriktsforeninger m.v.
Kapitel 12 § 45. Ved distriktsforeninger for børn og unge forstås foreninger m.v. med lokalforeninger i flere kommuner, på Bornholm dog med flere lokalforeninger i Bornholms Kommune, som er medlemmer direkte eller gennem lokale sammenslutninger.
Kredsforeninger og lokalforeninger, der er medlemmer af en distriktsforening, er ikke distriktsforeninger.
Stk. 2. Foreningen skal have almindelige foreningsmæssige aktivitetstilbud for lokalforeningernes medlemmer.
Administrative sammenslutninger uden foreningsaktiviteter betragtes ikke som distriktsforeninger.
Stk. 3. Foreningen skal i forbindelse med ansøgning om tilskud eller anvisning af lokaler afgive erklæring om, at foreningen indhenter børneattester, i det omfang foreningen ansætter eller beskæftiger personer, der som led i udførelsen af deres opgaver skal have direkte kontakt med børn under 15 år, jf. lov om indhentelse af børneattest i forbindelse med ansættelse af personale m.v.
Pligten til at afgive erklæring gælder også, selv om foreningen på tidspunktet for erklæringen ikke ansætter eller beskæftiger personer, der som led i udførelsen af deres opgaver skal have direkte kontakt med børn under 15 år.
Stk. 4. Det skal af foreningens vedtægt fremgå, i hvilken kommune foreningen er hjemmehørende, og i hvilke kommuner foreningsarbejdet finder sted.
Har de berørte kommunalbestyrelser ikke truffet aftale om udpegning af en administrationskommune, er administrationskommunen den, hvori foreningen er hjemmehørende.
 Stk. 5. Kommunalbestyrelserne i de berørte kommuner, jf. stk. 4, træffer aftale med kommunalbestyrelsen i administrationskommunen om anvisning af lokaler og udendørsanlæg, om lokaletilskud, om eventuelt tilskud til foreningsarbejdet og om fastsættelse af regler om afregning af tilskud, herunder tilbagebetaling af tilskud, jf. stk. 6-9.
 Stk. 6. Kommunalbestyrelsen i administrationskommunen, jf. stk. 4, anviser de til formålet egnede ledige lokaler, herunder idrætshaller og andre haller samt udendørsanlæg, til foreningsarbejdet for børn og unge efter bestemmelserne i kapitel 6.
 Stk. 7. Kommunalbestyrelsen i administrationskommunen, jf. stk. 4, yder lokaletilskud til foreningsarbejdet for børn og unge efter bestemmelserne i §§ 25-28.
 Stk. 8. Kommunalbestyrelsen i administrationskommunen, jf. stk. 4, kan yde tilskud til foreningsarbejdet for børn og unge.
 Stk. 9. Kommunalbestyrelsen i administrationskommunen, jf. stk. 4, kan fastsætte regler om afregning af tilskud, herunder om tilbagebetaling, til foreningsarbejdet for børn og unge.
 Stk. 10. Undervisningsministeren kan fastsætte nærmere regler om foreningsarbejdet for børn og unge inden for loven, og om den i stk. 3 nævnte erklæring.
Afsnit II a Daghøjskoler Kapitel 12 a § 45 a.
Kommunalbestyrelsen kan træffe beslutning om at yde tilskud til en daghøjskole, hvis følgende betingelser er opfyldt:
 1) Daghøjskolen er en uafhængig, selvejende institution med vedtægter, der er godkendt af en kommunalbestyrelse, og med en bestyrelse, hvis medlemmer opfylder betingelserne i § 5, stk. 4 og 6.
 2) Daghøjskolens formål er at tilbyde undervisning tilrettelagt for voksne med et folkeoplysende sigte, der bl.a. kan fremme demokratiforståelse og aktivt medborgerskab, eller et beskæftigelsesfremmende sigte.
 3) Tilskuddet anvendes alene til daghøjskolens folkeoplysende eller beskæftigelsesfremmende virksomhed.
 4) Ved daghøjskolens ophør skal eventuelle overskydende midler anvendes til folkeoplysende eller beskæftigelsesfremmende formål efter kommunalbestyrelsens godkendelse.
 5) En kommunalbestyrelse fører tilsyn med, om daghøjskolen opfylder tilskudsbetingelserne, og kommunalbestyrelsen kan af skolen forlange de nødvendige oplysninger meddelt.
 Stk. 2. Kommunalbestyrelsen kan som vilkår for at yde tilskud kræve, at der for ansatte ved daghøjskolen følges regler om løn- og ansættelsesvilkår, herunder om pensionsvilkår, som er fastsat af eller aftalt med en kommunalbestyrelse.
 Stk. 3. Kommunalbestyrelsen kan fastsætte yderligere betingelser for at yde tilskud, herunder om tilbagebetaling af tilskud, hvis tilskudsbetingelserne ikke er opfyldt.
 Stk. 4. Undervisningsministeren kan yde konsulenttilskud til daghøjskoleområdet.
Afsnit III Folkeuniversitetet Kapitel 13 § 46. Formålet med Folkeuniversitetets virksomhed er gennem folkeoplysende undervisnings- og foredragsvirksomhed at udbrede kendskabet til forskningens metoder og resultater samt fremme demokratiforståelse og aktivt medborgerskab.
 § 47. Undervisningsministeren nedsætter et Folkeuniversitetsnævn, der har det overordnede økonomiske og faglige ansvar for den samlede folkeuniversitetsvirksomhed, jf. § 48.
 Stk. 2. Folkeuniversitetsnævnet består af 13 medlemmer, der beskikkes på følgende måde:
1) 3 medlemmer udpeges af undervisningsministeren, sådan at 1 medlem med særlig ekspertise i formidling udpeges efter indstilling fra Dansk Folkeoplysnings Samråd og 2 medlemmer udpeges efter indstilling fra de statslige forskningsråd, og formanden udpeges af undervisningsministeren blandt disse 3 medlemmer, 2) 5 medlemmer beskikkes efter indstilling i forening fra folkeuniversitetsvirksomhederne i universitetsbyerne, og 3) 5 medlemmer beskikkes efter indstilling i forening fra folkeuniversitetsvirksomhederne uden for universitetsbyerne.
Stk. 3. Beskikkelsesperioden er 3 år, dog beskikkes formanden første gang for 4 år.
Genbeskikkelse kan finde sted 1 gang.
Fratræder et medlem inden udløbet af beskikkelsesperioden, foretages ny beskikkelse for den resterende del af beskikkelsesperioden.
Stk. 4. Undervisningsministeren kan fra Folkeuniversitetsnævnet indhente oplysninger om alle forhold vedrørende folkeuniversitetsvirksomheden og kan fastsætte regler om formen for afgivelse af oplysninger, herunder i særlige digitale formater.
Undervisningsministeren kan fastsætte nærmere regler om Folkeuniversitetsnævnets øvrige virke og sekretariatsbetjening, herunder om ansættelse af en folkeuniversitetsrektor.
 § 48. Folkeuniversitetsvirksomheden udøves under ansvar over for Folkeuniversitetsnævnet, jf. § 47. Undervisningsministeren fastsætter nærmere regler om folkeuniversitetsvirksomhedens udøvelse.
 Stk. 2. Folkeuniversitetsvirksomheden er underlagt forvaltningsloven, lov om offentlighed i forvaltningen, lov om offentlige myndigheders registre2) og lov om offentlige arkiver m.v.
§ 49. Staten yder tilskud til udgifter til aflønning m.v. af forelæsere og lærere, rejsegodtgørelse og administration ved folkeuniversitetsvirksomheden.
Tilskuddets størrelse fastsættes på de årlige finanslove.
 Stk. 2. Den samlede deltagerbetaling skal udgøre mindst 1/4 af udgifterne til aflønning m.v. af lærere og 1/3 af udgifterne til aflønning af forelæsere.
Stk. 3. Tilskud, jf. stk. 1, udbetales til Folkeuniversitetsnævnet, der fordeler tilskuddet til folkeuniversitetsvirksomheden i og uden for universitetsbyerne.
Undervisningsministeren kan fastsætte nærmere regler om tilskud og fordeling af tilskud, herunder om udbetaling af forskud m.v.
 Stk. 4. Undervisningsministeren fastsætter regler om regnskabsaflæggelse for og revision for folkeuniversitetsvirksomheden i og uden for universitetsbyerne.
§ 50. 3) Universiteterne og andre højere uddannelsesinstitutioner, jf. universitetsloven og lov om Danmarks Pædagogiske Universitet, stiller lokaler med fornødent udstyr til rådighed for folkeuniversitetsvirksomheden.
Udgifterne herved afholdes af de pågældende universiteter og institutioner.
Ministeren for videnskab, teknologi og udvikling (udeladt)4)  kan fastsætte nærmere regler herom.
 Stk. 2. Hvis der ikke i henhold til stk. 1 kan tilvejebringes de fornødne lokaler til folkeuniversitetsvirksomheden, anviser kommunalbestyrelsen lokaler efter bestemmelserne i § 21 og § 22, stk. 1-3 og 6.
§ 51. Klage over afgørelser, der er truffet vedrørende folkeuniversitetsvirksomheden, kan inden 4 uger fra afgørelsens meddelelse indbringes for Folkeuniversitetsnævnet.
Undervisningsministeren kan fastsætte nærmere regler om klageberettigede og klagetemaer, idet dog regler om klageberettigede og klagetemaer vedrørende benyttelse af universitetslovsinstitutionernes lokaler kan fastsættes af ministeren for videnskab, teknologi og udvikling.
 Stk. 2. Folkeuniversitetsnævnets afgørelser i henhold til stk. 1 og andre beslutninger og afgørelser, som træffes af Folkeuniversitetsnævnet, kan ikke indbringes for anden administrativ myndighed.
Afsnit IV Fælles bestemmelser Kapitel 14 Løn og forsøg § 52. Finansministeren eller den, ministeren bemyndiger hertil, udarbejder regler og kan herudover indgå aftaler om løn- og andre ansættelsesvilkår for lærere og ledere, jf. kapitel 4 og 13.
 § 53. Undervisningsministeren kan fravige lovens bestemmelser for at fremme forsøgs- og udviklingsarbejde inden for lovens område.
 Stk. 2. Undervisningsministeren yder tilskud til forsøgs- og udviklingsarbejde inden for lovens område.
 Stk. 3. Undervisningsministeren kan fastsætte nærmere regler om ydelse af tilskud efter stk. 2, herunder om regnskabsaflæggelse og revision m.v., samt om administration af ordningen, herunder om udbetaling af forskud og tilbagebetaling af tilskud og opsparing af ikke forbrugte beløb til brug i følgende finansår.
Kapitel 15 Ikrafttræden og overgangsbestemmelser § 54. Loven træder i kraft den 1. august 2000 jf. dog stk. 2, og har virkning for ansøgninger om tilskud og lokaleanvisning fra finansåret 2001. Bestemmelserne i kapitel 13 om Folkeuniversitetet har dog virkning fra den 1. august 2000, bortset fra § 50, stk. 2.
Stk. 2-8. (Overgangsbestemmelser  udeladt) § 55. (Vedrører anden lov  udeladt) § 56. Loven gælder ikke for Færøerne og Grønland.
 Ved § 1 i lov nr. 149 af 25. marts 2002 om ændring af lov om støtte til folkeoplysende voksenundervisning, frivilligt folkeoplysende foreningsarbejde og Folkeuniversitetet (folkeoplysningsloven) og ophævelse af lov om daghøjskoler m.v. og lov om den fri ungdomsuddannelse samt ændring af lov om refusion af udgifter til uddannelse i forbindelse med aktivering m.m. samt ændring af forskellige love ændredes titlen, § 2, stk. 2, nr. 2, § 8, stk. 1, 1. pkt., § 21, stk. 4, 1. og 3. pkt., § 23, stk. 1 og 2, § 25, stk. 1, 1. og 2. pkt., § 27, stk. 1, § 29, stk. 1, 2 og 5, § 30, § 31, stk. 1, § 32, § 33, stk. 5, 1. og 2. pkt., § 37, stk. 4, og § 38, stk. 1, ophævedes § 2, stk. 2, nr. 3, § 3, stk. 2 og 3, samt § 29, stk. 3, 2. pkt., nyaffattedes § 6, § 10, stk. 1, § 11, § 13, § 31, stk. 2, og § 37, stk. 3, samt indføjedes afsnit II a (kapitel 12 a med § 45 a). Loven har følgende ikrafttrædelses- og overgangsbestemmelser:
§ 7 Stk. 1. Loven træder i kraft den 1. juli 2002, jf. dog stk. 2 og 3 samt §§ 8-10 (udeladt).
Stk. 2-4. (Vedrører daghøjskoler  udeladt) § 8 Stk. 1. § 1, nr. 2-4 og 9-19 træder i kraft den 1. april 2002, jf. dog stk. 2. § 1, nr. 5-8, træder i kraft den 1. juli 2002 med virkning for tilskud for finansåret 2003 og senere, jf. dog stk. 3.
Stk. 2-3. (udeladt) §§ 9-10 (Vedrører andre love  udeladt) § 11 (Vedrører daghøjskoler  udeladt) Ved § 1 i lov nr. 1224 af 27. december 2003 om ændring af lov om støtte til folkeoplysende voksenundervisning, frivilligt folkeoplysende foreningsarbejde og daghøjskoler samt om Folkeuniversitetet (folkeoplysningsloven) og lov om ungdomsskoler (Frivilliggørelse af folkeoplysningsudvalgene) ændredes § 8, stk. 3, 2. pkt., § 24, stk. 1 og 2, § 26, stk. 1-3, overskriften til § 34, § 34, stk. 1, 1. pkt., overskriften til § 36, § 38, stk. 3, 1. pkt. og overskriften til § 40, nyaffattedes § 22, stk. 4, § 25, stk. 6, § 33, stk. 4, § 38, stk. 4, og § 39 samt indføjedes § 24, stk. 3, § 26, stk. 4, § 35a, og § 37, stk. 10. Loven har følgende ikrafttrædelses- og overgangsbestemmelse:
§ 3 Stk. 1. Loven træder i kraft den 1. januar 2004.
Stk. 2. Folkeoplysningsudvalg, der er nedsat efter §§ 34 og 35 i folkeoplysningsloven, videreføres indtil udgangen af indeværende valgperiode.
Kommunalbestyrelsen kan dog med virkning fra den 1. januar 2004 eller senere indeværende valgperiode beslutte at nedlægge folkeoplysningsudvalget.
Kommunalbestyrelsen fastsætter, fra hvilket tidspunkt folkeoplysningsudvalget skal nedlægges.
Folkeoplysningsudvalgets kompetencer og pligter overgår fra dette tidspunkt til kommunalbestyrelsen.
 Ved § 1 i lov nr. 1227 af 27. december 2003 om ændring af lov om støtte til folkeoplysende voksenundervisning, frivilligt folkeoplysende foreningsarbejde og daghøjskoler samt om Folkeuniversitetet (folkeoplysningsloven) (ændrede tilskudsbestemmelser for handicapundervisning) ændredes § 11, stk. 4, og § 44, stk. 5. Loven har følgende ikrafttrædelsesbestemmelse:
§ 2 Stk. 1. Loven træder i kraft den 1. januar 2004.
 Ved § 2 i lov nr. 593 af 24. juni 2005 om ændring af produktionsskoler, lov om støtte til folkeoplysende voksenundervisning, frivilligt folkeoplysende foreningsarbejde og daghøjskoler samt om Folkeuniversitetet (folkeoplysningsloven) og forskellige andre love på Undervisningsministeriets område (Konsekvensændringer som følge af kommunalreformen) ændredes § 2, stk. 3, § 3, § 5, stk. 7, § 16, stk. 2, 1. pkt., overskriften til kapitel 6, § 22, stk. 2, stk. 5, 2. pkt. og stk. 6, § 23, stk.1, 2. pkt., stk. 2, 2. pkt. og stk. 3, § 25, stk. 2 og stk. 7, 2. pkt.,§ 33, stk. 2, 1. pkt. og stk. 4, § 38, stk. 1 og stk. 2, 1. pkt., § 43, stk. 3, overskriften til afsnit II, § 45a, stk. 1, nr. 1 og nr. 3-5, stk. 2 og stk. 3 samt nyaffattedes § 21, stk. 1, og 2 (hvorefter det hidtidige stk. 2-4 blev stk. 3-5) og § 45. Loven har følgende ikrafttrædelsesbestemmelse:
§ 11 Stk. 1. Loven træder i kraft den 1. januar 2007.
Stk. 2-3. (Vedrører andre love  udeladt) Stk. 4. Lovens § 2 har virkning for ansøgninger om tilskud og lokaleanvisning for finansåret 2007 og senere.
Stk. 5. For 2007 yder Undervisningsministeriet tilskud til kommuner, hvori en daghøjskole, hvortil amtsrådet har ydet tilskud i 2006, er beliggende.
Tilskuddet udbetales med et beløb, som svarer til amtskommunens tilskud i 2006 opregnet til 2007-pris- og lønniveau.
Ved § 1 i lov nr. 1593 af 20. december 2006 om ændring af lov om støtte til folkeoplysende voksenundervisning, frivilligt folkeoplysende foreningsarbejde og daghøjskoler samt om Folkeuniversitetet (folkeoplysningsloven) (Fleksible tilrettelæggelsesformer) ændredes § 4, stk. 2, nr. 5, § 8, stk. 2, 1. pkt., § 12, § 35a, § 37, stk. 5, § 43, stk. 2-5, nyaffattedes § 2, stk. 2, nr. 1, § 7, stk. 2, § 8, stk. 3, og 4, (hvorefter det hidtidige stk. 4 blev stk. 5), § 11, stk. 5 samt indføjedes § 8, stk. 2, 5. pkt.
Loven har følgende ikrafttrædelsesbestemmelse:
§ 2 Stk. 1. Loven træder i kraft den 1. januar 2007.
 Ved § 8 i lov nr. 561 af 6. juni 2007 om ændring af erhvervsuddannelser og forskellige andre love og om ophævelse af lov om grundlæggende social- og sundhedsuddannelser og lov om landbrugsuddannelser (ungdomsuddannelse til alle) nyaffattedes § 21, stk. 1, nr. 2. Loven har følgende ikrafttrædelsesbestemmelse:
§ 16 Stk. 1. Loven træder i kraft den 1. august 2007, jf. dog stk. 2.
Stk. 2. (Vedrører anden lov  udeladt) Ved § 1 i lov nr. 1523 af 27. december 2009 om ændring af lov om støtte til folkeoplysende voksenundervisning, frivilligt folkeoplysende foreningsarbejde og daghøjskoler samt om Folkeuniversitetet (folkeoplysningsloven) (Erklæring om indhentelse af børneattester og digital regnskabsaflæggelse) ændredes § 29, stk. 5, § 33, stk. 5, 2. pkt., § 45, stk. 5-9, nyaffattedes § 45, stk. 2, (hvorefter det hidtidige stk. 3-9 blev stk. 4-10) samt indføjedes § 4, stk. 4 og 5, § 33, stk. 6 og 7. Loven har følgende ikrafttrædelsesbestemmelse:
§ 2 Stk. 1. Loven træder i kraft den 1. januar 2010.
 Ved § 1 i lov nr. 574 af 7. juni 2011 om ændring af folkeoplysningsloven (demokratiforståelse og aktivt medborgerskab) ændredes § 3, § 4, stk. 2, nr. 5, og stk. 3, nr. 6, § 5, stk. 1, 2. pkt. og stk. 8, § 6, stk. 1, nr. 1-2, § 10, stk. 1, § 18, stk. 1, § 21, stk. 1, stk. 3 og stk. 5, 1. pkt., § 23, stk. 1, 2. pkt. og stk. 2, 2. pkt., § 25, stk. 2 og stk. 3, 3. pkt., § 28, 1. pkt., § 43, stk. 5, 1. pkt. og 3. pkt. og § 46, nyaffattedes § 7, § 8, § 11, § 14, § 34, § 35, § 40 og § 45a, stk. 1, nr. 2, indføjedes § 6, stk. 1, nr. 3, § 8a, § 19, stk. 3 (hvorefter det hidtidige stk. 3 blev stk. 4), og § 21, stk. 6-7, ophævedes § 21, stk. 5, 3. pkt., § 22, stk. 4, 3. pkt., § 24, stk. 3, § 25, stk. 6 (hvorefter det hidtidige stk. 7 blev stk. 6), § 26, stk. 4, § 33, stk. 4, 2. pkt., §§ 35a-39 og §§ 41-42 samt fjernedes overskriften før § 34, overskriften før § 40 og overskriften før § 41. Loven har følgende ikrafttrædelsesbestemmelse:
§ 2 Stk. 1. Loven træder i kraft den 1. august 2011.
 Stk. 2. Ansøgninger om tilskud og lokaler, der vedrører finansåret 2011, behandles efter de hidtil gældende regler.
 Stk. 3. Kommunalbestyrelsen skal senest den 1. januar 2012 have vedtaget og offentliggjort en politik for den folkeoplysende virksomhed i kommunen, jf. folkeoplysningslovens § 34 som affattet ved denne lovs § 1, nr. 22.
Undervisningsministeriet, den 11. juli 2011 Troels Lund Poulsen / Christin Jensen 1) Den folkeoplysende voksenundervisning omfatter også aktiviteter tilrettelagt som fleksible tilrettelæggelsesformer.
Formuleringen er ved en fejl ikke taget med i ændringslov nr. 574 af 7. juni 2011. Fejlen vil blive rettet ved førstkommende ændring.
 2) Nu lov nr. 429 af 31. maj 2000 om behandling af personoplysninger, der trådte i kraft den 1.juli 2000, og som ophævede lov om offentlige myndigheders registre.
3) Ved kongelige resolutioner af 27. november og 4. december 2001 blev IT- og Forskningsministeriet omdannet til Ministerium for Videnskab, Teknologi og Udvikling.
Der blev samtidig hermed til dette ministerium fra Undervisningsministeriet overført sager vedrørende bl.a. lov om Danmarks Pædagogiske Universitet og universitetsloven, inklusive de af loven omfattede institutioner.
Kompetencen til at fastsætte nærmere regler er hermed tillagt ministeren for videnskab, teknologi og udvikling.
 4) Ministeren for videnskab, teknologi og udvikling fastsætter også regler om Danmarks Pædagogiske Universitet, jf. note 3.
