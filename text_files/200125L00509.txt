Tillægsbetænkning afgivet af  

 Udvalget for Udlændinge- og Integrationspolitik den 29. maj 2002 Tillægsbetænkning over Forslag til lov om ændring af lov om  

 aktiv socialpolitik og integrationsloven (Ændring af reglerne om ret til kontanthjælp,  

 introduktionsydelse m.v.) [af  

 beskæftigelsesministeren (Claus Hjort Frederiksen)] 1. Ændringsforslag Det Radikale Venstres medlem af udvalget har stillet 5  

 ændringsforslag til lovforslaget.
2. Udvalgsarbejdet Lovforslaget blev fremsat den 1. marts 2002 og var til 1.  

 behandling den 21. marts 2002. Lovforslaget blev efter 1. behandling henvist  

 til behandling i Udvalget for Udlændinge- og Integrationspolitik.  

 Udvalget afgav betænkning den 17. maj 2002. Lovforslaget var til 2.  

 behandling den 23. maj 2002, hvorefter det blev henvist til fornyet  

 behandling i Udvalget for Udlændinge- og Integrationspolitik.
Møder Udvalget har, efter at lovforslaget blev henvist til  

 fornyet udvalgsbehandling, behandlet dette i 2 møder.
Samråd Udvalget har under den fornyede udvalgsbehandling af  

 lovforslaget stillet 1 spørgsmål til  

 beskæftigelsesministeren til mundtlig besvarelse, som denne har  

 besvaret i et samråd den 29. maj 2002.
Tilsagn fra beskæftigelsesministeren Udvalget bemærker, at beskæftigelsesministeren  

 under samrådet den 29. maj 2002 har givet tilsagn om at ville  

 følge lovens konsekvenser nøje og tilkendegivet, at  

 Beskæftigelsesministeriet vil tage eventuelle utilsigtede virkninger  

 op.
Skriftlige henvendelser Udvalget har under den fornyede behandling af lovforslaget  

 modtaget skriftlige henvendelser fra:
De Samvirkende Invalideorganisationer, Lektor Morten Ejrnæs m.fl. og Sadia Syed, medlem af Rådet for socialt udsatte.
 Beskæftigelsesministeren har over for udvalget  

 kommenteret de to sidstnævnte skriftlige henvendelser.
Spørgsmål Udvalget har under den fornyede behandling af lovforslaget  

 stillet 5 spørgsmål til beskæftigelsesministeren til  

 skriftlig besvarelse, som denne har besvaret.
Udvalget har yderligere stillet  

 2 spørgsmål til beskæftigelsesministeren, som udvalget  

 forventer besvaret inden 3. behandling.
Bilag Et notat fra beskæftigelsesministeren om udenlandske  

 statsborgeres adgang til førtidspension m.v. er optrykt som bilag 2  

 til tillægsbetænkningen.
En udskrift af det åbne  

 samråd med beskæftigelsesministeren den 14. maj 2002, jf.
L 126  

 bilag 28, er optrykt som bilag 3 til tillægsbetænkningen.
3. Indstillinger og politiske bemærkninger Et flertal i udvalget (V, DF og KF) indstiller  

 lovforslaget til vedtagelse i den affattelse, hvori det foreligger  

 efter 2. behandling.
Flertallet vil stemme imod de stillede  

 ændringsforslag.
Et mindretal i udvalget (S, SF, RV og EL)  

 indstiller lovforslaget til forkastelse.
Mindretallet vil stemme for  

 de stillede ændringsforslag.
 Et andet mindretal i udvalget (IA) vil  

 redegøre for sin stilling til lovforslaget og ændringsforslagene  

 ved 3. behandling.
 Kristeligt Folkeparti, Tjóðveldisflokkurin, og  

 Siumut var på tidspunktet for tillægsbetænkningens  

 afgivelse ikke repræsenteret med medlemmer i udvalget og havde dermed  

 ikke adgang til at komme med indstillinger eller politiske udtalelser i  

 tillægsbetænkningen.
 En oversigt over Folketingets sammensætning er  

 optrykt i tillægsbetænkningen.
4. Ændringsforslag med bemærkninger Ændringsforslag Af	et mindretal (RV), tiltrådt af et mindretal (S,  

 SF og EL):
Til § 1 1) I de under nr. 8 foreslåede § 11, stk.  

 3-5, indsættes efter stk. 4 som nyt stykke:
»Stk. 5. Personer, der opfylder betingelserne for at modtage  

 førtidspension efter lov om social pension, bortset fra betingelserne  

 om optjening, er omfattet af stk. 1.« Stk. 5 bliver herefter stk. 6.
[Kontanthjælp til personer, der opfylder  

 betingelserne for førtidspension på nær  

 optjeningskravet] 2) Nr. 16 udgår.
[Konsekvens af ændringsforslag nr. 1] 3) Nr. 22 og 23 udgår.
[Revalidender undtages fra starthjælp] 4) Nr. 25 udgår.
[Refusion til kommunerne fortsat 50 pct.] Til § 2 5) I den under nr. 1 foreslåede affattelse af §  

 27, stk. 1, indsættes efter 1. pkt. som nyt punktum:
»Personer, der opfylder betingelserne for at modtage  

 førtidspension efter lov om social pension, bortset fra betingelserne  

 om optjening, modtager dog introduktionsydelse svarende til  

 kontanthjælp efter bestemmelsen i § 25, stk. 1, i lov om aktiv  

 socialpolitik.« [Konsekvens af ændringsforslag nr. 1] Bemærkninger Til nr. 1, 2 og 5 Regeringens lovforslag betyder, at de personer, der ikke  

 opfylder betingelserne for at modtage kontanthjælp, vil modtage  

 starthjælp, og at førtidspensionister, der modtager  

 brøkpension, højst kan suppleres op til starthjælp.  

 Ændringsforslagene indebærer, at personer, der bortset fra  

 optjeningsbetingelserne i pensionslovgivningen opfylder betingelserne for at  

 få tilkendt førtidspension, kan modtage kontanthjælp.
De  

 indebærer ligeledes, at førtidspensionister, der modtager  

 brøkpension, højst kan suppleres op til fuld  

 førtidspension.
Ændringsforslagene skal ses i lyset af et markant  

 ønske om at sikre mennesker, som ikke har mulighed for at klare et  

 arbejde på kortere eller længere sigt, de samme ydelser, som  

 denne gruppe ville få med den eksisterende lovgivning.
Der tænkes  

 her på mennesker, der f.eks. har brug for revalidering eller behov for  

 at få suppleret en brøkpension op (eksempelvis handicappede  

 indvandrere, som ikke har optjent fuld ret til førtidspension).
 Målet er således at rette lovforslaget op,  

 så det alene omfatter de mennesker, som ikke har andet problem end at  

 mangle et arbejde.
Til nr. 3 Efter regeringens lovforslag vil revalidering af personer,  

 der er omfattet af reglerne om starthjælp, foregå på  

 starthjælpsniveau. Ændringsforslaget indebærer, at  

 starthjælpsmodtagere og modtagere af introduktionsydelse, der  

 revalideres, modtager den normale revalideringsydelse.
Der henvises i  

 øvrigt til bemærkningerne til nr. 1, 2 og 5.
Til nr. 4 Regeringens lovforslag indebærer, at kommunerne  

 finansierer udgifterne til enkeltudgifter fuldt ud - efter at være  

 blevet kompenseret herfor efter DUT-reglerne. Ændringsforslaget til §  

 1, nr. 25 vil betyde, at udgifter til hjælp i særlige  

 tilfælde efter kapitel 10 fortsat vil blive refunderet med 50 pct.
Ændringsforslaget har til hensigt at sikre, at  

 kommuner bliver direkte kompenseret for at hjælpe borgere i  

 særlige tilfælde.
Forslagsstilleren finder det urimeligt, at  

 kommunerne skal bære hele udgiften, i tilfælde af at en person  

 kommer i den situation at skulle have ekstra hjælp efter kapitel 10, og  

 har derfor stillet ændringsforslaget om, at der fortsat skal være  

 refusion på 50 pct.
Birthe Rønn Hornbech (V)  

  Jens Vibjerg (V)  Inge Dahl-Sørensen (V)  

  Marianne Pedersen (V)  Jørgen Winther (V)  

 fmd.
Pia Kjærsgaard (DF)  Peter Skaarup (DF)  

  Else Theill Sørensen (KF)  Lars Barfoed (KF)  

  Ritt Bjerregaard (S)  

  Sophie Hæstorp Andersen (S)  

 Morten Bødskov (S)  Anne-Marie Meldgaard (S)  

 nfmd.  Kamal Qureshi (SF)  

  Elsebeth Gerner Nielsen (RV)  

  Søren Søndergaard (EL)  

  Kuupik Kleist (IA) Kristeligt Folkeparti, Tjóðveldisflokkurin og  

 Siumut havde ikke medlemmer i udvalget.
Folketingets sammensætning Venstre, Danmarks Liberale Parti (V) 56 * Enhedslisten (EL) 4 Socialdemokratiet (S) 52 Kristeligt Folkeparti (KRF) 4 Dansk Folkeparti (DF) 22 Tjóðveldisflokkurin (TF) 1 Det Konservative Folkeparti (KF) 16 Inuit Ataqatigiit (IA) 1 Socialistisk Folkeparti (SF) 12 Siumut (SIU) 1 Det Radikale Venstre (RV) 9 Uden for folketingsgrupperne (UFG) 1 * Heraf 1 medlem valgt på  

 Færøerne Bilag 1 Oversigt over bilag vedrørende L 126 omdelt efter  

 afgivelse af betænkning Bilagsnr.
Titel 39 Spm. 28 om teknisk bistand til et ændringsforslag om uændrede  

 ydelser til udlændinge, som opfylder betingelserne for  

 førtidspension, til beskæftigelsesministeren 40 Svar på spm. 26, om lovforslaget vil medføre væsentlige  

 økonomiske merudgifter for kommunerne, fra  

 beskæftigelsesministeren Svar på spm. 27 om rettigheder til førtidspension til  

 udlændinge, fra beskæftigelsesministeren Svar på spm. 28 om teknisk bistand til et ændringsforslag om  

 uændrede ydelser til udlændinge, som opfylder betingelserne for  

 førtidspension, fra beskæftigelsesministeren 41 Ændringsforslag fra Det Radikale Venstre 42 Spm. 29 om ministerens kommentar til 3 ændringsforslag af Det  

 Radikale Venstre, til beskæftigelsesministeren Spm. 30, om personer på fleksjob kan få førtidspension,  

 til beskæftigelsesministeren 43 1. udkast til tillægsbetænkning 44 Henvendelse af 27/5-02 fra Sadia Syed, medlem af Rådet for socialt  

 udsatte 45 Spm. 31 om kommentar til henvendelse af 27/5-02 fra Sadia Syed, medlem af  

 Rådet for socialt udsatte, til beskæftigelsesministeren 46 Svar på spm. 29 om ministerens kommentar til 3 ændringsforslag  

 af Det Radikale Venstre, fra beskæftigelsesministeren Svar på spm. 30, om personer på fleksjob kan få  

 førtidspension, fra beskæftigelsesministeren Svar på spm. 31 om kommentar til henvendelse af 27/5-02 fra Sadia  

 Syed, medlem af Rådet for socialt udsatte, fra  

 beskæftigelsesministeren 47 Henvendelse af 27/5-02 fra lektor Morten Ejrnæs m.fl.
48 Spm. 32 om kommentar til henvendelse af 27/5-02 fra lektor Morten  

 Ejrnæs m.fl., til beskæftigelsesministeren 49 Henvendelse af 27/5-02 fra De Samvirkende Invalideorganisationer 50 2. udkast til tillægsbetænkning 51 Notat fra beskæftigelsesministeren om udenlandske statsborgeres ret  

 til førtidspension 52 Samrådsspm.
D om ministerens mundtlige kommentar til 3  

 ændringsforslag stillet af Det Radikale Venstre, til  

 beskæftigelsesministeren 53 Svar på spm. 32 om kommentar til henvendelse af 27/5-02 fra lektor  

 Morten Ejrnæs m.fl., fra beskæftigelsesministeren 54 Spm. 33 om, hvilken personkreds lovforslagets nr. 16 vil omfatte, til  

 beskæftigelsesministeren Spm. 34, om ministeren vil supplere notatet på L 126   bilag 51 med  

 oplysninger om udlændinges mulighed for at opnå såkaldt  

 brøkpension, til beskæftigelsesministeren Bilag 2 Notat fra beskæftigelsesministeren om udenlandske  

 statsborgeres adgang til førtidspension m.v.
Pension Efter lov om social pension er udgangspunktet, at man skal  

 være dansk statsborger for at få ret til dansk pension.
 Dette udgangspunkt fraviges på flere  

 måder.
Danmark har indgået socialsikringsaftale med  

 følgende lande.
Australien, Canada, Chile, Israel, Kroatien,  

 Makedonien, Marokko, New Zealand, Pakistan, Schweiz, Slovenien og Tyrkiet.  

 Borgere fra disse lande optjener typisk ret til dansk social pension efter 3  

 års ophold i Danmark.
Disse personer har, med mindre undtagelser, ret  

 til at tage pensionen med tilbage til deres oprindelsesland.
Fleksjob Efter lov om aktiv socialpolitik har enhver, der opholder  

 sig lovligt i Danmark, ret et fleksjob, såfremt de opfylder  

 betingelserne herfor.
L 126 ændrer ikke herved.
 Kommunen giver tilbud om fleksjob til personer, som ikke  

 modtager førtidspension efter lov om social pension, og som ikke kan  

 opnå eller fastholde beskæftigelse på normale vilkår  

 på arbejdsmarkedet.
 Fleksjob kan først tilbydes, når alle  

 relevante aktiverings- og revalideringsmæssige samt andre  

 foranstaltninger, herunder eventuelt forsøg på omplacering  

 på arbejdspladsen, har været afprøvet for at bringe eller  

 fastholde den pågældende i ordinær beskæftigelse.  

 Undtaget herfra er tilfælde, hvor det er åbenbart  

 formålsløst at gennemføre de nævnte  

 foranstaltninger forud for visitationen.
Skånejob Efter lov om aktiv socialpolitik har enhver, der får  

 førtidspension efter lov om social pension og opholder sig lovligt i  

 Danmark, ret til et skånejob med løntilskud, når de  

 pågældende ikke er i stand til at fastholde eller opnå  

 beskæftigelse på nedsat tid på normale vilkår  

 på arbejdsmarkedet.
L 126 ændrer ikke herved.
Arbejdsløshedsdagpenge Enhver, der opfylder optjeningsbetingelserne i lov om  

 arbejdsløshedsforsikring m.v. om modtagelse af  

 arbejdsløshedsdagpenge, har ret til at modtage  

 arbejdsløshedsdagpenge.
 L 126 ændrer ikke herved.
Syge- eller barseldagpenge Enhver, der opfylder optjeningsbetingelserne i lov om  

 dagpenge ved sygdom eller barsel om modtagelse af syge- eller barseldagpenge,  

 har ret til at modtage syge- eller barseldagpenge.
 L 126 ændrer ikke herved.
Endvidere har personer, der bor her i landet ret til at  

 modtage diverse ydelser i medfør af sundheds- eller  

 servicelovgivningen efter de sædvanlige regler herom.
L 126  

 ændrer ikke herved.
 Efter forslaget vil introduktionsydelsen og  

 starthjælpen være lavere end kontanthjælp, og en eventuel  

 revalidering skal foregå på introduktionsydelse.
 L 126 regulerer således visse forhold, der er  

 omfattet af lov om aktiv socialpolitik, kort fortalt alene kontanthjælp  

 og revalidering.
Bilag 3 Udskrift af åbnet samråd med  

 beskæftigelsesministeren den 14. maj 2002 ÅBENT SAMRÅD I UDVALGET FOR UDLÆNDINGE-  

 OG INTEGRATIONSPOLITIK Tirsdag den 14. maj 2002, kl. 18.15-19.20, værl.  

 2-080 Jørgen Winther (V, formand for UUI,  

 ordstyrer):
 (udfald af lyd) ... og selv om det ikke rigtig kan ses, er  

 det altså et åbent samråd, hvor alle har lov til at komme  

 indenfor og høre på, men det specielle er også, at det,  

 der bliver sagt her, bliver optaget, og det skal man så bare vide.
 Vi går direkte over til punktet, og jeg kan lige  

 orientere om, at der er en grøn knap, som man bedes trykke på,  

 når man får ordet.
Vil spørgeren uddybe samrådet? Værsgo,  

 Karen J.
Klint.
Karen J.
Klint (S):
 Tak.
Jeg vil gerne uddybe det med, at dels synes jeg, at  

 samrådsspørgsmålene egner sig til at blive besvaret hver  

 for sig, og dels skulle vi jo spare tid i den debat, der var;  

 udvalgsmødet blev jo aflyst i sidste uge, og derfor havde vi ikke  

 nogen debat her og ingen mulighed for at se, om den debat gav anledning til  

 nogle nye spørgsmål.
Til de høringssvar, vi fik mandag,  

 og som nogle af os jo først så tirsdag formiddag, havde vi  

 faktisk nogle spørgsmål, og det er derfor, de  

 spørgsmål blev ophøjet til  

 samrådsspørgsmål.
 Ordstyrer:
 Beskæftigelsesministeren.
 Beskæftigelsesministeren (Claus Hjort  

 Frederiksen):
Vedrørende spørgsmål A er det vigtigt  

 for mig at understrege, at lovforslaget hviler på det  

 grundlæggende synspunkt, at flygtninge og indvandrere, som er kommet  

 ind i Danmark, hurtigt skal i arbejde.
Kun på den måde kan de  

 blive hurtigt integreret i det danske samfund.
Der er ingen grund til at betragte udlændinge fra  

 tredjelande som sociale klienter.
De har typisk været  

 selvforsørgende i deres hjemlande, og de er typisk også  

 indstillet på at være det i deres nye land.
Men  

 forsørgelsessystemet her i landet er indrettet sådan, at det har  

 modvirket deres bestræbelser på at blive selvforsørgende.  

 Det er det forhold, der er regeringens udgangspunkt for at regulere  

 satserne.
 Nyankomne udlændinge har hidtil typisk modtaget en  

 så høj kontanthjælp, at de arbejdsindtægter, de  

 alternativt ville kunne opnå, langtfra har kunnet stå mål  

 med dette forsørgelsesniveau.
Med de nuværende kontanthjælpssatser får  

 to forsørgere, der begge er på kontanthjælp, en samlet  

 kontanthjælp på 21.044 kr. månedlig før skat, og  

 hvis kun én af ægtefællerne får arbejde, skal den  

 pågældende have en lønindkomst på 22.874 kr. pr.  

 måned før skat, for at indkomsten modsvarer parrets  

 kontanthjælp.
Omkring to tredjedele af lønmodtagerne inden for  

 DA-området, DA-/LO-området, har en løn under dette  

 niveau.
 Tages der samtidig højde for diverse andre ydelser,  

 f.eks. særlig støtte til høje boligudgifter m.v.,  

 boligsikring, nedsat forældrebetaling i daginstitution, skal  

 lønnen være endnu højere for at komme op på niveau  

 med kontanthjælpen.
 Jeg har bemærket, at nogle af høringssvarene  

 kritiserer, at hjælpen fremover vil være lavere, og samtidig  

 forsvarer de det nuværende niveau som værende passende eller oven  

 i købet det mindste, man kan leve for.
Det er ikke desto mindre regeringens opfattelse, at det  

 nuværende niveau i høj grad er skyld i, at integrationen af  

 udlændinge i Danmark trods store anstrengelser ikke har været  

 mere vellykket, end den har.
Det problem har regeringen naturligvis  

 tænkt sig at løse, så derfor foreslår vi, at  

 niveauet sættes ned.
Man kan måske også have en mistanke  

 om, at det høje danske ydelsesniveau har kunnet tiltrække  

 nogle.
 Det er vigtigt for regeringen, at satserne har et niveau,  

 der betyder, at det altid kan betale sig at forlade det offentlige  

 forsørgelsessystem og tage et almindeligt arbejde.
Udlændinge, der ikke kan forsørge sig selv,  

 henvises til at modtage starthjælp.
Kontanthjælpen reserveres  

 personer, som har opholdt sig i Danmark i mindst 7 ud af de sidste 8  

 år.
De personer, der fremover kommer til Danmark, vil være  

 omfattet af de nye regler, og det gælder såvel udlændinge  

 som danskere.
Jeg bliver bedt om at uddybe, hvorfor jeg ikke tror, at  

 lovforslaget samlet set vil medføre væsentlige økonomiske  

 og administrative merudgifter for kommunerne.
Der henvises endvidere til, at  

 flere høringsparter fastholder, at der vil blive rejst flere sager til  

 behandling, og at der vil blive behov for flere bevillinger til dækning  

 af behov, der ikke kan betales af familierne selv, hvis deres  

 forsørgelse alene er starthjælpen.
Jeg er ikke sikker på, at jeg helt forstår  

 spørgsmålet.
Det fremgår af bemærkningerne til  

 lovforslaget, at lovforslaget samlet medfører en besparelse på  

 over 1 mia. kr., når det er fuldt indfaset i 2010, så jeg mener  

 at have gode holdepunkter for, hvorfor jeg ikke tror, at lovforslaget samlet  

 set vil medføre væsentlige økonomiske merudgifter for  

 kommunerne.
Anden del af spørgsmålet sigter antagelig alene til  

 hjælp i særlige tilfælde.
 Generelt vil jeg advare imod, at størrelsen af den  

 økonomiske kompensation, som kommunerne skal have i forbindelse med et  

 lovforslag, bliver genstand for faglig drøftelse i Folketinget,  

 også selv om jeg godt kan forstå, at det enkelte folketingsmedlem  

 med interesse for det kommunale område kan føle sig fristet til  

 at drøfte det.
Men som det fremgår af lovforslaget   det er side 10  

 nederst   skal de økonomiske konsekvenser forhandles med de kommunale  

 parter.
Her foregår drøftelserne, der som oftest er meget  

 tekniske, på embedsmandsplan, hvor Kommunernes Landsforening,  

 Københavns Kommune og Frederiksberg Kommune repræsenterer de  

 kommunale parter.
Der har været brevvekslet om  

 spørgsmålet, og der har i dag kl. 13 været et  

 såkaldt DUT-møde.
Drøftelserne foregår som en  

 klassisk forhandling, og der er ikke noget mærkeligt i, at parterne  

 ikke på forhånd er enige.
Ministeriet kan imidlertid ikke ved udarbejdelsen af  

 lovforslagets bemærkninger under afsnittet om økonomiske  

 konsekvenser tage i betragtning, at beløbene skal forhandles med de  

 kommunale parter, og f.eks. spille ud, så staten har noget at give af  

 under forhandlingerne.
En minister har, modsat de kommunale parter, pligt til  

 sagligt og redeligt at oplyse Folketinget om de konsekvenser, et lovforslag  

 har, så vidt det er muligt, og det, vi angiver i lovforslaget, er vores  

 bedste bud.
Enkeltydelserne hører under Integrationsministeriet  

 og Socialministeriet, og det er disse ministerier, der har skønnet  

 over de økonomiske og administrative konsekvenser.
Disse skøn  

 er regeringens bedste bud.
De fleste udgifter til enkeltydelser vil skulle ydes til  

 udlændinge i de første 3 år, mens de hører under  

 Integrationsministeriets område.
Som det fremgår af  

 bemærkningerne til lovforslaget, refunderes kommunernes udgifter med 75  

 pct., og kommunerne kompenseres over en regulering af budgetgarantien.
De fleste udgifter til enkeltydelser vil skulle ydes til  

 udlændinge i de første 3 år, mens de hører under  

 Integrationsministeriets område.
Som det fremgår af  

 bemærkningerne til lovforslaget, kompenseres kommunerne over en  

 regulering af budgetgarantien.
Herefter må startudgifterne til  

 tilværelsen her i landet anses for at være afholdt.
Det er ikke hensigten, at den lavere skattepligtige  

 starthjælp skal suppleres med et højere antal skattefri  

 enkeltydelser, end man kan få i dag.
Regeringen forudsætter, at  

 personer på starthjælp indretter sig, så de udgifter, de  

 påtager sig, står i rimeligt forhold til den ydelse, de vil  

 være berettigede til.
 Enkeltydelserne beror på et konkret individuelt  

 skøn i hvert enkelt tilfælde, det kan typisk være udgifter  

 i forbindelse med brand, oversvømmelse, tyveri m.v., som ikke  

 dækkes på anden måde.
Hvis der skønnes behov for f.eks. en omfattende og  

 dyr tandbehandling, skal kommunen vurdere, om den absolut skal foretages  

 på et tidspunkt, hvor ansøgeren ikke selv har mulighed for at  

 betale udgiften, og om en sådan udgift normalt kan afholdes af en  

 almindelig lønindtægt.
Sådan er reglerne i dag, og  

 sådan vil de også være for modtagere af starthjælp,  

 så der er altså ikke tale om noget tagselvbord.
 Jeg mener ikke, at det vil være  

 hensigtsmæssigt, at jeg skal redegøre for, hvad der var galt med  

 introduktionsydelsen i sin tid.
De lavere ydelser, som regeringen nu foreslår, skal  

 ses i sammenhæng med regeringens handlingsplan om at få flere i  

 arbejde og færre på offentlig forsørgelse.
Jeg kan i den  

 forbindelse nævne udspillet »På vej mod en ny  

 integrationspolitik«, der blev præsenteret den 5. marts 2002, og  

 oplægget »Flere i arbejde«, som forventes i september.
 Og igen: Integration i det danske samfund sker bedst via  

 en arbejdstilknytning, og udlændinge, der kommer til Danmark, har  

 ressourcer, som i dag ikke bruges aktivt på det danske  

 arbejdsmarked.
 Regeringen har indledt et bredt samarbejde med  

 arbejdsmarkedets parter med henblik på at fjerne de barrierer, der  

 måtte være mellem flygtninge og indvandrere på den ene side  

 og arbejdsmarkedet på den anden side.
 Ordstyrer:
 Tak til ministeren ... (udfald af lyd) ... det efterkommer  

 vi så.
Karen J.
Klint, værsgo.
Karen J.
Klint (S):
 Jeg siger tak for den lange redegørelse.
Nu spurgte jeg ikke så meget til niveauet for  

 starthjælp, men mere til den kommunale økonomiske situation, for  

 det er da dér, jeg synes, vi mangler nogle oplysninger.
Når  

 både KL og de store kommuner, Københavns Kommune og  

 Frederiksberg Kommune, fastholder, at det har nogle alvorlige  

 økonomiske konsekvenser for dem samt merarbejde med hensyn til  

 administration, vil jeg gerne have tjekket, hvorfor man så ikke tror  

 på det i ministeriet.
 Så mit spørgsmål har ikke så  

 meget med starthjælpen at gøre   selvfølgelig har det  

 noget at gøre med størrelsen, og hvad der kan udløse  

 den, men jeg er mere interesseret i at høre, hvorfor man ikke tror  

 på de høringssvar, som er kommet, når man alligevel under  

 punkt 4 i den aftale, der i sidste uge blev indgået med Dansk  

 Folkeparti   som jeg har printet ud fra Dansk Folkepartis hjemmeside  

 skriver, at man er enig om et initiativ til, at der i samarbejde med  

 Kommunernes Landsforening udarbejdes en analyse af de langsigtede  

 økonomiske konsekvenser og virkninger for byrdefordelingen mellem  

 staten og kommunerne af udlændinge- og integrationspolitikken, herunder  

 af det pres, der må forventes på de kommunale opgaver og  

 budgetter i det kommende år.
Jeg kan kun læse de linjer sådan, at der i  

 hvert fald er nogle blandt dem, der har lavet aftalen, der tror på, at  

 der kommer et pres på de kommunale udgifter, for ellers var det vel  

 ikke med i aftalen.
Og så er det, vi spørger: Hvorfor tror man  

 det så ikke, når man forhandler L 126? Ordstyrer:
Tak.
Så er det Anne-Marie Meldgaard.
 Anne-Marie Meldgaard (S):
 Tak for redegørelsen.
 I svaret kom ministeren ind på, at der i sidste ende  

 ville være tale om en besparelse på 1 mia. kr., når det her  

 var indfaset, og samtidig var svaret også, at staten jo står for  

 25 pct. af udgiften her.
Mit spørgsmål er så: Vil det sige, at  

 ministeren regner med, at det ude i kommunerne vil give en besparelse  

 på 3 mia. kr. oveni, eller hvordan har ministeren forestillet sig, at  

 de forhandlinger, der skal ligge dér, vil kunne foregå? Så vil jeg også godt spørge, om det  

 ikke var en spøg fra ministerens side, når ministeren nu  

 lægger op til, at det er kommunerne, der skal bestemme, f.eks. i  

 forbindelse med tandpine.
Jeg tror ikke på, at man kan lægge det  

 ind i et skema, altså at man får tandpine i forhold til,  

 hvornår Socialforvaltningen har åbent.
Vil det sige, at hvis man er i den uheldige situation, at  

 man i løbet af en weekend får tandpine, kan man ikke gå  

 til tandlæge, før kommunen har besluttet det? Ordstyrer:
Tak.
Så er det Elsebeth Gerner Nielsen.
 Elsebeth Gerner Nielsen (RV):
Der har jo længe været en erkendelse af, at vi  

 har nogle samspilsproblemer, forstået på den måde, at hvis  

 der er to mennesker, der er på kontanthjælp, skal der virkelig  

 meget til, der skal en meget høj arbejdsindkomst til for den ene, for  

 at det virkelig kan betale sig at arbejde.
Det erkender også Det  

 Radikale Venstre er et problem.
Jeg vil også indrømme, at det løser  

 man jo her, i hvert fald delvis, men man løser det jo ikke generelt.  

 Har regeringen overvejet at gå ind og ændre på den samlede  

 lovgivning om kontanthjælp, så vi altså fik en  

 løsning, der omfattede hele befolkningen i stedet for den her lille  

 gruppe? Ordstyrer:
Tak.
Værsgo til ministeren.
 Beskæftigelsesministeren (Claus Hjort  

 Frederiksen):
 Til det sidste kan jeg sige: Det har vi ikke  

 overvejet.
Grunden til, at vi har grebet det an på denne  

 måde, er, at vi tror, at vi ødelægger nogle  

 sammenhænge i hovedet på de mennesker, der kommer hertil som  

 flygtninge.
De kommer fra samfund, hvor de er vant til at knokle for deres  

 penge.
Så kommer de herop og bliver parkeret på danskkurser og  

 kontanthjælp af den størrelsesorden.
Og har man siddet der i en  

 årrække, er det klart, at man har mistet fornemmelsen af, at her  

 i landet er hovedreglen altså selvforsørgelse.
Jeg mener, det er  

 ret vigtigt, at det ligesom i det land, de kommer fra, er hovedreglen, at det  

 er selvforsørgelse.
Det er ikke det offentlige, der skal stå for  

 forsørgelsen.
Der tror jeg, det er vigtigt, at vi tager det her  

 initiativ, så vi fra starten indretter systemet sådan, at det  

 altid kan betale sig for dem, når de kommer her, at tage et job til  

 overenskomsternes mindstebetalingssatser.
Det er hensigten med det her  

 forslag.
Og jeg tror meget på, at vi dér kan ændre en  

 adfærd.
Vi ved jo også, at en del af de mennesker, der  

 kommer hertil, har hørt om det høje niveau, har hørt om,  

 at honning flyder i gaderne heroppe, og det er vi altså bare  

 nødt til at tage et opgør med, og det gør vi altså  

 på denne måde.
Vi gør det med sindsro, fordi vi kan se, at  

 det hidtidige system jo ikke har løst problemerne.
Så på  

 den måde er vi rimelig tilfredse med det forslag, der er kommet  

 her.
Så bliver jeg spurgt om forholdet til kommunerne.  

 Der prøvede jeg i min indledning at redegøre for, at det  

 påhviler et ministerium så objektivt og sagligt som muligt under  

 afsnittet om de økonomiske konsekvenser at redegøre for  

 omkostningerne, besparelserne, merudgifterne, sådan som de efter  

 ministeriets opfattelse vil være.
Det står i modsætning til  

 den forpligtelse, der påhviler Kommunernes Landsforening, Frederiksberg  

 Kommune og Københavns Kommune, som jo optræder som  

 interesseorganisationer.
De har naturligvis en interesse i at lægge op  

 til den forhandling, som skal komme senere.
Men det kan jeg desværre  

 ikke begive mig ind i, for det påhviler mig som minister at  

 skønne over, hvad omkostningerne og udgifterne reelt er.
Så spørger Anne-Marie Meldgaard, om  

 kommunerne nu ifølge det her forslag skal afgøre, om folk har  

 tandpine.
Det her forslag omhandler overhovedet ikke tandpine.
Der  

 gælder de regler, der hidtil har været gældende: at  

 kommunen kan yde hjælp til rimeligt begrundede enkeltudgifter til en  

 person, som har været ude for ændringer i sine forhold, hvis den  

 pågældendes egen afholdelse af udgifterne i afgørende grad  

 vil vanskeliggøre den pågældendes og familiens muligheder  

 for at klare sig selv i fremtiden.
Kommunen kan yde hjælp til udgifter  

 til sygebehandling, medicin, tandbehandling el. lign., der ikke kan  

 dækkes efter anden lovgivning, hvis ansøgeren ikke har  

 økonomisk mulighed for at betale udgifterne.
 Jeg vil bare sige, at det her lovforslag om  

 starthjælp lige præcis regulerer det problem og ikke de ydelser,  

 som de pågældende personer kan få i kraft af anden  

 lovgivning.
 Ordstyrer:
Tak.
Så har vi de samme personer bare i omvendt  

 rækkefølge.
Først Elsebeth Gerner Nielsen, så  

 Anne-Marie Meldgaard og så Karen J.
Klint.
 Elsebeth Gerner Nielsen (RV):
For nu at blive i ministerens terminologi: Jeg er bange  

 for, hvis man fortsætter med at holde fast i de formuleringer, som  

 ministeren her har anvendt, at det kan ende med, at også regeringen  

 får tandpine.
For ministeren taler, som om det her netop kun  

 vedrører udlændinge, det er udlændinge, som tror, at  

 gaderne flyder med mælk og honning   nej, ministeren nævnte kun  

 honning; det ødelægger også tænderne.
Men sagen er  

 jo den, at det her lovforslag omfatter alle danskere, og det synes jeg er  

 vigtigt for regeringen at holde fast i.
Selv om jeg ikke finder det  

 sympatisk, mener jeg, at det trods alt er det, der legitimerer forslaget,  

 det, der gør det muligt overhovedet at fremsætte det og vedtage  

 det.
Jeg vil endnu en gang opfordre til, at regeringen  

 prøver at tage fat i det generelle problem, vi har, nemlig  

 samspilsproblemerne mellem arbejdsmarkedet og bistandslovgivningen.
Og jeg  

 vil gerne vide, om regeringen har overvejet at tage fat i det generelle  

 problem og forsøge at få det løst.
For jeg tror nemlig  

 også, at der er danskere, der tror, at det her samfund kun omfatter  

 rettigheder og ingen pligter.
 Ordstyrer:
 Anne-Marie Meldgaard, værsgo.
 Anne-Marie Meldgaard (S):
 Jeg vil godt lige starte med at sige, at det jo ikke var  

 mig, der bragte ordet tandpine på banen, det var ministerens ord, men  

 det skal jeg ikke køre mere rundt i.
Ministeren sagde, at de, der kommer hertil, er vant til at  

 knokle, og så bliver de parkeret på kontanthjælp her.
Der  

 skal ikke herske nogen tvivl om, at i Socialdemokratiet har vi også et  

 meget stort ønske om, at folk skal være selvforsørgende,  

 og at vi gerne skulle finde arbejde til dem.
Mit spørgsmål går så på, om  

 ministeren nu i forlængelse af det her har sikret sig, at  

 arbejdsmarkedet også kan stille de fornødne arbejdspladser til  

 rådighed, så vi kan være sikre på, at disse mennesker  

 kan få et forsørgelsesgrundlag, de kan leve af.
For hvem af os  

 hvis jeg kigger mig sådan lidt rundt   har ikke haft børn, der  

 kommer hjem og tømmer køleskabet, fordi man absolut ikke kan  

 leve af SU? Så vil jeg også godt lige tilføje i  

 forlængelse af Elsebeth Gerner Nielsens spørgsmål om  

 samspilsproblemerne: Jeg synes ikke, det er nok, at vi kigger på  

 arbejdsmarkedet og det sociale område.
Jeg kunne godt tænke mig  

 at spørge ministeren, om ministeren har tænkt på at kigge  

 på hele samspilsgruppen, altså både på  

 arbejdsmarkedsområdet, det sociale område, boligområdet og  

 skatteområdet.
For det må uvægerligt hænge sammen,  

 hvis man skal have et helhedsbillede af det.
 Ordstyrer:
Så er det Karen J.
Klint.
Karen J.
Klint (S):
Jeg vil gerne gentage, sådan at ministeren ikke  

 behøver at forsvare det igen, at Socialdemokratiet går ind for  

 som Anne-Marie Meldgaard sagde det   at folk er selvforsørgende, og  

 også, at folk skal arbejde, når de har en arbejdsevne til det.  

 Det er også derfor, vi i vores regeringstid har været med til at  

 stramme op på førtidspensionsloven, og vi har også  

 været med til at sige, at folk skal bidrage og trækkes i  

 kontanthjælp, hvis de ikke opfylder de krav og pligter, der er på  

 området.
Så vi har været med til at stramme op på  

 det.
 Jeg tror, at målene er vi enige i, men så er  

 der det med midlerne.
Men jeg vil gerne tilbage til det, som jeg spørger  

 om i samrådsspørgsmålet, altså den kommunale  

 økonomi.
Jeg vil gerne spørge ministeren direkte, om det ikke  

 er at tale med to tunger, når man i lovforslaget siger, at der ikke er  

 nogen ændring i den kommunale økonomi   måske bortset fra  

 en begrænset merudgift til hjælp i særlige tilfælde,  

 som der står på side 12 i lovforslag nr.
L 126   samtidig med at  

 man under punkt 4 i aftalen skriver, at man gerne vil nedsætte en  

 analysegruppe, der sammen med KL skal se på de langsigtede  

 økonomiske konsekvenser, herunder på det pres, der må  

 forventes at komme på de kommunale opgaver og budgetter.
Det er med i  

 integrationsafsnittet.
Så jeg synes faktisk, det lyder, som om man taler  

 med to tunger.
Man siger i lovforslaget, at det ikke koster ekstra  

 bøvl og penge, men i aftalen skriver man, at man alligevel godt vil  

 undersøge det nærmere.
 Ordstyrer:
Der er kommet en fjerde spørger.
Kan ministeren  

 klare fire på én gang? Ja, det går.
Så er det Anne  

 Baastrup.
 Anne Baastrup (SF):
Hvordan vil ministeren sikre, at der er boliger til  

 rådighed til en pris, man kan betale med den her lave  

 starthjælp? Ordstyrer:
 Ministeren, værsgo.
 Beskæftigelsesministeren (Claus Hjort  

 Frederiksen):
 Jeg vil godt lige tage fat i det her med økonomien  

 omkring starthjælpen.
Nu bygger vores lovforslag jo på skøn, vi har  

 fået fra Integrationsministeriet og Socialministeriet.
Jeg beder om  

 forståelse for, at det er deres skøn, der er lagt til grund for  

 det her lovforslag, og at jeg derfor ikke er i stand til at gå dybere  

 ind i det.
Men det er mit skøn, at i de første 3 år vil  

 en væsentlig del af de startudgifter, som de mennesker, der er  

 berørt af det her, har, være afholdt.
De har jo trods alt  

 været her 3 år, når de fortsætter på  

 starthjælpen og kommer ud af den 3-årige introduktionsydelse.
Og  

 der vil der jo være grundlagt en basisdækning af deres behov.
Jeg vil godt sige, at det jo er en helt rigtig og relevant  

 problemstilling, hvordan arbejdsmarkedets parter stiller sig til det her  

 spørgsmål om at få flere udlændinge ind på  

 arbejdsmarkedet.
En af de ting, som har bekymret mig meget, siden jeg er  

 begyndt at beskæftige mig med de her problemer, er, at vi har en stor  

 og voksende gruppe af udlændinge her i Danmark, som er henvist til at  

 leve af offentlig forsørgelse uden at kunne forbedre deres situation  

 andet end ved sort arbejde.
Det problem er vi altså nødt til at tage  

 alvorligt.
Derfor har vi taget drøftelser med DA og LO om de her ting,  

 og der har vi jo som bekendt stillet to forslag, som jeg meget håber,  

 at arbejdsmarkedets parter vil give positive tilbagemeldinger på.
Der er ligesom to barrierer for at få  

 udlændinge i arbejde.
Den ene barriere består i, at specielt  

 mindre og mellemstore virksomheder simpelt hen ikke gider eller orker at  

 sætte sig ind i de mange forskellige ordninger, der er for at få  

 folk i arbejde.
De orker heller ikke at få besøg af konsulenter  

 fra kommunen, konsulenter fra arbejdsformidlingen og konsulenter forskellige  

 steder fra; de har nok at gøre med at passe det daglige arbejde.  

 Derfor tror jeg, at en regelforenkling på det her område i sig  

 selv ville sprænge en barriere.
Jeg tror, at dér, hvor vi skal  

 lave et gennembrud, er i de små og mellemstore virksomheder.
De store  

 virksomheder har kapacitet og afdelinger nok.
Det har vi formentlig alle  

 sammen været ude at se: vellykkede projekter, vellykket integration  

 på store virksomheder.
Men der ligger et stort potentiale i små og  

 mellemstore virksomheder.
Og der er det altså for indviklet med de 18  

 eller 20 ordninger, som jeg tror findes i dag.
Der har vi sagt til  

 arbejdsmarkedets parter: Var det ikke en mulighed, at vi kunne få en  

 forenkling, og at vi kunne aftale et praktikophold, en praktikplads, fra 2  

 til 52 uger? Lad mig lave et lille spring.
Problemet for de mennesker,  

 vi taler om her, er jo at få lov at præsentere sig for  

 virksomhederne.
De er sorteret fra, længe før de kommer til at  

 kunne præsentere sig; de kommer jo aldrig i berøring med  

 virksomheden.
Så kunne man lave et enkelt system, således at for  

 nogle, der var velfungerende, kunne man sige: Kunne vi ikke aftale en  

 4-ugers-praktikperiode? Man kan teste, hvad de pågældende kan, og  

 kan de, ja, så kan de blive ansat til almindelig løn.
Vi har foreslået, at det var fra 2 til 52 uger.
Der  

 er nogle, der synes, at 52 uger er for lang tid, jamen så lad os da  

 tale om en kortere periode.
Jeg synes bare, at man skulle gribe chancen for  

 at få aftalt sådan en enkel ordning, hvor man kan sige: Du kan  

 komme herover med den ydelse, du får; hvis du er på  

 kontanthjælp, er du her på kontanthjælp, hvis du er  

 på revalidering, er du her på revalidering, hvis du er på  

 dagpenge, ja, så er du her på dagpenge   tidsbegrænset og  

 godkendt af tillidsmand og virksomhed osv.
Jeg vil også godt sige, at det er afgørende  

 for, at det her kan lade sig gøre, at det er accepteret ude på  

 virksomhederne.
For ellers kan vi jo stå på hovedet med hensyn  

 til at skaffe arbejdspladser på virksomhederne; hvis det, vi laver,  

 bare møder modstand, kan vi skyde en hvid pind efter det.
 Efter min mening er barrieren på arbejdsgiverside,  

 at det, vi har i dag, er for indviklet.
 På lønmodtagerside er barrieren jo, at man  

 siger: I er bare ude på at komme med et korps af løntrykkere,  

 som skal forhindre danske arbejdere i at få den indtægtsfremgang,  

 som produktivitetsfremgang osv. berettiger til.
Der har vi sagt: Kunne vi ikke drøfte en ordning,  

 hvor man udnyttede det spænd fra overenskomsternes  

 mindstebetalingssatser, som i dag ligger i størrelsesordenen 86-87 kr.  

 i timen, og op til det, der i realiteten er mindstebetalingen på den  

 virksomhed, man er på? Hvis man er kommet op på 120 kr. i timen,  

 er det den reelle bund på den virksomhed, og der kunne man altså  

 sige, at man kunne udnytte det spænd, der ligger fra 87 kr. til 120 kr.  

 Det har vi bedt arbejdsmarkedets parter om.
Jeg kan se, at der er megen vrede  

 mod at skulle udnytte det spænd, men det er sådan set de to  

 forslag, vi har bedt arbejdsmarkedets parter om at drøfte.
Vi har ingen intentioner om at bryde  

 mindstebetalingssatsen i overenskomsterne.
Men vi synes, at man måske  

 godt kunne udnytte spektret fra mindstebetalingssatsen og op til det aktuelle  

 lønniveau på virksomheden.
Og det forhandles i  

 øjeblikket.
Perspektivet i det, hvis man kan enes om noget, er, at  

 så ville hovedorganisationerne forpligte sig til at arbejde for, at man  

 i forbundene og på de enkelte virksomheder begav sig ind i de her  

 ordninger.
Det er det, der er intentionen i det udspil.
Det er så et udspil i et større projekt, som  

 vi kalder »Flere i arbejde«, og som regeringen præsenterer den 24. maj.  

 Det omfatter selve arbejdsformidlingen, det omfatter: Hvordan forestiller vi  

 os det fremtidige system? Beskæftigelsesministeriet har jo nu fået  

 overdraget kontanthjælpen fra Socialministeriet, og det vil sige, at  

 for første gang har vi nu under samme tag de to ordninger, som  

 gælder for arbejdsløse   kontanthjælp og dagpenge.
Det ene system administreres af kommunerne, det andet  

 system er et statsligt system.
Der vil vi give os i kast med den opgave at  

 prøve at samtænke, kalder vi det, de to systemer.
For hvis man  

 ser det fra den enkelte lediges synspunkt, tror jeg, den  

 pågældende er fuldstændig ligeglad med, om vedkommende  

 lever i et dagpengesystem eller i et kontanthjælpssystem; der er det jo  

 et spørgsmål om at få et arbejde.
Det oplæg er første fase, og nu kommer jeg  

 så til Elsebeth Gerner Nielsens spørgsmål.
Anden fase, det  

 næste trin på stigen af problemer, er det projekt, som Anne-Marie  

 Meldgaard nævner, at se på samspillet mellem ydelser, skat osv.  

 Det er ikke et udspil, der kommer i næste folketingssamling, men det er  

 klart, at det er den næste store opgave, som vi må se på.  

 Det, vi kaster os ud i nu, er at forsøge at forenkle de her regler,  

 så folk får en chance for at komme ind på  

 virksomhederne.
 Jeg kan jo se i det ministerium, jeg nu beskæftiger  

 mig med, at lønmobiliteten er utrolig høj på danske  

 virksomheder, er man først kommet ind på en virksomhed,  

 går der meget kort tid, før man har den samme indtjening, som de  

 danske kolleger på virksomheden har.
 Så opgaven for mig består i simpelt hen at  

 lade dem få en chance for at komme ind, og der synes jeg, at man skulle  

 sige: Lad dem komme ind på den ydelse, de har, kan de klare det, skal  

 lønmobiliteten og kollegerne på arbejdspladsen nok klare resten  

 i den forbindelse.
Med hensyn til spørgsmålet om boliger, er det  

 jo ikke ligefrem mig, der kan skaffe boliger, men der er jo altså mange  

 danskere, der er henvist til at leve for de beløb, og sådan er  

 det.
Man må jo indrette sig efter de penge, man får.
 Ordstyrer:
Der er flere, der gerne vil have mere at vide, og  

 rækkefølgen er: Karen J.
Klint, Anne-Marie Meldgaard, Elsebeth  

 Gerner Nielsen, Morten Bødskov og Anne Baastrup.
 Det er den første tredjedel af  

 samrådsspørgsmålene, men vi har jo god tid.
Karen J.
Klint (S):
Ministeren gør sig i hvert fald umage med at komme  

 med nogle meget lange svar   også på det, der ikke spørges  

 om.
Der spørges faktisk til den kommunale økonomi, og vi  

 får nogle meget lange svar om arbejdsmarkedsforhold og forhandlinger  

 med LO og Dansk Arbejdsgiverforening, og det er jo langt væk fra  

 spørgsmålet om den kommunale økonomi.
Men det er helt  

 fint, for det var interessante oplysninger, der også netop  

 understregede, at vi jo er enige om målet om, at folk, der er her i  

 landet, skal arbejde og selv tjene til livets ophold og kunne forsørge  

 både sig selv og deres familie.
Så vi behøver ikke de  

 lange sange igen om det.
 Men jeg prøver en gang mere at spørge, om  

 ikke ministeren godt kan se, at det kan give anledning til  

 misforståelser, når man i lovforslaget skriver ét om den  

 kommunale økonomi og man dernæst laver en aftale om, at den skal  

 følges og analyseres.
 Jeg synes, der kommer to forskellige meldinger om  

 størrelsen af presset på den kommunale økonomi,  

 også set i lyset af, at ministeren i et svar på et tidligere  

 spørgsmål har sagt, at der ikke er nogen grund til at gå  

 ind og lave en revisionsparagraf i denne her lov, for man kan altid tage en  

 lov op og revidere den.
 Så nu vil jeg spørge ministeren, om ikke han  

 kunne genoverveje, hvorvidt det kunne være en idé at sætte  

 en revisionsparagraf ind i den her lov, netop når det nu ser ud til, at  

 der et eller andet sted er opstået tvivl om konsekvenserne for den  

 kommunale økonomi.
I et svar, vi fik i begyndelsen af denne sagsbehandling,  

 siger ministeren klart, at der ikke er nogen væsentlige byrder for  

 kommunerne i det, og nu siger ministeren i sit svar i dag, at det ikke lige  

 er ministerens hovedområde, og at der var to andre ministre, der skulle  

 være med til at vurdere det.
Så havde det måske været  

 smart, hvis det spørgsmål var gået videre til de to  

 ministre, hvis de bedre kunne have givet os en sikkerhed for den kommunale  

 økonomi på området.
Så jeg prøver lige en gang mere: Kan vi  

 få belyst, hvorfor der er de to modsatrettede meldinger om den  

 kommunale økonomi? Og hvis der stadig væk er tvivl, vil  

 ministeren så overveje den revisionsparagraf, som tidligere er  

 afvist? Ordstyrer:
 Jeg vil gerne sige, at jo kortere  

 spørgsmålene er, jo nemmere er det nok at få et klart  

 svar.
 Så er det Elsebeth Gerner Nielsen.
 Elsebeth Gerner Nielsen (RV):
 Det er lidt i en anden boldgade, det beklager jeg, men det  

 hænger sammen med L 152.
 Der er en række virksomheder, der har udtrykt  

 bekymring over virkningerne af denne lov i forhold til dansk eksport,  

 forstået på den måde, at hvis en virksomheds dygtige  

 medarbejder, der er gift med en udenlandsk kone, flytter til udlandet, vil de  

 få det problem, når de kommer hjem og eventuelt bliver skilt,  

 eller der i øvrigt sker noget med familien, at den  

 familiesammenførte kone ikke vil have opsparet sociale rettigheder og  

 altså vil komme til at stå med det problem, at vedkommende  

 måske vil have vanskeligt ved at forsørge sig selv.
Det kan betyde, siger nogle virksomhedsledere, at dygtige  

 medarbejdere vælger at blive her i landet, fordi de simpelt hen ikke  

 vil fortabe deres rettigheder.
Har regeringen ikke gjort sig nogle  

 overvejelser over, hvad det her faktisk kan komme til at betyde for vores  

 gang på eksportmarkederne? Ordstyrer:
Tak.
Så er det Anne-Marie Meldgaard.
 Anne-Marie Meldgaard (S):
Der er selvfølgelig en årsag til, at det er  

 beskæftigelsesministeren, der er her i dag, og det er jo den  

 ressortomfordeling, der er.
Derfor er det også naturligt, at vi tager  

 fat i den del, der drejer sig om kontanthjælpsmodtagerne, da det  

 primært er det, L 126 omhandler.
Jeg kan ikke være uenig med ministeren i, at den her  

 gruppe henvender sig til mindre eller mellemstore virksomheder, og jeg kan  

 også godt forstå, at virksomhederne er trætte af at have  

 konsulenter løbende.
Så dér er vi i Socialdemokratiet  

 meget enige i, at vi skal prøve at finde en løsning, hvis vi da  

 ellers bliver inviteret til forhandlinger.
Mit spørgsmål opstod egentlig, da ministeren  

 svarede på det der med, at man skulle have mulighed for at komme ud i  

 praktik på en virksomhed i en periode fra 2 til 52 uger, og hvis man  

 var rigtig god, kunne det da godt være, at man kun skulle være  

 der 4 uger, før man blev ansat.
Kan der ikke være en fare i det  

   hvis vi nu kigger på dagens overskrifter i forbindelse med, hvordan  

 Farum Kommune har klaret deres integrationsproblemer og også deres  

 kommunale aktivering, ved at man har ladet netop de her små  

 virksomheder have en person i kommunal aktivering, som så, hvis  

 arbejdsbyrden er blevet stor i virksomhed nr. 2, 3 eller 4, har skullet  

 stille dér dagen efter? Jeg går ikke ud fra, at ministeren mener, at man kan  

 strække perioden på 52 uger ud, så man har én  

 person, som man kan flytte rundt mellem fire virksomheder, ligesom man har  

 gjort det i Farum, hvor man endda er blevet rost for løsningen af sine  

 problemer og sin gode evne til at integrere og kommunalaktivere.
 Ordstyrer:
Tak.
Morten Bødskov.
 Morten Bødskov (S):
Vi kommer jo vidt omkring, lige fra omorganisering af AF  

 til sammenlægning af forskellige ressortområder i  

 Arbejdsministeriets regi.
Når ministeren vælger at svare så  

 bredt, må diskussionerne selvfølgelig også afspejle det  

 ikke at jeg har tænkt mig at stille spørgsmål om AF.
 Vi er vel i den situation, hvor ministeren  

 efterhånden har bevæget sig ud i, at det, ministeren sidder og  

 siger her, i så høj grad baserer sig på skøn, at  

 det vel er relevant   og det vil jeg gerne høre ministerens kommentar  

 til   i det her lovforslag af hensyn til kommunernes økonomi, som vel  

 alle og enhver ved er ret presset, at sætte en revisionsbestemmelse  

 ind, eventuelt efter 2 år.
Jeg er fuldstændig opmærksom på, at  

 også ministre i denne regering betragter høringssvar som  

 partsindlæg, og at der er interesseorganisationer, som  

 selvfølgelig skal brokke sig, når de bliver berørt af en  

 lovændring.
Men så må man være så venlig over  

 for kommunerne i det mindste at tilkendegive, at man synes, at der kunne  

 være en mulighed for, at de merudgifter, de bliver pålagt  

 både af økonomisk og administrativ karakter, bliver tilgodeset  

 på en eller anden måde.
 Så vil jeg bare sige i forhold til den der 52-ugers  

 praktikperiode, at der er jeg meget glad for, at i hvert fald nogle af dem,  

 der sidder ovre på den modsatte side, klart har tilkendegivet, at det  

 støtter de ikke.
Jeg vil opfordre ministeren til, hvis han er i tvivl om  

 det, at prøve at bevæge sig ud på de danske  

 arbejdspladser, for så vil han finde ud af, at der er en voldsom  

 modstand imod det her forslag.
Jeg tror, at de meget flotte ord om  

 integration, som ministeren lader følge det her forslag, simpelt hen  

 ikke holder.
 Derfor vil jeg gerne høre ministerens kommentar  

 til, hvordan han i virkeligheden tror, at det kan bidrage til en bedre  

 integration, når modstanden på de danske arbejdspladser er  

 så stor.
 Ordstyrer:
Tak.
Vi går videre til Anne Baastrup   nej,  

 ministeren vil gerne have ordet først.
For at vi kan få så  

 klare svar som muligt, får ministeren ordet nu.
Værsgo.
 Beskæftigelsesministeren (Claus Hjort  

 Frederiksen):
Til Morten Bødskov: Det er jo i min korte karriere  

 i aktiv politik på Christiansborg gået op for mig, at  

 Socialdemokraterne er imod ændringer.
Så når vi  

 prøver at foreslå noget nyt her, undrer det mig ikke, at der er  

 modstand mod det.
Jeg vil godt sige til Anne-Marie Meldgaard, som rejste et  

 relevant spørgsmål: Ifølge det forslag, vi har fremsat,  

 aftales antallet af uger på forhånd.
Det er sådan, at man  

 kan sige: Her er én, som i og for sig kan det, men prøv ham i 4  

 uger.
Så er der måske nogle, der har lidt andre problemer,  

 så aftaler man 3 måneder.
Men det, vi er gået i byen med,  

 er en aftale, der er klar på forhånd, hvor man efter et  

 individuelt skøn over, hvad den pågældende kan eller har  

 brug for, aftaler med ledelse og tillidsrepræsentanter: Vi giver det 4  

 uger, eller: Vi giver det 5 uger og så ikke mere.
 Det er en af misforståelserne, der har været,  

 at det skulle være op til 52 uger for alle   nej, det er en individuel  

 aftale, der er klar på forhånd.
Vedrørende revision vil jeg sige, at det jo, mig  

 bekendt, står alle frit for at stille forslag om revision af en hvilken  

 som helst lov her i Folketinget   det findes der jo procedurer for   lige fra  

 grundloven og ned til almindelige love.
Så jeg ser ikke nogen grund  

 til, at der i denne her lov skulle indføres en særlig  

 revisionsbestemmelse, og det synes jeg oven i købet ikke engang er  

 udemokratisk.
Det står jo Socialdemokratiet frit for any time at stille  

 forslag på det her område.
Til fru Karen J.
Klint, der interesserer sig utrolig meget  

 for kommunernes økonomi   det synes jeg er rørende - vil jeg  

 bare sige, at det må KL varetage på deres medlemmers vegne.
Det,  

 jeg er sat til, er i lovforslagene at komme med det bedst mulige objektive  

 skøn over, hvad udgifterne beløber sig til.
Det er det, vi  

 gør.
Sådan er det.
At kommunerne så har interesse i at få  

 større refusion, mindre refusion, længere refusion, hvad ved  

 jeg, er da helt naturligt, og det er da et led i den forhandling, der er.
Jeg  

 vi bare sige, at det, der fremgår af lovforslaget, er det bedste og det  

 mest objektive skøn, ministerierne kan præstere.
Jeg har  

 videregivet det, fordi jeg har fuld tillid til de skøn, der er givet  

 af Integrationsministeriet og Socialministeriet.
 Hvordan tingene virker i kommunerne, og hvad kommunerne  

 kunne ønske sig, vil jeg så for min part overlade til de  

 forhandlinger, der er.
Så vil jeg godt sige, at jeg har så  

 åbent et sind, at vi da gerne vil analysere ting og sager.
Hvis der er  

 ønsker om, at man analyserer udgifter på kortere sigt og  

 på længere sigt, skal det ikke skorte på velvilje til, at  

 vi analyserer den slags ting.
Så jeg opfatter ikke, at der ligger noget  

 snedigt i, at der står i aftalen, at vi vil analysere udviklingen  

 på længere sigt.
 Ordstyrer:
Tak.
Så er det Anne Baastrup.
 Anne Baastrup (SF):
Erfaringerne fra dengang, man havde den lave  

 integrationsydelse, var, at kommunerne løb ind i et problem  med at  

 skaffe boliger til en pris, folk kunne betale.
Det betød, at  

 kommunerne skulle give et ekstra boligtilskud.
 Derfor undrer det mig, at ministeren fuldstændig  

 afviser at svare på, hvordan regeringen har til hensigt at finde  

 boliger til en pris, man kan betale, når ministeren samtidig har sagt,  

 at der ikke vil komme ekstra udgifter for kommunerne i nogen særlig  

 retning.
Så har jeg et andet spørgsmål.
I pjecen  

 »En ny udlændingepolitik«, som ministeren lavede sammen med  

 integrationsministeren, er der en sætning, der lyder: For flygtninge og  

 personer med beskyttelsesstatus gælder særlige regler.
Det drejer  

 sig bl.a. om spørgsmålet om selvforsørgelse.  

 Således som jeg læser den her integrationslovgivning, har man  

 ikke til hensigt at lave en særlig lovgivning, når det drejer sig  

 om flygtninge og folk med beskyttelsesstatus.
Er det korrekt forstået  

 og i givet fald hvorfor? Ordstyrer:
Tak.
Birthe Rønn Hornbech.
 Birthe Rønn Hornbech (V):
Det er i tilknytning til det problem, Elsebeth Gerner  

 Nielsen nævnte.
Hun mente, at der var mange erhvervsvirksomheder, som  

 nu var nervøse, fordi de ikke kunne få folk til at lade sig  

 udstationere.
Jeg går ud fra, at synspunktet er det, at man er  

 nervøs for tilknytningskriteriet.
Elsebeth Gerner Nielsen nævnte  

 også L 152, altså den store stramning.
Men kan ministeren ikke bekræfte, at de, der er  

 nervøse for det, må være dem, der ikke har læst L  

 152, bemærkningerne side 55, for der er omhyggeligt i to omgange  

 henvist til, at for dem, der er udstationerede af danske offentlige  

 myndigheder eller af danske virksomheder, er det således, at der skal  

 tilknytningskravet vægtes på en anden måde, så man  

 tager hensyn til, at de er udstationeret, sådan så det netop ikke  

 kommer dem til skade med hensyn til familiesammenføringsreglerne.
Er  

 det ikke rigtigt forstået? Ordstyrer:
Tak.
Så er det Morten Bødskov.
 Morten Bødskov (S):
Det var jo noget af et spidst svar, jeg fik fra  

 ministeren.
Det er fair nok.
Det er ikke, fordi Socialdemokratiet er mod nogen som  

 helst form for ændringer, men jeg synes bare, at ministeren skulle tage  

 og fortælle sandheden om årsagen til, at man har fraveget den  

 nuværende model med løntilskud til arbejdspladser.
Den har jo  

 rent faktisk været en succes og har ikke givet problemer, fordi man  

 ikke har haft det, som adskillige fagforbund har omtalt, nemlig  

 løntrykkere gående rundt blandt kolleger, og det er, fordi man  

 har haft løntilskud.
Hvor er de penge henne i dag? Det kunne  

 ministeren jo svare på.
 Elsebeth Gerner Nielsen (RV):
 Jeg er selvfølgelig taknemlig for enhver, som vil  

 være supervisor i min udlægning af teksten, men det var nu ikke  

 det, jeg mente, Birthe Rønn Hornbech.
Det er sådan med den nye lovgivning, vi sidder med  

 her, at man skal have været i Danmark i 7 ud af 8 år sammenlagt  

 for at opnå fuld kontanthjælp.
Det betyder, at hvis man får  

 en udenlandsk ægtefælle hertil, f.eks. en kone, bor her et par  

 år og så rejser til udlandet, er det klart nok, at i de år  

 optjener konen ikke nogen muligheder for at få fuld kontanthjælp.  

 En mand, der er sådan en lille smule opmærksom over for sin kone,  

 vil tænke på, at vedkommende rent faktisk nu forspilder sine  

 muligheder for at optjene de almindelige rettigheder, altså de  

 rettigheder, alle andre danskere har.
Derfor kunne en mand jo godt have den  

 overvejelse, at nu må jeg hellere blive her i Danmark, indtil vi er  

 oppe på, at min ægtefælle, min familiesammenførte  

 ægtefælle, rent faktisk nyder de fulde rettigheder.
Det er også det, en række virksomheder har  

 givet udtryk for.
Jeg ved ikke, om man har givet udtryk for det i  

 høringssvarene, men man har i hvert fald gjort det på forskellig  

 vis   også over for ministeren, tror jeg.
 Ordstyrer:
 Værsgo til ministeren.
 Beskæftigelsesministeren (Claus Hjort  

 Frederiksen):
 Lad mig lige sige, at danske eksportinteresser ikke er  

 indgået i overvejelserne i forbindelse med det her forslag, og det  

 må de mennesker   de kender jo lovgivningen   tage højde  

 for.
Hvis de vil sikre sig, at de har kontanthjælp, ja,  

 så må de jo lade være at rejse ud, hvis det er det, der er  

 kriteriet.
Nu er de mennesker, der rejser ud, jo nok ikke de ringest stillede  

 økonomisk set.
De må jo så eventuelt enten kunne spare op  

 eller andet, til de kommer hjem.
Men det er da en rent individuel beslutning,  

 om man prioriterer muligheden for at få kontanthjælp så  

 højt, at man undlader at tage et direktørjob i udlandet.
Så vil jeg godt sige til Morten Bødskov, at i  

 denne fase er der sådan set ikke fjernet nogen penge fra nogen som  

 helst.
Med de ordninger er der jo lagt op til en forenkling, og kan vi finde  

 andre måder at gøre det på, eller bliver vi stående  

 ved den samme ordning, ja, så gør vi det.
Men det er jo ikke  

 sådan, at fordi vi har en forenkling, bliver der færre penge til  

 rådighed til at etablere støttede job.
Men du peger da selvfølgelig på det mest  

 centrale spørgsmål, vi har i forbindelse med det her: Bliver det  

 accepteret på arbejdspladserne, eller bliver det ikke accepteret  

 på arbejdspladserne? Der er jeg nødt til, uanset hvad mine ønsker  

 måtte være, at sige, at den realitet vil eksistere, uanset hvad  

 jeg måtte mene.
Så det, vi er nødt til at finde ud af, er  

 noget, der bliver accepteret på arbejdspladserne, for ellers kan jeg jo  

 bare stå og råbe ud ad vinduet.
Så det vil jeg da godt  

 medgive.
 Det spørgsmål, som Anne Baastrup rejser, kan  

 jeg desværre ikke svare på.
 Anne Baastrup (SF):
 Jamen samrådsspørgsmålet går  

 på, hvilke ekstraudgifter der er forbundet med det her.
 Beskæftigelsesministeren (Claus Hjort  

 Frederiksen):
 Ja, og det har jeg redegjort for.
 Anne Baastrup (SF):
Ja, og det største problem, man tidligere havde  

 omkring den lave integrationsydelse, var klart spørgsmålet om  

 boligydelsen, de ekstra udgifter for kommunerne til boliger.
Kommer  

 ministeren i et samråd uden at have forberedt det? Tænk, det  

 synes jeg er utroligt.
Jeg synes, det er helt utroligt.
Sådan plejer vi  

 altså ikke at gøre det.
 Beskæftigelsesministeren (Claus Hjort  

 Frederiksen):
Jeg kan bare sige, at det selvfølgelig stiller  

 nogle skærpede krav til kommunerne på det her felt.
Men det er  

 klart, at når vi har en særlig starthjælp, er det det  

 beløb, som de mennesker må indrette sig på, at de  

 får, og der må kommunerne jo så være  

 behjælpelige med at finde boliger, der kan betales af de mennesker.
 Ordstyrer:
Det gav anledning til et par nye spørgsmål.  

 Det er jo ikke tidsbegrænset.
Vi bruger den tid, der skal til.
 Elisabeth Arnold, værsgo.
 Elisabeth Arnold (RV):
 Det er klart, at når ministeren ikke er forberedt  

 på at kunne svare på de spørgsmål, der kommer,  

 kommer det til at tage længere tid, for så bliver der en masse  

 efterfølgende spørgsmål.
 Jeg vil spørge ministeren, om han vil overveje at  

 udarbejde et notat som svar på Anne Baastrups spørgsmål,  

 sådan at udvalget kan blive oplyst.
 Beskæftigelsesministeren (Claus Hjort  

 Frederiksen):
 Det skal vi sørge for.
 Ordstyrer:
 Pia Kjærsgaard, værsgo.
 Pia Kjærsgaard (DF):
Jeg tror ikke, jeg har spurgt om det, men for at skabe  

 lidt klarhed over det, vil jeg meget gerne se ministerens første  

 besvarelse, som var et talepapir, og det vil udvalget sikkert også  

 gerne.
Så må vi få det over? Beskæftigelsesministeren (Claus Hjort  

 Frederiksen):
 Det skal jeg love.
 Ordstyrer:
Jeg tror, vi beder om alle tre med det samme, ikke? Er der flere ... (udfald af lyd).
Karen J.
Klint (S):
Det uddybende går på, at der har været  

 spurgt om de handicappede og traumatiserede flygtninges vilkår i et par  

 af spørgsmålene.
Første gang fik vi det svar, at de  

 handicappede flygtninge har lige så stor ret til fleksjob, som andre  

 handicappede har.
I et senere svar skriver ministeren, at det er korrekt, at  

 der vil være en del mennesker, som har sværere ved at komme i  

 arbejde på grund af deres traumer, og de vil også være  

 længere tid på starthjælp end gennemsnittet.
 Det er derfor, vi spørger, om ministeren vil  

 uddybe, hvordan de skal overleve økonomisk i væsentlig  

 længere tid end dem, der forhåbentlig kommer hurtigere på  

 arbejdsmarkedet, som vi alle sammen ønsker det.
 Beskæftigelsesministeren (Claus Hjort  

 Frederiksen):
(udfald af lyd) ... fordi man har været udsat for  

 tortur eller andre krigstraumer.
Ofte handler det om at finde det rigtige  

 job, der er tilpasset den enkeltes forudsætninger.
Kommunerne,  

 erhvervslivet og de frivillige organisationer spiller også en vigtig  

 rolle i at medvirke til at integrere og støtte denne gruppe i at komme  

 i beskæftigelse.
Det er vigtigt med en meget målrettet indsats  

 specielt for denne gruppe.
Det er regeringens opfattelse, at det generelle  

 ydelsesniveau ikke skal dække særlige situationer.
Personer med  

 nedsat arbejdsevne skal derfor ikke støttes gennem de generelle  

 ydelser, men ved hjælp af særlige tilbud og ydelser, der er  

 rettet mod netop den gruppe, det vedrører.
 Der findes i dag en række tilbud til alle med nedsat  

 arbejdsevne, først og fremmest tilbud om revalidering, hvor der  

 lægges en individuel plan for den enkeltes udslusning på  

 arbejdsmarkedet.
Der kan tilbydes fleksjob tilpasset den enkeltes  

 arbejdsevne til almindelig overenskomstmæssig løn, hvis  

 arbejdsevnen er varigt nedsat.
Den nedsatte arbejdsevne vil ofte kunne  

 afhjælpes gennem arbejdsredskaber m.v., som kan ydes af kommunen eller  

 arbejdsformidlingen til handicappede.
Hvis arbejdsevnen ikke rækker til et fleksjob, kan  

 en førtidspension komme på tale, eventuelt kombineret med et  

 skånejob på deltid.
Det er derfor ikke urealistisk at forestille  

 sig, at udlændinge, der har særlige behov, kan blive helt eller  

 delvis selvforsørgende.
Ud over de arbejdsmarkedsrettede tilbud findes der  

 også en række andre tilbud til personer, der har været  

 udsat for tortur m.v.
Det kan være støtte til kortere- eller  

 længerevarende psykologhjælp, terapeutisk hjælp,  

 særlig tilrettelagt sprogundervisning m.m., det vil sige hele det  

 register af hjælpemuligheder, der findes i sundhedslovgivningen,  

 integrationsloven, lov om social service og lov om aktiv socialpolitik.
 Ordstyrer:
 Elsebeth Gerner Nielsen, værsgo.
 Elsebeth Gerner Nielsen (RV):
Nu nåede jeg ikke at fange ministerens præcise  

 formulering, så jeg undskylder, at det her selvfølgelig ikke er  

 helt præcist.
Men jeg vil gerne vide, hvilken forskning ministeren  

 støtter sig til med sine bemærkninger om, at enhver, uanset om  

 vedkommende har været udsat for tortur eller ej, kan få et job,  

 altså at enhver kan klare et job, uanset hvilke former for tortur man  

 har været udsat for.
Hvilken forskning ligger til grund for det  

 svar? Ordstyrer:
Tak.
Karen J.
Klint.
Karen J.
Klint (S):
Jeg vil godt tydeliggøre spørgsmålet  

 endnu mere.
For der findes jo personer med så store handicap, at de,  

 hvis de var almindelige danske borgere, klart opfyldte kriterierne for at  

 få førtidspension, når de fyldte 18 år.
Det kan  

 være personer med medfødte fysiske og psykiske handicap, og det  

 kan også være personer med svære psykiatriske lidelser,  

 bl.a. nogle af de mennesker, som vi også får ind som  

 kvoteflygtninge, hvor FN siger, at vi skal tage 0,1 promille, tror jeg det  

 er, af de handicappede, som strander i flygtningelejrene rundtomkring i  

 verden   dem fordeler FN.
Nogle af de mennesker kommer også til Danmark.
Og  

 spørgsmålet går på, om mennesker, der kommer som  

 FN-kvoteflygtninge i kraft af deres vidtgående handicap, og som aldrig  

 nogen sinde vil komme til at kunne begå sig på en almindelig  

 arbejdsplads, skal være 7 år på starthjælp, eller om  

 de kan komme hurtigere på den førtidspension, som ministeren  

 nævnte som en mulighed.
Eller skal de være her i 7 år efter  

 det fyldte 18. år, før de kan komme på  

 førtidspension? Ordstyrer:
Tak.
Ministeren, værsgo.
 Beskæftigelsesministeren (Claus Hjort  

 Frederiksen):
Jeg vil godt lige sige til Elsebeth Gerner Nielsen, at  

 det, jeg sagde om, at man ikke nødvendigvis har en nedsat arbejdsevne  

 i forhold til en hvilken som helst beskæftigelse, fordi man har  

 været udsat for tortur, bygger på, at man selvfølgelig kan  

 have varierende grader af handicap i forbindelse med det.
Det er efter min  

 opfattelse ikke sådan, at man kan sige, at fordi man har været  

 udsat for traumer, eller fordi man har været udsat for tortur, er man  

 ikke i stand til at passe et hvilket som helst job.
Det var sådan set  

 bare det, der lå i mine bemærkninger.
Jeg håber, at mit svar afspejler en ambition om, at  

 vi skal udnytte folks arbejdsevne mest muligt.
For vi er jo enige om, at  

 selvforsørgelse er en af de vigtigste ting for mennesker   det, at man  

 kan klare sig selv.
Derfor skal vi jo prøve at forske i, hvilke  

 muligheder de pågældende har for at forsørge sig selv.
Det er da klart, at der er nogle, der ikke har mulighed  

 for det, eller har meget svært ved det.
Sådan vil det være.  

 Men jeg synes bare, vi har en forpligtelse, og der angav jeg så, at  

 hele den vifte, der står til rådighed for danskere, jo også  

 står til rådighed for de udlændinge, vi taler om her:  

 fleksjob, støtte til arbejdsredskaber, tilbud om revalidering, hvor  

 der kan lægges en individuel plan osv., alle de ting, som vi arbejder  

 med over for danskere.
Det, der bare er hovedsynspunktet, er, at det er vores  

 opfattelse, at det ikke er det generelle ydelsesniveau, der skal kompensere  

 for de her mange problemer.
Der har vi altså den lave starthjælp,  

 og er der så problemer derudover, må vi benytte den lovgivning,  

 der står til rådighed for afhjælpning af det problem.
 Ordstyrer:
Tak.
Så er det Elsebeth Gerner Nielsen.
 Elsebeth Gerner Nielsen (RV):
Ministeren kan altså godt forestille sig, at der er  

 et menneske, der er i en sådan situation, at vedkommende ikke kan  

 arbejde.
Og hvis det er rigtigt udlagt, vil ministeren så være  

 venlig at redegøre for, hvilken hjælp det så er, samfundet  

 kan stille til rådighed for det menneske.
 Beskæftigelsesministeren (Claus Hjort  

 Frederiksen):
Der er jo den hjælp, som vi stiller til  

 rådighed for alle andre.
Der har jeg prøvet at redegøre  

 for den vifte af muligheder.
Og det er da klart, at der måske er folk,  

 som ikke kan arbejde, og det må man jo så tage højde  

 for.
 Ordstyrer:
Så er det Karen J.
Klint.
Karen J.
Klint (S):
Jeg fik ikke helt svar på mit  

 spørgsmål.
Det er lidt i forlængelse af det, Elsebeth  

 Gerner Nielsen spørger om.
Det spørgsmål går lidt  

 firkantet på: Kan man inden for den frist på 7 år få  

 mulighed for at få en førtidspension, hvis man ellers opfylder  

 kriterierne for det efter førtidspensionsloven? For det er vigtigt at  

 vide, om man skal være på starthjælp i 7 år,  

 før man kan få en førtidspension, hvis det er oplagt, at  

 man altid kan få det.
 Et tillægsspørgsmål kunne så  

 være, om de mennesker, som ikke kun er lettere handicappede eller  

 moderat arbejdsevneskadede på grund af tortur eller noget andet,  

 altså folk, der i traditionel forstand her fysisk og psykisk  

 vidtgående handicap, som almindeligvis vil få en  

 førtidspension, og som almindeligvis ikke kommer i skånejob  

 eller fleksjob, men i beskyttet beskæftigelse på de traditionelle  

 beskyttede værksteder, også har den mulighed, sådan at de  

 kan få et liv, der svarer til et normalt liv, altså en vis  

 indtjening i form af en pension og en vis livskvalitet i form af noget, der  

 ligner et arbejde.
 Ordstyrer:
Tak.
Anne Baastrup.
 Anne Baastrup (SF):
Jeg vil meget gerne høre, hvad det er for en  

 konkret bestemmelse, ministeren taler om, som skulle indebære, at man,  

 hvis man er 100 pct. eller måske 66 pct. invalideret, kan gå fra  

 en starthjælp over til et varigt forsørgelsesgrundlag,  

 således som ministeren så venligt sagde? Da jeg ikke selv kan finde den, vil jeg godt ved samme  

 lejlighed høre: Agter ministeren at stille ændringsforslag,  

 således at det, ministeren i virkeligheden meget gerne vil opnå,  

 rent faktisk også kommer til at fremgå af lovforslaget? Ordstyrer:
 Værsgo til ministeren.
 Beskæftigelsesministeren (Claus Hjort  

 Frederiksen):
Alle de andre muligheder står til rådighed.  

 Som jeg sagde i min indledning: Hvis arbejdsevnen ikke rækker til et  

 fleksjob, kan en førtidspension komme på tale.
Så alle de  

 muligheder står til rådighed.
Det er jo lovgivningens almindelige  

 regler, vi snakker om her.
 Ordstyrer:
 Det var et klart svar, og vi går over til tredje del  

 af samrådet.
Karen J.
Klint (S):
 Jeg tror ikke, det kræver den store uddybning, for  

 det er jo konkretiseret i et svar fra ministeren og nogle bilag.
 Beskæftigelsesministeren (Claus Hjort  

 Frederiksen):
Regeringens udlændingepakke er netop udtryk for  

 ønsket om at få så mange indvandrere og flygtninge som  

 muligt i arbejde.
Ikke alene er et arbejde en tilgang til integration,  

 selvforsørgelsen er også en vigtig del af mange menneskers  

 selvforståelse og selvrespekt.
Det er derfor altafgørende, at vi  

 efter en lang årrække med misforstået fredning af  

 flygtninge/indvandrergruppen tager vores ansvar alvorligt.
Et arbejde,  

 selvforsørgelse, og et ønske om en bedre uddannelse for  

 børnene er et af målene.
Så når jeg bliver spurgt, om jeg tror, at  

 mange handicappede flygtninge og indvandrere vil kunne få et fleksjob  

 eller komme i virksomhedsrevalidering, er svaret: Ja, og vi kan heller ikke  

 være andet bekendt.
Altså må der her tages et fælles  

 ansvar for integrationen: Staten, kommunerne, det private arbejdsmarked,  

 fagforeningerne og de frivillige organisationer må medvirke til, at  

 så få som muligt er afhængige af offentlige ydelser.
Som jeg har redegjort for i svaret på  

 spørgsmål B, indeholder lovgivningen en række muligheder  

 for at yde en særlig hjælp til personer med en nedsat  

 arbejdsevne.
I en revalidering er det muligt at tage de individuelle hensyn  

 både med hensyn til tid og indhold, der er helt afgørende for,  

 at integrationen på arbejdsmarkedet kan lykkes for denne gruppe.
Et fleksjob kan tilrettelægges således, at der  

 tages individuelle hensyn til den enkeltes behov ikke alene med hensyn til  

 arbejdets tilrettelæggelse, men også med hensyn til ret til  

 frihed fra jobbet, hvis der er brug for hvile, behandling m.v.
Rammerne for  

 indsatsen for integration er til stede, hvis viljen er der i  

 lokalsamfundet.
 Ordstyrer:
Tak for det.
Karen J.
Klint.
Karen J.
Klint (S):
Jeg vil gerne starte med at takke for ministerens  

 optimisme i svaret på spørgsmål C, og så vil jeg  

 ønske ministeren held og lykke med, at der virkelig kommer gang i  

 virksomhedsrevalidering på en mindstelønsordning for denne  

 gruppe mennesker, for det kunne jo godt ske, at med den politiske farve,  

 ministeren har, er der en større gennemslagskraft over for  

 virksomhedsejerne med hensyn til at bruge netop denne ordning.
Så det  

 var mere en kommentar og så et held og lykke med, at det lykkes.
 Elsebeth Gerner Nielsen (RV):
... (udfald af lyd) ... og ministeren er  

 selvfølgelig velkommen til at sige, at nu har vi ligesom forladt det  

 andet samrådsspørgsmål.
Men sådan som jeg forstod  

 det, skulle det altså være muligt for mennesker, der har  

 været udsat for tortur, at komme på en revalidering eller  

 få en førtidspension.
Men hvis man læser § 16, stk. 2, står der:  

 »For personer, der ikke opfylder betingelserne i § 11, stk. 3 eller 4, kan  

 hjælpen pr. måned højst udgøre et beløb, der  

 svarer til starthjælpen.«.
Og så står der i § 23, stk. 4:  

 »For revalidender, der modtager starthjælp efter § 25, stk. 6,  

 erstatter denne ydelse revalideringsydelsen efter denne lov.«.
 Det vil sige, at man aldrig kan komme på  

 revalideringsydelse de første 7 år, og der sagde ministeren  

 faktisk noget andet.
 Ordstyrer:
 Værsgo til ministeren.
 Beskæftigelsesministeren (Claus Hjort  

 Frederiksen):
Det er spørgsmål B, vi snakker om, ikke  

 også? Hvis arbejdsevnen ikke rækker til et fleksjob   jeg  

 tror, det var det, jeg sagde   kan en førtidspension komme på  

 tale eventuelt kombineret med et skånejob på deltid.
Men kan vi ikke få lov at sende et svar over  

 på det der spørgsmål? Hvad er det for en paragraf, 16? Elsebeth Gerner Nielsen (RV):
 Det er meget sympatisk, at det er på den måde,  

 og jeg vil meget gerne have, at det er på den måde ...
 Beskæftigelsesministeren (Claus Hjort  

 Frederiksen):
 Ja, du vil bare gerne have det skriftligt ...
 Elsebeth Gerner Nielsen (RV):
 ... men jeg kan bare ikke se, hvilken paragraf der  

 dækker den mulighed.
 Ordstyrer:
 Prøv lige at gentage spørgsmålet,  

 så vi er helt klar over, hvad det er.
 Elsebeth Gerner Nielsen (RV):
Hjemler den nye lovgivning mulighed for, sådan som  

 ministeren sagde i sit svar, at mennesker, som har været udsat for  

 tortur og ikke kan varetage et fleksjob eller et almindeligt job, har  

 mulighed for at komme på revalideringsydelse inden for de første  

 7 år? Jeg kan også formulere det skriftligt, for  

 selvfølgelig er det svært at gøre det mundtligt lige  

 nu.
 Ordstyrer:
 Der kommer et skriftligt svar så hurtigt som  

 muligt.
Så er det Karen J.
Klint.
Karen J.
Klint (S):
 Det var jo sådan set det tilsvarende  

 spørgsmål, jeg stillede, bare om førtidspension.
 Beskæftigelsesministeren (Claus Hjort  

 Frederiksen):
 Så får vi det med.
Karen J.
Klint (S):
 Ja, det forkorter jo fristen lidt.
 Ordstyrer:
Jeg vil gerne sige tak til ministeren.
Vi har  

 desværre ikke flere spørgsmål.
Tak for nu.
 Beskæftigelsesministeren (Claus Hjort  

 Frederiksen):
 Det var så lidt.
