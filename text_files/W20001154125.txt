Landsskatteretskendelse Koncerninterne overdragelser - færdigvarelager og småaktiver - forudbetalt reklameudgift - leasingarrangement Reference:
SL § 4-6 LL § 8, stk. 1 A A/S klagede for skatteårene 1992/93 til 1994/95  

 inkl. over, at de stedlige skattemyndigheder   ikke havde godkendt de af  

 selskabet selvangivne overdragelsesværdier af færdigvarelager og  

 småaktiver, at forudbetalt reklameudgift var fratrukket på det  

 tidspunkt, hvor faktura blev betalt   samt over, at leasingarrangement ikke  

 var godkendt i skattemæssig henseende.
Det var oplyst, at B koncernen bestod af moderselskabet C  

 A/S og de helejede datterselskaber   D A/S, E A/S, F A/S, G ApS, H A/S, A A/S  

 og I A/S.
Sidstnævnte datterselskab ejede datter  selskaberne K A/S og  

 L A/S.
Under koncernen hørte tillige M I/S, der var stiftet den 1.  

 juni 1991. N var eneaktionær i C A/S.
 Holdingselskabet C A/S erhvervede aktierne i H, A og I  

 henholdsvis den 1. december 1990, den  25. april 1991 og den 14. maj 1991.  

 Ved erhvervelsen var selskaberne delvist tomme og havde  underskud til  

 fremførsel på i alt ca. 51 mill. kr.
C, D, E, F, G, H og A anvendte regnskabsåret 1. juli  

 til 30. juni.
H og A's regnskabsår var omlagt fra og med  

 skatteåret 1992/93 med regnskabsperioden 1. januar til 30. juni 1991 i  

  omlægningsperioden.
I, K og L anvendete kalenderåret som  

 regnskabsår.
 I skatteårene 1992/93, 1993/94 og 1994/95 var  

 koncernens selskaber sambeskattede således:
C D E F G H A I K L 92/93 x x x x x x x x 93/94 x x x x x x x x x x 94/95 x x x x x x x x x Hovedparten af koncernens driftsmidler var ejet af  

 holdingselskabet C, som lejede driftsmidlerne ud til det koncernselskab, som  

 drev koncernens fabrikationsvirksomhed.
Koncernens drifts bygninger var ejet  

 af ejendomsselskabet D, som ligeledes lejede bygninger ud til det  

 koncernselskab, som drev fabrikationsvirksomheden.
Ad  overdragelse af færdigvarelager, hhv. pr. 1.  

 februar 1991 og 1. juni 1991 Det var oplyst, at koncernens fabrikationsvirksomhed  

 pr. 1. februar 1991 blev overdraget fra   E til H.
Fabrikationsvirksomheden  

 blev derefter pr. 1. juni 1991 videreoverdraget til M I/S.
Ligeledes pr. 1.  

 juni 1991 blev H ejer af 1% af interessentskabet, medens A blev ejer af de  

 resterende 99%. En måned senere pr. 1. juli 1991 overdrog A disse 99%  

 af interessentskabet til I.
I forbindelse med overdragelserne af  

 fabrikationsvirksomheden blev færdigvarelageret værdiansat til  

 salgsprisen minus 35% avance.
Færdigvarelagerets  

 omsætningshastighed var oplyst til 4-5 uger.
Forud for overdragelsen  

 pr. 1. februar 1991 forelå der ordreafgivelser i  

 fabrikationsvirksomheden på ca. 2,3 mio. kr.
Pr. 30. juni 1991 opgjorde  

 koncernen færdigvarelageretsskattemæssige værdi til de  

 direkte produktionsomkostninger med et tillæg på ca. 33% til  

 dækning af de indirekte produktionsomkostninger.
De påklagede ansættelser på dette punkt  

 skyldtes, at de stedlige skattemyndigheder havde ansat overdragelsesprisen  

 for færdigvarelageret til 85% af salgsprisen.
De købende  

 selskaber (henholdsvis H, A og I) var følgelig blevet beskattet af den  

 yderligere overdragelsesværdi som et tilskud fra det sælgende  

 selskab efter statsskattelovens § 4.
Generelt havde skattemyndighederne om koncerninterne  

 overdragelser anført, at disse skulle ske  på samme  

 vilkår, som ville kunne opnås ved samhandel mellem  

 uafhængige parter.
Ved et frit samlet salg af en virksomhed ville  

 sælger generelt kræve det bedst mulige vederlag for virksomhedens  

 værdier, herunder driftsmidler og varelager samt småaktiver og  

 forudbetalte omkostninger.
Køber på den anden side ville betale  

 for disse værdier med forbehold for et rimeligt afkast af de overtagne  

 aktiver til en fornuftig forrentning af den investerede kapital.
Hvis en  

 sælger i en virksomhedsoverdragelse indenfor en koncern ikke  

 krævede vederlag for det solgte på samme måde, som det  

 ville være sket over for en uafhængig køber, skete  

 prisfastsættelsen på grund af den fælles interesse, der var  

 i at placere indkomsten mest hensigtsmæssigt ud fra en  

 skattemæssig synsvinkel.
Det ville derfor være berettiget  

 skattemæssigt at korrigere de aftalte vilkår.
Skattemyndighederne havde begrundet de konkrete  

 ansættelser med, at færdigvarelageret ved   handlen mellem  

 koncernselskaberne var værdiansat lavere, end værdien ved handel  

 mellem uafhængige parter - det vil sige lavere end  

 handelsværdien.
Der var herved henset til de foreliggende oplysninger  

 om prisfastsættelsen ved overdragelse af færdigvarelageret  

 sammenholdt med oplysningerne om lagerets omsætningshastighed og  

 foreliggende ordrer på  salgstidspunktet.
Efter skattemyndighedernes opfattelse kunne  

 handelsværdien fastsættes til de direkte produktionsomkostninger  

 med et tillæg på 30% til dækning af indirekte  

 produktionsomkostninger, svarende til i alt 85% af udsalgsprisen.
Det var  

 bemærket, at den af selskaberne fastsatte lavere pris betød, at  

 sælgeren påførte sig et forholdsmæssigt stort tab i  

 forhold til den samlede fremstillingspris, og at køberen opnåede  

 en unormal stor, hurtig og sikker fortjeneste.
En hurtig fortjeneste fordi  

 lageret havde en høj omsætningshastighed, og en sikker  

 fortjeneste fordi der på overdragelsestidspunktet var afgivet ordre for  

 et ikke ubetydeligt beløb.
Selskabets advokat havde i klageskrivelsen forbeholdt sig  

 at begære syn og skøn for så vidt angik  

 handelsværdierne ved de stedfundne overdragelser.
Landsskatteretten  

 havde i skrivelse meddelt, at afholdelse af syn og skøn måtte  

 anses for at kunne tilføre sagen væsentlige nye oplysninger, der  

 ikke mere hensigtsmæssigt kunne indhentes på anden måde,  

 ligesom der var givet tilsagn om fuld omkostningsdækning til syn og  

 skøn.
Advokaten havde meddelt, at man af konkurrencemæssige  

 årsager ikke ønskede et syn og skøn udmeldt.
 Klagerens advokat havde over Landsskatteretten nedlagt  

 principal påstand om godkendelse af den selvangivne overdragelsespris,  

 subsidiært, at den foretagne beskatning var i strid med  

 Rådsdirektiv af 17. juli 1969 om kapitaltilførselsafgift, mere  

 subsidiært, at der måtte foretages en konsekvensændring af  

 den i overdragelsesaftalen fastsatte goodwillværdi, mest  

 subsidiært, at det sælgende og det købende selskab var  

 berettiget til at foretage ændringer i de overdragne aktiver, herunder  

 værdiansættelserne.
Advokaten havde til støtte for den principale  

 påstand anført, at færdigvarelageret var overdraget til  

 den pris, der kunne have været opnået ved en handel med en  

 uafhængig tredjemand, og at lageret ikke var værdiansat lavere  

 end handelsværdien.
Der måtte herved tages hensyn til, at  

 varelageret i den første overdragelse androg 11,7 mio. kr. ud af en  

 samlet aktivmasse på ca. 42,1 mio. kr., og i den næste  

 overdragelse var der tale om en varebeholdning på ca. 13,4 mio. kr. ud  

 af samlede aktiver på 60,4 mio. kr.
Den aftalte fordeling af vederlaget  

 stod slet ikke i noget misforhold til værdien af de enkelte aktiver, og  

 skattemyndighederne kunne derfor ikke korrigere parternes aftale.
Advokaten havde videre anført, at  

 værdiansættelse af en virksomhed skulle foretages som en helhed  

 af virksomheden.
Det var således ikke efterfølgende muligt at  

 regulere varelagre og andre enkeltposter uden samtidig at nedsætte  

 andre beløb.
Advokaten havde i denne forbindelse henvist til et notat  

 om værdiansættelse af virksomheder fra O, der var ledende  

 såvel i Skandinavien som internationalt ved  

 værdifastsættelse af virksomheder.
Af notatet fremgik endvidere,  

 at der typisk var en usikkerhed ved værdiansættelsen på +  

 eller ÷ 10 %. De af skattemyndighederne foretagne ændringer i procent  

 af de samlede overdragelsessummer efter hensyntagen til beskatning udgjorde  

 for de 3 handler henholdsvis 6,9 %, 2,7 % og 4,9 %, der således alle  

 lå inden for den usikkerhedsmargen, som O i notatet anførte som  

 typisk.
Ovennævnte betragtninger var efter advokatens opfattelse i  

 overensstemmelse med de synspunkter, Skatteministeriet havde givet udtryk for  

 på side 8, spalte 2, sidste afsnit i motiverne til L 84, fremsat den  

 14. november 1997.
 Advokaten havde videre anført, at ved overdragelse  

 mellem interesseforbundne parter måtte varelagerets salgspris  

 lægges til grund, men der blev i praksis accepteret en vis nedskrivning  

 ved et samlet salg i forhold til dags-, indkøbs- eller  

 fremstillingsprisen, jf. cirkulære nr. 185 af 17. november 1982, pkt.  

 26. Det klagende selskab var af den opfattelse, at færdigvarelageret  

 var overdraget til handelsværdien svarende til de direkte  

 produktionsomkostninger eller fremstillingsprisen.
Advokaten havde endvidere anført, at  

 skattemyndighederne ikke havde anført nogen hjemmel for at  

 fremstillingsprisen kunne fastsættes til de direkte  

 produktionsomkostninger med tillæg på 30 % til dækning af  

 de indirekte produktionsudgifter.
Af ligningsvejledningen, afsnit  

 E.B.2.6.1.4., fremgik, at ved opgørelsen af fremstillingsprisen skulle  

 de direkte afholdte udgifter medregnes.
Indirekte produktionsomkostninger  

kunne medregnes, men der var ikke stillet krav om, at dette skulle  

 ske.
Det var herefter advokatens opfattelse, at der ikke  

 forelå indkomstforvridning.
Skattemyndighedernes  

 værdiansættelse til 85 % af udsalgsprisen var urealistisk og var  

 ikke udtryk for, hvad en  uafhængig tredjemand ville give for  

 varelageret.
En værdiansættelse på 85 % levnede blandt  

 andet ikke plads til de rabatter, som selskaberne altid opererede med.
I  

 øvrigt forelå der en regnefejl, hvilket myndighederne havde  

 erkendt.
De direkte produktionsomkostninger kunne opgøres til ca. 50 %  

 af udsalgsprisen, hvorfor der ved værdiansættelsen på 65 %  

 allerede var medtaget indirekte produktionsomkostninger.
Selskabets advokat havde i brev af 29. september 1999  

 gjort gældende, at skattemyndighederne   havde foretaget en transfer  

 pricing beskatning af færdigvarelager.
Adgangen til transfer pricing  

 blev hjemlet ved indsættelse af § 2 i ligningsloven med virkning fra  

 den 28. juni 1998. Denne lov  fandt ifølge advokaten ikke anvendelse  

 for de skatteår, der her var tale om.
Tværtimod viste  

 indførelsen af denne lovhjemmel, at retstilstanden før var en  

 ganske anden.
Der var henvist til "Transfer Pricing - i international  

 skatteretlig belysning", side 46, af Jan Pedersen, som var citeret.
Det var  

 på denne baggrund advokatens opfattelse, at der intet grundlag var for  

 at gennemføre de foretagne transfer pricing beskatninger.
Advokaten havde til støtte for den subsidiære  

 påstand anført, at den foretagne beskatning stred   imod  

 Rådsdirektiv af 17. juli 1969 (69/335/EØF) som senest var  

 ændret ved Rådsdirektiv af 10. juni 1986 (85/303/EØF).  

 Ifølge direktivets artikel 10 måtte der ikke  

 pålægges andre skatter og afgifter af nogen art end  

 kapitaltilførselsafgift på de i artikel 4 nævnte  

 dispositioner.
Kapital tilførsel fra et moderselskab til et  

 datterselskab var omfattet af artikel 4.
 Advokaten havde til støtte for den mere  

 subsidiære påstand anført, at en eventuel ændring af  

 varelagerets overdragelsespris ikke kunne føre til, at det  

 købende selskab blev beskattet ud fra en tilskudsbetragtning og med  

 manglende fradragsret, men at der i stedet måtte foretages en  

 konsekvensændring af den i overdragelsesaftalen fastsatte  

 goodwillværdi, idet selskaberne var af den opfattelse, at det samlede  

 aftalte vederlag var udtryk for handelsværdien på hele  

 virksomheden.
 Advokaten havde til støtte for den mest  

 subsidiære påstand anført, at selskaberne måtte  

 anses for berettiget til at foretage ændringer i de overdragne aktiver,  

 herunder værdiansættelserne, jf. de i aftalerne indsatte  

 skatteforbehold, således at der blev foretaget reguleringer i de aftale  

 købesummer.
 Selskabets advokat havde gjort gældende, at der var  

 4 grunde til ikke at foretage vilkårskorrektioner:
 1.
 Der var intet materielt grundlag for at foretage  

 korrektionerne, idet vilkårene i prisfastsættelsen svarede til  

 vilkårene mellem uafhængige parter.
 2.
 Skattemyndighederne havde ikke løftet sin  

 bevisbyrde.
 3.
 Korrektionerne var uvæsentlige og faldt ind under  

 bagatelgrænsen.
 4.
 Vilkårskorrektionerne savnede lovhjemmel.
 Advokaten havde herefter foretaget en detaljeret  

 gennemgang af de 4 punkter, og han havde  konkluderet, at hvert af punkterne  

 måtte føre til, at forhøjelserne ikke kunne opretholdes.  

 Såfremt der blev foretaget en samlet vurdering af de 4 punkter var det  

 ifølge advokaten helt klart, at skattemyndighedernes  

 vilkårskorrektioner ikke kunne opretholdes.
 Kammeradvokaten havde på vegne af Told- og  

 Skattestyrelsen nedlagt påstand om, at skatte  myndighedernes  

 skøn over værdiansættelserne skulle opretholdes.
 Kammeradvokaten havde til støtte for  

 påstanden bl.a. gjort gældende, at der ikke var handlet til  

 markedsvilkår, at der måtte tages udgangspunkt i  

 handelsværdien ved overdragelse mellem uafhængige parter,  

at de foretagne korrektioner lå inden for rammerne af det  

 skøn, der tilkomom skattemyndighederne ved interesseforbundne parter,  

at værdiansættelserne havde hjemmel i statsskattelovens §§  

 4-6, samt at der ikke gjaldt en særlig bagatelgrænse ved  

 overdragelse mellem interesseforbundne parter.
 Landsskatteretten bemærkede, at værdien af det  

 omhandlede færdigvarelager måtte fastlægges ved et  

 skøn med udgangspunkt i den pris det sælgende selskab kunne  

 forventes at opnå ved salg til en uafhængig tredjemand.
 Landsskatteretten fandt på baggrund af de  

 foreliggende oplysninger, at de aftalte vilkårs  fastsættelser af  

 de forskellige aktiver m.m., herunder færdigvarelager, i forbindelse  

 med overdragelsen af fabrikationsvirksomheden måtte ses under  

 ét, idet der var tale om en samlet overdragelsessum for hele  

 fabrikationsvirksomheden, og det måtte herefter konkret anses for  

 betænkeligt at tilsidesætte parternes samlede aftale om  

 vilkårsfastsættelser m.m.
 Selskabets skatteansættelser for skatteårene  

 1992/93 og 1993/94 blev herefter på dette punkt nedsat til det  

 selvangivne.
Ad overdragelsespris for småaktiver Ved de ovenfor skitserede overdragelser af koncernens  

 fabrikationsvirksomhed havde selskaberne ikke fastsat en  

 overdragelsesværdi for småaktiver.
Småaktiverne omfattede  

 bl.a. trækasser og plastkasser, som anvendtes ved produktionen af  

 vingummi samt til opbevaring af færdigvarer.
På  

 overdragelsestidspunktet primo 1991 var småaktiverne udgået af  

 den skattemæssige saldoværdi hos E.
De påklagede ansættelser skyldtes, at  

 skattemyndighederne havde ansat en skønnet værdi af  

 småaktiver pr. 1. januar 1991 til 900.000 kr., pr. 1. juni 1991 til  

 1.400.000 kr. og pr. 1. juli 991 til 1.382.500 kr.
Beløbene var  

 fastsat under hensyn til oplysninger om, at fabrikationsvirksomheden i en  

 periode på 2½ år forud for overdragelserne havde købt  

 småaktiver for ca. 1,1 mio. kr.
Derefter havde skattemyndighederne - i  

 mangel af bedre opgørelsesmetode - ansat en skønnet  

 nedskrivningsprocent på 15% p.a.
Anskaffelsesprisen for aktiver  

 anskaffet i perioden efter den 1. juli 1988 havde udgjort  

 følgende:
1. juli 1988 til 30. juni 1989 273.229 kr.
1. juli 1989 til 30. juni 1990 229.334 kr.
1. juli 1990 til 31. december 1990 608.516 kr.
1. januar 1991 til 31. maj 1991 598.137 kr.
 De købende selskaber - henholdsvis H, A og I - var  

 følgelig blevet beskattet af den fastsatte  overdragelsesværdi  

 for småaktiver som et tilskud fra det sælgende selskab efter  

 statsskattelovens § 4.
Ifølge skattemyndighederne var det åbenbart,  

 at småaktiverne repræsenterede en værdi, selvom udgifterne  

 til småaktiver kunne fratrækkes fuldt ud i henhold til  

 afskrivningslovens bestemmelser.
Ligesom ved handel mellem uafhængige  

 parter måtte der skulle ydes vederlag for alle overdragne  

  værdier.
Da dette grundet interessefællesskabet mellem  

 selskaberne ikke var sket for så vidt angik småaktiver, var det  

 berettiget at ansætte en skønsmæssig værdi.
 Selskabets advokat havde over for Landsskatteretten  

 nedlagt principal påstand om, at værdien af de overdragne  

 småaktiver blev ansat til 0, subsidiært, at beskatningen var i  

 strid med Rådsdirektiv af 17. juli 1969 om  

 kapitaltilførselsafgift, mere subsidiært, at der ikke var  

 grundlag for at ændre den samlede overdragelsessum, og mest  

 subsidiært, at det sælgende og købende selskab var  

 berettiget til at gøre de i aftalerne indsatte skatteforbehold  

 gældende.
Advokaten havde til støtte herfor anført, at  

 selskaberne ikke havde fastsat nogen værdi på  småaktiver,  

 der var udgået af den skattemæssige saldoværdi, idet det  

 var selskabernes opfattelse, at disse aktiver ikke havde nogen  

 økonomisk værdi.
Når driftsmidler, herunder  

 småaktiver, blev overdraget skulle overdragelsen ske til den pris, der  

 kunne forventes opnået ved et samlet salg af hele virksomheden til en  

 uafhængig tredjemand, hvilket sædvanligvis ville være den  

 skattemæssigt bogførte værdi.
Det måtte  

 således fastholdes, at en uafhængig tredjemand ikke ville have  

 betalt for de fuldt ud afskrevne småaktiver, og skattemyndighederne  

 havde ikke påvist, at disse havde nogen værdi.
Advokaten havde endvidere anført, at der ved  

 virksomhedsoverdragelse normalt ikke blev ydet  særskilt vederlag for  

 småaktiver.
Det måtte efter advokatens opfattelse således  

 lægges til grund, at der heller ikke for selskaberne havde været  

 anledning til at fastsætte en overdragelsespris for småaktiverne.  

 Småaktiverne havde ingen sådan substans eller realitet, der kunne  

 begrunde en værdiansættelse.
Relativt var der tillige tale om et  

 forsvindende lille beløb ved den samlede overdragelse.
Advokaten havde videre anført, at der intet retligt  

 grundlag var for at foretage en afskrivning på 15 %. Beholdningen af  

 småaktiver var ikke registreret i den løbende bogføring  

 og indgik ikke i selskabets anlægskartotek.
Skattemyndighederne havde  

 helt arbitrært fastsat en skønnet værdi af  

 småaktiver og helt arbitrært fastsat en afskrivningsprocent  

 på 15 %.
Selskabets advokat havde i brev gjort gældende, at  

 skattemyndighederne havde foretaget en transfer pricing beskatning af  

 småaktiverne.
Adgangen til transfer pricing blev hjemlet ved  

 indsættelse af § 2 i ligningsloven med virkning fra den 28. juni 1998.  

 Denne lov fandt ifølge advokaten ikke anvendelse for de  

 skatteår, der her var tale om.
Tværtimod viste indførelsen  

 af denne lovhjemmel, at retstilstanden før var en ganske anden.
Der  

 var henvist til "Transfer Pricing - i international skatteretlig belysning",  

 side 46, af Jan Pedersen, som var citeret.
Det var på denne baggrund  

 advokatens opfattelse, at der intet grundlag var for at gennemføre de  

 foretagne transfer pricing beskatninger.
 Selskabets advokat havde gjort gældende, at der var  

 4 grunde til ikke at foretage vilkårskorrektioner:
 1.
 Der var intet materielt grundlag for at foretage  

 korrektionerne, idet vilkårene i prisfastsættelsen svarede til  

 vilkårene mellem uafhængige parter.
 2.
 Skattemyndighederne havde ikke løftet sin  

 bevisbyrde.
 3.
 Korrektionerne var uvæsentlige og faldt ind under  

 bagatelgrænsen.
 4.
 Vilkårskorrektionerne savnede lovhjemmel.
 Advokaten havde herefter foretaget en detaljeret  

 gennemgang af de 4 punkter, og han havde konkluderet, at hvert af punkterne  

 måtte føre til, at forhøjelserne ikke kunne opretholdes.  

 Såfremt der blev foretaget en samlet vurdering af de 4 punkter var det  

 ifølge advokaten helt klart, at skattemyndighedernes  

 vilkårskorrektioner ikke kunne opretholdes.
 Kammeradvokaten havde på vegne af Told- og  

 Skattestyrelsen nedlagt påstand om, at skattemyndighedernes skøn  

 over værdiansættelserne skulle opretholdes.
 Kammeradvokaten havde til støtte for  

 påstanden bl.a. gjort gældende, at der ikke var handlet til  

 markedsvilkår, at der måtte tages udgangspunkt i  

 handelsværdien ved overdragelse mellem uafhængige parter,  

at de foretagne korrektioner lå inden for rammerne af det  

 skøn, der tilkom skattemyndighederne ved interesseforbundne parter,  

at værdiansættelserne havde hjemmel i statsskattelovens §§  

 4-6, samt at der ikke gjaldt en særlig bagatelgrænse ved  

 overdragelse mellem interesseforbundne parter.
 Landsskatteretten bemærkede, at værdien af de  

 omhandlede småaktiver måtte fastlægges ved et skøn  

 med udgangspunkt i den pris det sælgende selskab kunne forventes at  

 opnå ved salg til en uafhængig tredjemand.
Landsskatteretten fandt på baggrund af de  

 foreliggende oplysninger, at der ikke var grundlag for at opretholde de af  

 skattemyndighederne foretagne vilkårskorrektioner vedrørende  

 småaktiver.
Retten havde herved særlig henset til, at det  

 måtte lægges til grund, at de aftalte  

 vilkårsfastsættelser af de forskellige aktiver m.m., herunder  

 småaktiver, i forbindelse med overdragelsen af fabrikationsvirksomheden  

 var et led i en samlet overdragelsessum for hele fabrikationsvirksomheden.  

 Retten fandt herefter, og da det ikke med tilstrækkelig sikkerhed var  

 godtgjort, at handelsværdierne var selvangivet med for lave  

 beløb i forhold til handelsværdien, efter en konkret vurdering  

 ikke grundlag for at tilsidesætte parternes samlede aftale om  

 vilkårsfastsættelser m.m.
 Selskabets skatteansættelse for skatteåret  

 1992/93 og 1993/94 blev også på dette punkt nedsat til det  

 selvangivne.
Ad forudbetalt reklameudgift Ved de ovenfor skitserede overdragelser af koncernens  

 fabrikationsvirksomhed havde selskaberne ikke taget hensyn til eventuelle  

 forudbetalte reklameudgifter vedrørende indslag i TV.
Før TV bragte et bestilt reklameindslag, blev der  

 udstedt faktura på indslaget.
Denne faktura forfaldt til betaling  

 umiddelbart efter modtagelsen, og dermed inden reklameindslaget blev  

 bragt.
Selskaberne havde ved opgørelsen af den  

 skattepligtige indkomst foretaget fradrag for nævnte  reklameudgifter  

 på de tidspunkter, hvor udgifterne forfaldt til betaling.
På  

 overdragelsestidspunktet den 1. juni 1991 var der forudbebetalt  

 reklameudgifter for juni og juli måned 1991, henholdsvis 250.530 kr. og  

 235.965 kr.
De påklagede ansættelser på dette punkt  

 skyldtes, at de stedlige skattemyndigheder ikke havde   anset  

 reklameudgifterne for fradragsberettigede forud for det tidspunkt, hvor de  

 pågældende reklameindslag blev vist.
Indtil dette tidspunkt  

 skulle udgifterne efter skattemyndighedernes opfattelse aktiveres.
De sælgende selskaber havde haft afholdt  

 reklameudgifter forud for overdragelsen af fabrikations-  virksomheden.  

 Reklameudgifterne havde vedrørt reklameindslag, som først var  

 vist i TV efter  overdragelsen.
Således repræsenterede de  

 afholdte udgifter ifølge skattemyndighederne en værdi  ved  

 overdragelsen en værdi, som skulle indgå som et aktiv, og som der  

 skulle erlægges vederlag  for.
 På denne baggrund havde skattemyndighederne  

 beskattet de købende selskaber af et tilskud fra  

 sælgerselskaberne svarende til forudbetalte reklameudgifter, der var  

 skattepligtigt efter statsskattelovens § 4.
 Selskabets advokat havde over for Landsskatteretten  

 nedlagt principal påstand om, at ansættelserne blev godkendt i  

 overensstemmelse med det selvangivne, subsidiært, at der måtte  

 foretages en konsekvensændring af den i overdragelsesaftalen fastsatte  

 goodwillværdi, mest subsidiært, at det sælgende og det  

 købende selskab var berettiget til at gøre det i aftalerne  

 indsatte skatteforbehold gældende.
Advokaten havde til støtte for den principale  

 påstand anført, at før TV bragte et reklameindslag,  blev  

 der udstedt faktura på reklameindslaget.
Denne faktura forfaldt til  

 betaling umiddelbart efter modtagelsen, og inden reklameindslaget blev bragt.  

 På daværende tidspunkt havde TV-stationen  monopol for så  

 vidt angik fjernsynsreklamer, hvilket afspejlede sig i deres  

 aftalevilkår: Betaling  straks uden mulighed for at "fortryde"  

 reklameindslaget, ingen kredit ets.
På denne baggrund  havde  

 selskaberne i medfør af ligningslovens § 8 og statsskattelovens § 6 a  

 foretaget fradrag for reklameindslaget på de tidspunkter, hvor  

 selskaberne var retlige forpligtede til at afholde udgifterne.
Efter  

 advokatens opfattelse var der ikke praksis eller hjemmel for at kræve,  

 at sådanne omkostninger skulle aktiveres, uanset reklameindslaget  

 først blev bragt på et senere tidspunkt, og advokaten bestred,  

 at der forelå indkomstforvridning.
 Advokaten havde endvidere anført, at afholdelse af  

 en reklameudgift ikke var et handelsbart aktiv, selvom afholdelsen var  

 foretaget i håbet om en reklamemæssig effekt - pengene var  

 væk.
 Videre stred beskatningen imod Rådsdirektiv af 17.  

 juli 1969 om kapitaltilførselsafgift.
 Advokaten havde til støtte for den subsidiære  

 påstand anført, at en eventuel aktivering af reklameudgifter  

 ikke kunne medføre en ændring af den samlede overdragelsessum og  

 dermed en beskatning ud fra en tilskudsbetragtning, men alene en  

 konsekvensændring af den i overdragelsesaftalen fastsatte  

 goodwillværdi.
Selskabets advokat havde gjort gældende, at  

 skattemyndighederne havde foretaget en transfer pricing beskatning af  

 reklameudgift.
Adgangen til transfer pricing blev hjemlet ved  

 indsættelse af § 2 i ligningsloven med virkning fra den 28. juni 1998.  

 Denne lov fandt ifølge advokaten ikke anvendelse for de  

 skatteår, der her var tale om.
Tværtimod viste indførelsen  

 af denne lovhjemmel, at retstilstanden før var en ganske anden.
Der  

 var henvist til "Transfer Pricing - i international skatteretlig belysning",  

 side 46, af Jan Pedersen, som var citeret.
Det var på denne baggrund  

 advokatens opfattelse, at der intet grundlag var for at gennemføre de  

 foretagne transfer pricing beskatninger.
 Selskabets advokat havde gjort gældende, at der var  

 4 grunde til ikke at foretage vilkårskorrektioner:
 1.
 Der var intet materielt grundlag for at foretage  

 korrektionerne, idet vilkårene i prisfastsættelsen svarede til  

 vilkårene mellem uafhængige parter.
 2.
 Skattemyndighederne havde ikke løftet sin  

 bevisbyrde.
 3.
 Korrektionerne var uvæsentlige og faldt ind under  

 bagatelgrænsen.
 4.
 Vilkårskorrektionerne savnede lovhjemmel.
 Advokaten havde herefter foretaget en detaljeret  

 gennemgang af de 4 punkter, og han havde konkluderet, at hvert af punkterne  

 måtte føre til, at forhøjelserne ikke kunne opretholdes.  

 Såfremt der blev foretaget en samlet vurdering af de 4 punkter var det  

 ifølge advokaten helt klart, at skattemyndighedernes  

 vilkårskorrektioner ikke kunne opretholdes.
 Kammeradvokaten havde på vegne af Told- og  

 Skattestyrelsen nedlagt påstand om, at skatte  myndighedernes  

 skøn over værdiansættelserne skulle opretholdes.
 Kammeradvokaten havde til støtte for  

 påstanden bl.a. gjort gældende, at der ikke var handlet til  

 markedsvilkår, at der måtte tages udgangspunkt i  

 handelsværdien ved overdragelse mellem uafhængige parter, at de  

 foretagne korrektioner lå inden for rammerne af det skøn, der  

 tilkom skattemyndighederne ved interesseforbundne parter, at  

 værdiansættelserne havde hjemmel i statsskattelovens §§ 4-6, samt  

 at der ikke gjaldt en særlig bagatelgrænse ved overdragelse  

 mellem interesseforbundne parter.
Landsskatteretten bemærkede, at fradrag for  

 reklameudgifter efter ligningslovens § 8, stk. 1,  forudsatte, at udgifterne  

 var afholdt for at erhverve, sikre og vedligeholde in dkomsten, jf. stats  

  skattelovens § 6, stk. 1, litra a.
Videre bemærkedes, at det ikke var  

 en betingelse for fradrag, at beløbet var betalt eller var forfaldent  

 til betaling.
Det afgørende var, hvorvidt der var opstået en  

 retlig forpligtelse til at betale det pågældende beløb,  

 samt at beløbet kunne opgøres endeligt ved opgørelsen af  

 den skattepligtige indkomst, jf.
TfS 1994.689, TfS 1995.764 og TfS  

 1996.227.
 Landsskatteretten fandt herefter, at selskaberne var  

 berettiget til fradrag for de forudbetalte  reklameudgifter i medfør  

 af ligningslovens § 8, stk. 1, jf. statsskattelovens § 6, stk. 1. litra a.  

 Der var herved henset til, at selskabets retlige forpligtelse til at betale  

 beløbet var indtrådt på betaling  stidspunktet, ligesom  

 beløbet havde kunnet opgøres endeligt.
 Landsskatteretten bemærkede herefter, at  

 værdien af de reklameindslag, der blev udsendt efter  

  virksomhedsoverdragelsen måtte fastlægges ved et skøn med  

 udgangspunkt i det vederlag, det sælgende selskab kunne forventes at  

 opnå ved overdragelse til en uafhængig tredjemand.
Landsskatteretten fandt på baggrund af de  

 foreliggende oplysninger, at der ikke var grundlag for at opretholde de af  

 skattemyndighederne foretagne vilkårskorrektioner, bl.a.  

 vedrørende reklameudgifter.
Retten havde herved henset til, at det  

 ikke var godtgjort, at den selvangivne værdiansættelse ikke  

 svarede til handelsværdien mellem uafhængige parter.
Retten havde  

 videre henset til, at det måtte lægges til grund, at de aftalte  

 vilkårsfastsættelserne af de forskellige aktiver m.m., herunder  

 reklameudgifter, i forbindelse med overdragelsen af fabrikationsvirksomheden  

 måtte ses under eet, idet der var tale om en samlet overdragelsessum  

 for hele fabrikationsvirksomheden.
Retten fandt således efter en  

 konkret vurdering ikke grundlag for at tilsidesætte parternes samlede  

 aftale om vilkårsfastsættelser m.m.
 Selskabets skatteansættelse for skatteåret  

 1992/93 blev herefter på dette punkt nedsat til det selvangivne.
Ad afskrivning på containere Det var oplyst, at det klagende selskab C A/S ved  

 faktura af 28. juni 1991 erhvervede 240 stk.  cargo containere fra P A/S for  

 en samlet anskaffelsessum på 30 mio. kr.
Ifølge faktura  

 ligeledes af 28. juni 1991 erhvervede datterselskabet A 160 stk. cargo  

 containere fra P A/S for en samlet anskaffelsessum på 20 mio. kr.
Ved to kontrakter indgik C og H den 28. juni 1991  

 leasingaftaler med P A/S som leasingtager  vedrørende de samme dato  

 erhvervede containere.
Leasingperioden løb fra den 28. juni 1991 til  

 og med den 31. maj 1999. Restværdien ved udløb af kontrakterne  

 androg 10% af den oprindelige anskaffelsessum.
Kontrakterne havde  

 følgende ordlyd:
"...indgås herved følgende L E A S I N G K O N T R A K T vedrørende de på vedhæftede bilag  

 specificerede aktiver (herefter kaldet "aktiverne") i den her  angivne  

 periode (herefter kaldet "leasingperioden") og til det her anførte  

 vederlag (herefter kaldet "leasingafgiften"), der skal betales af P til  

 selskabet som nærmere stipuleret i bilag 1.
 1.
P's ret P opnår ved nærværende kontrakt alene en  

 ret til at bruge aktiverne efter deres formål, herunder til at  

 videreudleje dem til en sådan brug.
 P kan ikke uden selskabets samtykke sælge,  

 pantsætte eller på anden måde disponere over  aktiverne  

 på anden måde end ved den anførte brug og  

 videreudlejning.
 P's videreudlejning af aktiverne må kun finde sted  

 inden for rammerne af nærværende kontrakt.  Vilkårene i  

 forbindelse med videreudlejningen må derfor ikke på noget punkt  

 forhindre P i at opfylde sine forpligtelser overfor selskabet i henhold til  

 nærværende kontrakt.
 P har under alle omstændigheder det fulde ansvar,  

 både overfor selskabet og overfor trediemand, herunder offentlige  

 myndigheder, for, at aktiverne anvendes korrekt og på en måde,  

 der er lovlig og forsvarlig, og P bærer selv samtlige konsekvenser af  

 en herimod stridende anvendelse.
 2.
Aktivernes tilstand P erklærer ved sin underskrift på  

 nærværende kontrakt, at aktiverne er modtaget af P rettidigt og i  

 mangelfri og i enhver henseende konditionsmæssig tilstand.
 Selskabet er uden ansvar for aktivernes faktiske tilstand,  

 kvalitet og anvendelighed, og P er derfor afskåret fra at  

 fremsætte indsigelser eller gøre  

 misligholdelsesbeføjelser gældende overfor selskabet  

 vedrørende aktivernes faktiske tilstand, kvalitet og  

 anvendelighed.
 P vil dog være berettiget til at ophæve  

 nærværende leasingkontrakt i henhold til dennes pkt. 11 på  

 grund af fejl eller mangler ved aktiverne eller til at kræve  

 sådanne fejl og mangler afhjulpet, såfremt leverandøren af  

 aktiverne er tilsvarende forpligtet til at tage dem tilbage hhv.  

 afhjælpe de pågældende fejl og mangler.
 3.
Vedligeholdelse P er forpligtet til for egen regning at vedligeholde  

 aktiverne og udbedre defekter på dem, således at aktiverne til  

 enhver tid er i god og brugbar stand og ikke er udsat for anden forringelse  

 end den, som følger af deres korrekte og forsvarlige brug.
 4.
Forsikring P er forpligtet til for egen regning at drage omsorg for,  

 at aktiverne til enhver tid er behørigt  forsikret til fuld- og  

 nyværdi mod brand-, tyveri- og vandskade.
 P er forpligtet til overfor selskabet på dettes  

 anmodning at dokumentere, at forsikringspræmien er betalt  

 rettidigt.
 5.
Ændringer P er uden selskabets samtykke kun berettiget til at  

 foretage sådanne ændringer i eller forandringer af aktiverne, som  

 er naturlige, nødvendige og hensigtsmæssige, og som  

 forøger eller dog ikke forringer aktivernes værdi,  

 anvendelighed, driftsøkonomi og levetid.
 Ændring sker for P's regning.
 Selskabet skal underrettes om enhver sådan  

 ændring.
 6.
Moms, skatter og afgifter Leasingafgiften tillægges den til enhver tid  

 gældende moms og ambi samt eventuelle skatter og  afgifter, som  

 pålægges selskabet vedrørende leasingkontrakten og de af  

 denne omfattede aktiver.
 7.
Udgifter P afholder alle øvrige udgifter, som til enhver tid  

 måtte være forbundet med leasingkontrakten og aktiverne, af hvad  

 art de end måtte være.
 8.
Leasingafgiftens regulering Leasingafgiften er variabel, idet den omfatter en  

 forrentning af anskaffelsessummen for aktiverne,  som er baseret på 6  

 måneders Eurodepositsatsen for DKK i X bank for udlån, jfr.  

 nærmere vedhæftede bilag.
 9.
Leasingafgiftens betaling P betaler leasingafgiften halvårsvis som  

 nærmere stipuleret i vedhæftede bilag.
 Såfremt leasingafgiften ikke er modtaget senest 7  

 dage efter forfaldsdagen, er selskabet berettiget  til at kræve renter  

 af beløbet fra forfaldsdagen med 1,5% pr. påbegyndt  

 måned.
 10.
Transport Selskabet har meddelt X bank's sikkerhedstransport i  

 samtlige selskabets rettigheder i henhold til nærværende  

 leasingkontrakt, hvilken transport P herved bekræfter at have modtaget  

 underretning om og noteret, således at P herefter med frigørende  

 virkning kun kan foretage betalinger i henhold til  nærværende  

 leasingkontrakt til X bank.
 11.
Misligholdelse Såfremt P gør sig skyldig i enhver  

 misligholdelse af sine forpligtelser i henhold til nærværende  

  leasingkontrakt, er selskabet berettiget til uden videre at ophæve  

 nærværende leasingkontrakt  overfor P.
 I alle tilfælde, hvor P gør sig skyldig i en  

 misligholdelse af sine forpligtelser overfor selskabet i  henhold til  

 nærværende leasingkontrakt, har selskabet krav på, at P  

 erstatter selskabet det herved forvoldte tab, uanset om kontrakten  

 ophæves eller ej.
 12.
Opsigelse Nærværende leasingkontrakt er uopsigelig i  

 leasingperioden.
Leasingkontrakten kan af P bringes til ophør på  

 et hvilket som helst tidspunkt efter leasingperiodens udløb med 3  

 måneders skriftlig  varsel til udgangen af en måned.
 13.
P's anvisningspligt Når leasingperioden er udløbet, er P til  

 enhver tid forpligtet til på selskabets skriftlige anmodning i  

 løbet af højst 1 måned herefter at anvise selskabet en  

 køber til aktiverne, som betaler selskabet en kontant købesum  

 for aktiverne, der mindst udgør det beløb, der for det  

 pågældende tidspunkt fremgår af vedhæftede bilag 1. P  

 er forpligtet til kontant at kompensere selskabet for det tab, som selskabet  

 lider som følge af, at P ikke opfylder denne forpligtelse og aktiverne  

 må sælges til en lavere købesum.
 14.
Ophør Ved ethvert ophør af leasingkontrakten skal P  

 tilbagelevere aktiverne til selskabet ved at stille dem til rådighed  

 for X bank eller den, som banken hertil bemyndiger, som følge af den  

 håndpanteret i samt forkøbsret til aktiverne, som er  

 indrømmet banken.
 15.
Omkostninger Alle omkostninger, som er forbundet med  

 nærværende leasingkontrakts indgåelse og/eller  

 ophør,  herunder befordrings-, installations- og  

 nedtagningsomkostninger for aktiverne samt stempelafgift,  skal betales af P  

 ved påkrav fra selskabets side.
....." Den kontante udbetaling i forbindelse med  

 containererhvervelserne udgjorde 5% af købesum men, svarende til  

 henholdsvis 1.500.000 kr. og 1.000.000 kr.
Såvel udbetaling som  

 restkøbesum blev af C og H financieret ved samtidigt optagede  

 lån i X bank.
Af låneaftalen fremgik det, at rente og provision  

 af lånet beregnedes efter 6 måneders Eurodepositsatsen for DKK i  

 banken med tillæg af ½ procentpoint, samt at lånet ikke kunne  

 omlægges til anden valuta end DKK.
Af bilag 1 til leasingkontrakten  

 fremgik det, at leasingydelsen baseredes på det klagende selskabs  

 låntagning og det i leasingkontraktens pkt. 8 nævnte renteindeks  

 tillagt en marginal på ½ procentpoint.
Til sikkerhed for de optagne lån meddelte C og H  

 banken håndpanteret i containerne, ligesom  banken blev  

 indrømmet en ret til inden udgangen af leasingperioden at købe  

 containerne for en nærmere fastlagt kontant købesum.
Endvidere  

 indrømmedes banken en forkøbsret til containerne.
Endelig fik  

 banken transport i leasingsydelserne i henhold til leasingkontrakterne.
P var  

 et af X bank helejet datterselskab.
 Pr. 30. juni 1992 overdrog holdingselskabet C de  

 erhvervede containere og rettigheder og forpligtelser i henhold til  

 leasingkontrakten og låneaftalen til datterselskabet A, Samtidigt  

 overdrog datterselskabet H sine leasingaktiver samt leasingrettigheder og  

 -forpligtelser i relation til leasingkontrakten og låneaftalen til  

 holdingselskabet.
Pr. 30. april 1993 overdrog A de erhvervede containere  

 samt rettigheder og forpligtelser i henhold til leasingkontrakt og  

 låneaftale til holdingselskabet.
Herefter stod C som ejer af samtlige  

 400 containere, ligesom selskabet var eneste kontraktspart i forhold til P og  

 X bank.
De påklagede ansættelser på dette punkt  

 skyldtes, at de stedlige skattemyndigheder ikke havde  godkendt  

 leasingarrangementet med P A/S og låneforholdet til banken i  

 skattemæssig henseende.
Følgelig var afskrivning på  

 containerne nægtet, fradrag for renteudgifter var nægtet og  

 leasingsindtægter var tilbageført.
 Skattemyndighederne havde anført, at der ved den  

 skattemæssige behandling af leasingarrangementet måtte foretages  

 en samlet vurdering af de aftaler, som var indgået mellem selskaberne C  

 og H på den ene side og P og banken på den anden side.
Efter myndighedernes opfattelse var der i de foreliggende  

 kontrakter og aftaler en sådan nær sammenhæng mellem  

 sælger/leasingtager og långiver, at det var berettiget at vurdere  

 hele leasingarrangementet under eet.
Myndighederne havde herved henset til,  

 at selskaberne havde givet transport til banken på samtlige rettigheder  

 i henhold til leasingkontrakterne, herunder retten til at oppebære  

 leasingydelser og alle andre betalinger i henhold til kontrakterne, herunder  

 retten til købesummen ved salg af leasingaktiverne i henhold til  

 kontrakterne.
 Herefter havde skattemyndighederne anført, at med  

 undtagelse af selskabernes startindskud på 5% af købesummen gik  

 alle pengestrømme i leasingarrangementet uden om selskaberne i hele  

 leasingperioden og ved afviklingen af arrangementet.
 På denne baggrund havde skattemyndighederne  

 konkluderet, at de indgåede aftaler og kontrakter alene havde haft til  

 formål at give selskaberne mulighed for - mod betaling af et indskud  

 på 5% af aktivernes afskrivningsgrundlag - at foretage  

 skattemæssige afskrivninger på de omhandlede aktiver uden i  

 øvrigt at løbe nogen driftsrisiko.
Efter skattemyndighedernes opfattelse havde det ikke  

 været hensigten, at selskaberne reelt skulle  eje og bære  

 risikoen for de omhandlede containere.
Det var derfor berettiget at  

 tilsidesætte leasingarrangementet i skattemæssig henseende,  

 uanset der ikke måtte blive foretaget konsekvensændringer hos P  

 og banken.
 Selskabets advokat havde over for Landsskatteretten  

 nedlagt påstand om, at det omhandlede  leasingarrangement blev godkendt  

 i skattemæssig henseende.
Advokaten havde til støtte herfor anført, at  

 det kontraktsgrundlag, der forelå i nærværende sag på  

 ingen måde adskilte sig fra de kontraktsgrundlag, som i de sidste 20  

 år havde været accepteret som grundlag for afskrivning på  

 sale og lease back aktiver.
Både ligningsmyndighederne og domstolene  

 havde godkendt tilsvarende arrangementer.
Advokaten havde i denne forbindelse  

 bemærket, at der ikke var rejst tvivl om aktivernes eksistens.
Dansk  

 ret havde accepteret finansiel leasing med afskrivningsret for den, der stod  

 som ejer, uanset denne finansieringsform indebar, at ejeren ikke måtte  

 have nogen reel risiko for sin investering.
Jævnfør de i  

 leasingudvalgets betænkning nr. 984/1983 side 97 angivne kriterier, var  

 det karakteristisk for finansiel leasing, at risikoen for investor i  

 første række afhang af medkontrahenten.
I nærværende  

 sag, hvor det var P A/S, der indgik i en velkonsolideret dansk bank, sagde  

 det sig selv, at risikoen for investor som udgangspunkt ikke var stor.
Advokaten havde videre anført, at når det fra  

 skattemyndighedernes side anførtes, at der ikke havde været  

 nogen driftsrisiko ved arrangementer, var dette ikke korrekt.
Banken og P A/S  

 var hverken skattemæssigt eller selskabsretligt den samme juridiske  

 person, og der var således ikke identifikation mellem banken pg P A/S.  

 Selskaberne var forpligtet til at betale ydelserne i henhold til de  

 indgåede låneaftaler til banken, og dette gjaldt uanset om  

 selskaberbe modtog leasingindtægterne fra P A/S eller ej.
Advokaten  

 havde i denne forbindelse bemærket, at lånene ikke var ydet  

 på limited eller non-recourse vilkår.
P A/S kunne som enhver  

 anden juridisk person gå konkurs, hvilket kunne indebære, at  

 selskaberne ikke modtog leasingydelserne i henhold til kontrakterne, men  

 skulle betale ydelserne i henhold til lånene til banken.
Det var videre anført, at leasingydelserne fra P  

 A/S var blevet indsat på konto i X bank tilhørende koncernen og  

 lydende på koncernnavn og herfra var der betalt afdrag og renter  

 på lånet.
Det var således ikke korrekt, at alle  

 pengestrømmene var gået uden om selskaberne i leasingperioden og  

 også skulle gå uden om selskaberne ved afvikling af  

 arrangementet.
Det var advokatens opfattelse, at der ikke forelå en  

 situation, hvor der samtidig forelå en køberet/forkøbsret  

 og en anvisningspligt.
Disse rettigheder forelå tidsforskudt for  

 hinanden, idet anvisningspligten først indtrådte på det  

 tidspunkt, hvor køberetten/forkøbsretten var udløbet.  

 Selskaberne kunne herefter afgøre om selskaberne ville beholde  

 containerne eller kræve, at P A/S skulle anvise en køber.
Den  

 købesum, der knyttede sig til P A/S' anvisningspligt ved  

 leasingperiodens udløb var udtryk for en rimelig forventning til  

 markedsværdien af de leasede genstande på tidspunktet for  

 anvisningspligtens indtræden, jf.
P A/S' egne rådgiveres notat  

 herom.
Advokaten havde i denne forbindelse henvist til Leasingudvalgets  

 betænkning nr. 984/1983 side 18, hvor det anførtes, at  

 såfremt de priser, der var aftalt i forbindelse med en køberet  

 eller en købepligt i en leasingkontrakt måtte antages at  

 være udtryk for aktivernes reelle værdier på det tidspunkt,  

 hvor køberetten eller købepligten blev aktuel, kunne aftale om  

 køberet/købepligt næppe alene medføre  

 tilsidesættelse af leasingaftalen.
Praksis var efter advokatens  

 opfattelse i overensstemmelse med, hvad der var anført i nævnte  

 betænkning.
Advokaten havde ligeledes anført, at det ikke var  

 korrekt, når skattemyndighederne anførte, at  bank-koncernen  

 havde en uindskrænket faktisk retlig rådighed over containerne.  

 Jf. låneaftalerne  med X bank A/S, var selskaberne berettiget til at  

 afhænde containerne til en trediemand, dog med respekt af bankens  

 håndpanteret, forkøbsret m.v., og således at trediemand  

 indtrådte i lånet.
Det var derfor også en betingelse, at  

 banken skulle give samtykke til overdragelsen, hvilket imidlertid ikke kunne  

 føre til en antagelse om, at banken havde uindskrænket faktisk  

 og retlig råden over containerne.
Rent faktisk var der også sket  

 overdragelse.
Det var herefter advokatens opfattelse, at  

 nærværende leasingaftaler svarede til de leasingarrangementer,  

 der på tidspunktet for aftalernes indgåelse havde været  

 anerkendt skatteretligt i mange år.
Advokaten havde i denne forbindelse  

 specielt henvist til de såkaldte Bornholmer-afgørelser  

 offentliggjort i TfS 1994.342 og TfS 1994.343. Disse arrangementer adskilte  

 sig ikke på nogen måde fra P-arrangementet.
I begge  

 afgørelser var der indrømmet køberetter til priser, der  

 var anslået til at svare til maksimumpriser på det relevante  

 tidspunkt, hvilket tilsvarende gjorde sig gældende i  

 nærværende sag.
For begge Bornholmer-projekter gjorde sig videre  

 gældende, at det ikke var meningen, at interessenterne skulle blive  

 ejere af hverken foderstofblandingsfabrikken ved kontraktens udløb  

 eller driftsmidlerne som skulle forblive på den virksomhed, hvor de  

 hørte til.
I 1981 undlod Højesteret at tilsidesætte  

 arrangementer med finansiel leasing, som en bank havde udbudt, og som indebar  

 en langt mindre risiko for investorerne end i nærværende sag,  

 ligesom det i modsætning til nærværende sag var  

 åbenlyst i disse arrangementerne, at leasingtager skulle ende som ejer  

 af genstandene.
Advokaten havde til Østre Landsrets dom af 10.  

 april 1997 (TfS 1997.100) indledningsvis  bemærket, at hvis  

 Skatteministeriet havde anlagt det i proceduren anførte synspunkt  

 tilbage i 1981-82, da udbuddet af leasingprojekter tog fat, ville dette have  

 medført, at leasingprojekter aldrig var kommet i gang.
Den omfattende  

 lovgivning, der var set siden begyndelsen af 1980'erne, der skulle regulere  

 de skattemæssige følger af leasing, havde været  

 overflødig.
Forholdet var, at det er selve fundamentet for leasing -  

 navnlig sale and lease back - at leasingrenten var lavere end den almindelig  

 lånerente.
Selve indholdet af den skattemæssige leasing var, at  

 skattefordelen så at sige "deles" mellem låntageren og den  

 skatteydende långiver.
Den skatteyder som lånte penge ud gennem  

 et leasingforetagende havde en sådan fordel af afskrivningsretten og  

 rentefradragsretten, at han kunne låne ud til en lavere rente, end den  

 lånemarkedet betingede.
Denne tanke var udtrykt i leasingudvalgets  

 redegørelse, betænkning nr. 984/1983, side 75 og 78.
Advokaten havde videre anført, at hvis man i  

 praksis havde gennemført det standpunkt, som  Skatteministeriets  

 procedure åbenbart havde været i den citerede Østre  

 Landsrets dom, ville al skatteleasing have været umuliggjort.  

 Tværtimod havde Skatteministeriet selv gentagne gange givet udtryk for  

 den modsatte holdning, jf. f.eks.
L 293 af 19/5 1993, ligesom  

 skattemyndighederne havde accepteret de ønskede skattemæssige  

 virkninger, selv om leasingrenten var lavere end lånerenten i samtlige  

 de afgørelser, der var truffet fra 1980 til nu.
 Sammenfattende var det advokatens opfattelse, at  

 Østre Landsret måtte have opfattet Skatteministeriets procedure  

 forkert, idet det forekom utænkeligt, at Skatteministeriet kunne have  

 udtalt sig som refereret i Østre Landsrets dom.
Kammeradvokaten havde på vegne af Told- og  

 Skattestyrelsen bl.a. gjort gældende, at den fysiske faktiske eksistens  

 af de 400 containere ikke var godtgjort af selskabet, ligesom det som  

 følge af den manglende fremlæggelse af subleasingaftalerne frem  

 til slutbrugerne ikke var godtgjort, hvor containerne var beliggende og  

 slutbrugernes identitet.
Det var videre gjort gældende, at det var uden  

 betydning for Landsskatterettens bevisvurdering som anført af  

 selskabet, at de stedlige skattemyndigheder ikke hidtil havde krævet  

 dokumentation for containernes eksistens.
Kammeradvokaten havde endvidere anført, at der ikke  

 var nogen faktiske pengestrømme i de to leasingarrangementer i  

 forbindelse med hverken leasingaftalernes eller låneaftalernes  

 opfyldelse.
Det var kammeradvokatens opfattelse, at alle  

 pengestrømmene var gået udenom de deltagende selskaber, ligesom  

 tilfældet var med opfyldelsen af leasingkontrakten. - Videre var enhver  

 økonomisk risiko for selskaberne ved arrangementets etablering,  

 gennemførelse og ophør elimineret i kraft af de indgåede  

 aftaler.
Det var herefter gjort gældende, at selskaberne  

 formelt fremstod som ejer af containernes med henblik på opnåelse  

 af store forventelige skattemæssige underskud.
De i  

 leasingarrangementet deltagende selskaber havde således ikke erhvervet  

 reel civilretlig ejendomsret til containerne.
Det var kammeradvokatens  

 opfattelse, at det fra aftalernes indgåelse havde været meningen,  

 at P skulle være ejer af containerne.
Containerne var derfor ikke  

 "anskaffet" af de pågældende selskaber i afskrivningslovens  

 forstand, jf. lovens § 2, stk. 3, og § 7 - og selskaberne havde på  

 intet tidspunkt været berettiget til at foretage afskrivninger på  

 containerne.
 Kammeradvokaten havde på denne baggrund  

 anført, at de som leasingaftaler benævnte kontrakter, som  

 selskaberne indgik eller indtrådte i, efter deres indhold måtte  

 kvalificeres som aftaler om kreditkøb med ejendomsforbehold i  

 containerne for selskaberne, jf. kreditaftalelovens § 6.
Det var kammeradvokatens opfattelse, at vilkåret om  

 at P ved leasingperiodens udløb var forpligtet til at anvise en  

 kontantkøber til mindst 10% af containernes anskaffelsessum - eller i  

 tilfælde af ikke-opfyldelse at erstatte udlejer ethvert tab ved salg  

 til en mindre pris - var at sidestille med en egentlig købepligt.  

 Endvidere var der henvist til vilkåret i låneaftalerne om, at  

 leasingtagers moderselskab X bank havde enerådighed over  

 udløsningen af leasingtagers anvisningspligt.
Dette vilkår  

 understregede, at det fra starten havde været meningen, at P, som  

 også hele tiden havde haft den faktiske råden over containerne,  

 skulle blive ejer af containerne.
 Det var i forlængelse heraf bemærket, at  

 bestemmelsen angående udløsningen af anvisningspligten indebar,  

 at de deltagende selskaber ikke selv havde rådighed over, om  

 selskaberne ønskede at udløse anvisningspligten for P i henhold  

 til leasingkontraktens punkt 13. Vilkåret indebar ifølge  

 kammeradvokaten, at banken alene traf afgørelse om, hvorvidt  

 containerne skulle erhverves af datterselskabet P til den forudsatte  

 restværdi svarende til restgælden på lånet.  

 Bestemmelsen understregede således, at det fra starten måtte  

 antages at have været forudsat af parterne, at P skulle erhverve  

 containerne ved leasingperiodens udløb, hvorved  

 finansieringslånet samtidigt endeligt amortiseredes.
Endvidere var det anført, at i leasingperioden og  

 indtil udgangen af december 1999 havde banken køberet til containerne  

 for en kontant købesum, der svarede til den til enhver tid  

 værende restgæld på finansieringslånet, og det var  

 videre aftalt, at købsretspriserne aldrig kunne overstige  

 restgælden på finansieringslånet. - Havde banken  

 ønsket at udnytte køberetten i leasingperiodens første 4  

 år, skulle banken herudover have betalt en kompensation, der skulle  

 have været beregnet som en trinvis faldende procentdel af  

 finansieringslånets restgæld.
Køberetten med  

 tilhørende køberetspriser forblev gældende, selvom  

 selskaberne indfriede lånet ekstraordinært.Banken havde endvidere  

 forkøbsret til containerne, således at de deltagende selskaber  

 ikke kunne sælge eller på anden måde overdrage containerne  

 uden bankens skriftlige samtykke.
Forkøbsretten kunne i  

 modsætning til sædvanlige forkøbsretter, der normalt kunne  

 gøres gældende til det beløb, som aktivet kunne  

 sælges for til tredjemand, gøres gældende til de aftalte  

  køberetspriser.
Kammeradvokaten havde bemærket, at låneaftalen  

 ikke indeholdt bestemmelser om non- eller limited recourse vilkår.
Det  

 var imidlertid ved vurderingen af den økonomiske interesse eller  

 risiko uden betydning, at banklånene ikke var ydet på non- eller  

 limited recourse vilkår.
Det var herefter konstateret, at leasingarrangementerne  

 var konstrueret således, at leasingydelserne nøjagtigt  

 modsvarede låneydelserne, dvs. dækkede renter og afdrag på  

 finansieringslånet, efter indregning af den forudsatte  

 restværdi/tilbagesalgssum på 3 mio. kr. ved leasingperiodens  

 udløb.
Kammeradvokaten havde fastslået, at leasingydelserne  

 dækkede renteudgifterne og det af kontraktsparterne forventede  

 værditab på containerne - men ikke det aftalte kontantindskud fra  

 de deltagende selskaber på 5% af anskaffelsessummen, endsige  

 forrentning af dette egetindskud eller forrentning af beløbene afsat  

 til afdragene.
 Såfremt Landsskatteretten nægtede selskaberne  

 afskrivningsret, var konsekvensen heraf, at der ikke skulle ske beskatning af  

 leasingindtægterne.
Det var herefter kammeradvokatens opfattelse, at de i  

 praksis opstillede betingelser for anerkendelse af skattemæssige  

 afskrivninger på containerne ikke var opfyldt, idet den af selskaberne  

 drevne leasingvirksomhed ikke kunne anses for erhvervsmæssig.
Der var  

 henvist til afskrivningslovens § 1, stk. 1, og § 2, stk. 1, samt  

 statsskattelovens § 6, stk. 1, litra a.
Det var ifølge kammeradvokaten  

 på forhånd udelukket, at leasingvirksomheden nogensinde ville  

 kunne give et driftsmæssigt overskud, idet leasingindtægterne  

 alene svarede til renterne på finansieringslånene og det af  

 parterne selv forudsatte værditab på containerne.
Det var i denne  

 forbindelse bemærket, at leasingindtægterne alene modsvarede  

 renter og værditab på containerne, men ikke kontantindskuddet. -  

 Leasingindtægterne var i nærværende tilfælde ikke  

 tilstrækkelige til at dække forrentning af kontantindskuddet og  

 heller ikke forrentning af afdragsbeløbene på  

 finansieringslånet.
 Endelig havde kammeradvokaten kommenteret advokatens  

 bemærkninger om en påstået administrativ praksis, og bl.a.  

 anført at domstolene havde taget stilling til dette anbringende i TfS  

  1997.400 og TfS 1998.201. Det var kammeradvokatens opfattelse, at der ikke  

 var tale, om en praksisændring med tilbagevirkende kraft som  

 anført af selskabernes advokat.
 Selskabernes advokat havde herefter gjort gældende,  

 at dersom selskaberne ikke fik medhold,  måtte sagen hjemvises for  

 så vidt angik den skatteretlige kvalificering af de selvangivne  

 leasingydelser.
Det var advokatens opfattelse, at selskaberne utvivlsomt  

 havde erhvervet ret til containerne i civilretlig henseende.
Der var intet  

 grundlag for at opfatte aftalerne som kreditkøb med ejendomsforbehold  

 omfattet af kreditaftalelovens § 6, stk. 2, jf. kammeradvokatens anbringende  

 herom.
Kreditaftalelovens § 6, stk. 2, fandt ifølge advokaten  

 overhovedet ikke anvendelse i sale and lease back.
Advokaten var ligeledes uenig med kammeradvokaten for  

 så vidt angik argumentet om, at alle  pengestrømmene var  

 gået uden om de deltagende selskaber.
Det var således advokatens  

 opfattelse, at alle de økonomiske transaktioner havde påvirket  

 selskabernes konto og dermed selskabernes økonomi.
 Endvidere var advokaten uenig med kammeradvokaten med  

 hensyn til argumentet om erhvervsmæssig virksomhed, idet der  

 ifølge advokaten klart var tale om erhvervsmæssig virksomhed  

 drevet med henblik på at opnå overskud.
Selskabernes advokat havde bemærket, at  

 skattemyndighederne hver gang advokaten havde argumenteret mod et standpunkt,  

 fremførte et nyt standpunkt.
Det var således nu - efter at denne  

 sag havde verseret siden 1994 - for første gang blevet et  

 afgørende synspunkt, at containerne ikke fandtes.
Advokaten havde i  

 denne forbindelse citeret uddrag fra brev til en skatteforvaltning af 3.  

 februar 1994 og svaret fra fra skatteforvaltningen af 5. april 1994. Ud fra  

 disse breve var det advokatens opfattelse, at kammeradvokatens påstand  

 om, at containerne ikke fandtes, underkendte sandhedsværdien af  

 skriftlige udtalelser om faktum afgivet af ansatte medarbejdere hos  

 skatteforvaltningen.
Selskabets advokat havde gennemgået  

 leasingarrangementernes kontraktmateriale samt retspraksis på  

 området.
Der var bl.a. henvist til Vestre Landsrets kendelse af 7.  

 april 2000, j.nr. 107061, TfS 1993.134, TfS 1998.201, UfR 1982.738.
Advokaten havde videre foretaget en uddybende gennemgang  

 af Højesterets dom af 6. april 2000, TfS 2000.374. Det var gjort  

 gældende, at der intet overraskende var i, at Højesteret fandt,  

 at der ikke forelå et reelt ejerskab i højesteretssagen.  

 Advokaten var ikke enig med Kammeradvokaten i, at Højesteret generelt  

 statuerede, at der ikke af hidtidig praksis kunne udledes, at denne ville  

 være til hinder for at tilsidesætte skattearrangementer ud fra en  

 realitetsbetragtning.
Højesteret fandt således, at det ikke i  

 den konkrete sag var godtgjort, at der forelå en praksis for at  

 godkende leasingarrangementet. - Sammenfattende var det advokatens  

 opfattelse, at Højesterets dom af 6. april 2000 ikke kunne  

 medføre tilsidesættelse af nærværende  

 leasingarrangementer.
 Advokaten havde herefter foretaget en gennemgang af  

 Kammeradvokatens sammenfattende processkrift af 3. maj 2000. De 9 momenter,  

 som ifølge Kammeradvokaten talte for, at leasingarrangementerne ikke  

 kunne medføre afskrivningsret var gennemgået og modbevist af  

 selskabets advokat.
For en god ordens skyld havde selskabets advokat redegjort  

 for de skattemæssige konsekvenser af, at leasingarrangementerne blev  

 tilsidesat.
Det var advokatens opfattelse, at kontorindstillingerne - om  

 beskatning af leasingindtægter og fradrag for renteudgifter - ikke var  

 korrekte, idet kontorindstillingerne byggede på et andet grundlag,  

 nemlig spørgsmålet om erhvervsmæssig virksomhed.  

 Opretholdtes kontorindstillingernes konsekvens af tilsidesættelse af  

 leasingarrangementerne var der ifølge advokaten tale om en  

 pønalbeskatning af "penge som aldrig var modtaget".
Kammeradvokaten havde på vegne af Told- og  

 Skattestyrelsen gjort gældende, at C A/S og H A/S ikke var reelle ejere  

 af leasingudstyret, hvorfor afskrivning måtte nægtes.
Det var  

 kammeradvokatens opfattelse, at der i henhold til statsskattelovens § 4  

 skulle ske beskatning af leasingindtægterne, og at der i henhold til  

 statsskattelovens § 6 var fradrag for renteudgifterne.
Kammeradvokaten havde herefter foretaget en detaljeret  

 gennemgang af Højesterets dom af 6. april 2000, TfS 2000.374. Det var  

 gjort gældende, at det ved Højesterets dom af 6. april 2000 var  

 slået fast, at der skulle foretages en konkret  

 realitetsbedømmelse af et skatteleasingarrangement ganske som de her  

 foreliggende arrangementer, herunder af om der forelå en reel  

 ejendomsret til aktiverne i skattemæssig henseende.
Det var  

 kammeradvokatens opfattelse, at vilkårene i nærværende  

 arrangementer med P A/S på alle relevante punkter nøje svarede  

 til og var parallelle med de vilkår, som fandtes i leasingarrangementet  

 i højesteretssagen.
 Der var i kammeradvokatens processkrift anført 9  

 forhold, der talte for, at nærværende sags  leasingarrangementer  

 ikke kunne medføre afskrivningsret:
 1.
 Ingen hensigt om sædvanlig finansiel  

 leasingvirksomhed.
 2.
 Afskåret fra enhver gevinstmulighed.
 3.
 Evt. tab skulle bæres af P A/S.
 4.
 Ingen ejerrådighed.
 5.
 Forpligtelse til at anvise en køber ved  

 arrangementernes ophør.
 6.
 Typen af sikkerhed for selskabernes opfyldelse af deres  

 forpligtelser.
 7.
 Uigenkaldelig køberet og uigenkaldelig  

 forkøbsret.
 8.
 Selskaberne skulle ikke foretage indbetalinger til afdrag  

 og forrentning af lånene, idet leasingydelserne var identiske med  

 låneydelserne med samme forfaldstider.
 9.
 Alle risici og omkostninger påhvilede P A/S.
Landsskatteretten bemærkede, at Højesteret  

 ved dom af 6. april 2000, TfS 2000.374, foretog en konkret  

 realitetsbedømmelse af det pågældende leasingarrangement,  

 herunder af om der var erhvervet reel ejendomsret til omhandlede  

 leasingaktiver, som var en forudsætning for afskrivningsretten.
Det var  

 Højesterets opfattelse, at afskrivningsretten alene blev overladt  

 midlertidigt til skatteyderen, således at der ikke var tale om en reel  

 ejendomsret til leasingaktiverne.Denne realitetsbedømmelse  

 førte til, at Højesteret tilsidesatte leasingarrangementet i  

 skattemæssig henseende, hvorved skatteyderen blev nægtet adgang  

 til afskrivningsret vedrørende leasingaktiverne.
Landsskatteretten fandt herefter ved bedømmelsen af  

 nærværende leasingarrangement med P A/S, at den af  

 Højesteret foretagne realitetsprøvelse måtte anvendes  

 også ved fastlæggelse af afskrivningsret i nærværende  

 sag.
Det klagende selskab havde i henhold til det foreliggende  

 kontraktmateriale m.m. alene erhvervet en formel og ikke en reel ejendomsret  

 til leasingaktiverne, således at afskrivningsretten alene blev overladt  

 midlertidigt til selskabet.
Der var herved særlig henset til det af  

 kammeradvokaten anførte, hvorefter selskabet ikke påtog sig  

 normale ejerbeføjelser- og forpligtelser.
Retten fandt endvidere, at det ikke var godtgjort, at der  

 havde foreligget en fast administrativ  praksis for at godkende  

 leasingvirksomheder som den her omhandlede.
Retten henviste i denne  

 forbindelse til nævnte Højesterets dom hvori udtaltes, at  

 adgangen til ud fra en konkret realialitetsbedømmelse at frakende en  

 formel overdragelse skattemæssig betydning havde været forudsat  

 af lovgivningsmagten og skattemyndighederne, jf.
Folketingstidende 1983-84,  

 sp.2368, og cirkulære nr. 38 af 2. april 1984 om ændring af  

 afskrivningsloven, pkt. 1, afsnit 3. Højesteret udtalte videre, at den  

 omstændighed, at andre skatteydere som følge af  

 skattemyndighedernes manglende indgriben med urette måtte have  

 opnået fradrag under omstændigheder som i denne sag, ikke ud fra  

 en lighedsgrundsætning kunne begrunde fradrag.
Landsskatteretten fandt herefter, at leasingarrangementet  

 måtte tilsidesættes i skattemæssig henseende.
Retten fandt  

 under de foreliggende omstændigheder ikke anledning til i øvrigt  

 at ændre de påklagede skatteansættelser.
Selskabets  

 skatteansættelser for skatteårene 1993/94 og 1994/95 blev  

 stadfæstet på disse punkter.
