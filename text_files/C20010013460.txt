Vejledning om behandling af ansøgninger  

 om optagelse på  

 folketingsvalglisten af personer, der har valgret uanset ophold i  

 udlandet (Til alle kommunalbestyrelser og Valgretsnævnet) Indledning Indenrigsministeriet har ved bekendtgørelse nr. 306 af 3. maj 2001  

 om optagelse på folketingsvalglisten af personer, der har valgret  

 uanset ophold i udlandet, fastsat nye regler om indgivelse og behandling af  

 ansøgninger om optagelse på folketingsvalglisten af  

 vælgere, der er omfattet af folketingsvalglovens § 2. Den nye  

 bekendtgørelse, der er trådt i kraft den 15. maj 2001,  

 ophæver den hidtidige bekendtgørelse på dette område  

 (bekendtgørelse nr. 813 af 19. november 1998 om optagelse på  

 folketingsvalglisten af personer, der har valgret uanset ophold i  

 udlandet).
Bekendtgørelsen vedrører som hidtil alene de situationer,  

 hvor personer, der efter folketingsvalglovens § 2 har valgret uanset  

 ophold i udlandet, efter ansøgning og afgørelse herom skal  

 optages på folketingsvalglisten.
Bekendtgørelsen vedrører  

 ikke de situationer, hvor personer, der er tilmeldt folkeregistret i Danmark,  

 automatisk via CPR optages på folketingsvalglisten.
Den nye bekendtgørelse er udstedt som følge af de  

 ændringer af folketingsvalgloven, der er gennemført ved lov nr.  

 215 af 28. marts 2001, som er trådt i kraft den 1. april 2001.  

 Ændringsloven indeholder bl.a. en række ændringer af  

 reglerne i lovens § 16 om optagelse på folketingsvalglisten af  

 vælgere, der er omfattet af lovens § 2, stk. 1, eller lovens  

 § 2, stk. 3, jf. stk. 1, dvs. statsansatte beordret til  

 tjeneste uden for riget og under visse betingelser de med disse personer  

 samlevende ægtefæller, registrerede partnere eller samlevere.
Ved  

 ændringsloven er endvidere fristen for tilflytteres optagelse på  

 folketingsvalglisten afkortet fra 18 dage før valgdagen til 15 dage  

 før valgdagen.
Denne afkortelse har også betydning for optagelse  

 på folketingsvalglisten efter ansøgning af vælgere  

 omfattet af lovens § 2.
 Der er ikke ved denne lovændring sket en ændring af lovens  

 § 2. Indholdet af denne bestemmelse er optrykt som bilag  

 11) til denne vejledning.
 Som følge af de nævnte lovændringer er den hidtidige  

 bekendtgørelse ved den nye bekendtgørelse ændret på  

 følgende punkter:
Det er præciseret, at bekendtgørelsen kun finder  

 anvendelse på vælgere, der er omfattet af folketingsvalglovens  

 § 2, og som i forbindelse med opholdet i udlandet er registreret i CPR  

 som udrejst (bekendtgørelsens § 1, stk. 1).  

 Præciseringen vedrører de statsansatte m.v., der efter den 1.  

 juli 2000 beordres til tjeneste uden for riget, og som efter de nye regler i  

 CPR-loven ikke skal registreres i CPR som udrejst.
Denne persongruppe optages  

 automatisk på folketingsvalglisten og ikke efter ansøgning og  

 afgørelse herom efter bekendtgørelsens regler.
 Det er præciseret, at statsansatte m.v., der umiddelbart inden  

 udsendelsen til tjeneste uden for riget var tilmeldt folkeregistret i en  

 kommune på Færøerne eller i Grønland, skal optages  

 på folketingsvalglisten i den kommune i Danmark, hvor de sidst har  

 været tilmeldt folkeregistret, efter bekendtgørelsens regler  

 herom (bekendtgørelsens § 1, stk. 2 og 3).
 Afgørelse om optagelse på folketingsvalglisten skal  

 være truffet senest 15.-dagen - mod hidtil 18.-dagen - før  

 valgdagen (bekendtgørelsens § 1, stk. 4).
Afgørelse om optagelse på folketingsvalglisten efter  

 bekendtgørelsens regler af ansøgere, der har haft ophold i  

 udlandet i mere end 4 år, skal i ethvert tilfælde træffes  

 af Valgretsnævnet (bekendtgørelsens § 10, stk. 1, jf.  

 § 9, stk. 1, nr. 5). Det gælder i modsætning til hidtil  

 ikke blot for ansøgere, der søger om optagelse i medfør  

 af lovens § 2, stk. 2, eller § 2, stk. 3, jf.  

 stk. 2, men også for ansøgere, der søger om  

 optagelse i medfør af lovens § 2, stk. 1, eller § 2,  

 stk. 3, jf. stk. 1, dvs. for statsansatte m.v. beordret til  

 tjeneste uden for riget.
Hidtil har afgørelser om optagelse på  

 folketingsvalglisten af statsansatte m.v. beordret til tjeneste uden for  

 riget kun skullet træffes af Valgretsnævnet i tilfælde,  

 hvor der var tvivl om, hvorvidt betingelserne for optagelse var opfyldt.
Afgørelse om optagelse på folketingsvalglisten efter  

 bekendtgørelsens regler gælder i ethvert tilfælde i 2  

 år fra afgørelsens dato (bekendtgørelsens § 14,  

 stk. 1). Det gælder i modsætning til hidtil ikke blot for  

 ansøgere, der optages i medfør af lovens § 2, stk. 2,  

 eller § 2, stk. 3, jf. stk. 2, men også for  

 ansøgere, der optages i medfør af lovens § 2, stk. 1,  

 eller § 2, stk. 3, jf. stk. 1, dvs. for statsansatte m.v.  

 beordret til tjeneste uden for riget.
Hidtil har afgørelser om  

 optagelse på folketingsvalglisten af statsansatte m.v. beordret til  

 tjeneste uden for riget været gældende, indtil den beordrede  

 tjeneste i udlandet ophører.
Denne ændring har virkning for  

 afgørelser om optagelse på folketingsvalglisten, der  

 træffes fra og med den 1. april 2001 (bekendtgørelsen § 15,  

 stk. 2).
 Endvidere er det præciseret i bekendtgørelsen i  

 overensstemmelse med overgangsbestemmelsen i ændringsloven, at  

 vælgere, der er omfattet af lovens § 2, stk. 1, eller  

 § 2, stk. 3, jf. stk. 1, dvs. statsansatte m.v. beordret til  

 tjeneste uden for riget, og som inden den 1. april 2001 efter  

 ansøgning er optaget på folketingsvalglisten, forbliver optaget  

 på folketingsvalglisten efter de hidtil gældende regler  

 (bekendtgørelsens § 15, stk. 4).
 Som led i den administrative gennemførelse af lovændringerne  

 er reglerne om optagelse på folketingsvalglisten efter ansøgning  

 af statsansatte m.v. beordret til tjeneste uden for riget endvidere blevet  

 teknisk forenklet på en række punkter:
De særlige regler i den hidtidige bekendtgørelse om  

 ansøgninger fra statsansatte m.v. beordret til tjeneste uden for riget  

 er blevet ophævet.
Der stilles således ikke længere krav  

 om, at ansøgningen skal være påført en attestation  

 fra vedkommende statslige styrelse om, at vedkommende henholdsvis  

 vedkommendes ægtefælle, registrerede partner eller samlever er  

 ansat i den danske stat og beordret til tjeneste uden for riget.
Som  

 følge heraf er det ikke længere nødvendigt, at  

 ansøgninger om optagelse på folketingsvalglisten fra disse  

 ansøgere indgives på et ansøgningsskema forskelligt fra  

 det, der skal benyttes af ansøgere, der søger om optagelse i  

 medfør af lovens § 2, stk. 2, eller § 2, stk. 3,  

 jf. stk. 2. Der vil endvidere til alle ansøgere, der optages  

 på folketingsvalglisten, kunne benyttes samme standardbrev om optagelse  

 på folketingsvalglisten, mens der efter de hidtil gældende regler  

 har skullet benyttes tre forskellige standardbreve.
For de (meget få) statsansattes m.v. vedkommende, der fortsat  

 er optaget på folketingsvalglisten i kraft af, at de inden den 1. juli  

 1988 havde indgivet ansøgning herom, og som efter  

 overgangsbestemmelsen i lovens § 129, stk. 1, blev optaget på  

 folketingsvalglisten i Københavns Kommune efter de indtil 1. juli 1988  

 gældende regler, er adgangen til efter ansøgning at blive  

 optaget på folketingsvalglisten i den kommune, hvor de sidst har  

 været tilmeldt folkeregistret, ophævet.
En sådan  

 særbestemmelse skønnes nu   13 år efter  

 overgangsbestemmelsens indførelse   ikke længere  

 nødvendig.
 Som det fremgår af foranstående, indebærer den nye  

 bekendtgørelse, at ansøgninger om optagelse på  

 folketingsvalglisten af ansøgere, der søger om optagelse i  

 medfør af lovens § 2, stk. 1, eller § 2, stk. 3,  

 jf. stk.1, dvs. statsansatte m.v. beordret til tjeneste uden for riget, skal  

 behandles efter samme regler som ansøgninger fra ansøgere, der  

 søger om optagelse i medfør af lovens § 2, stk. 2,  

 eller § 2, stk. 3, jf. stk. 2, idet disse regler  

 videreføres uændret.
 Baggrunden for, at de hidtidige særlige regler om optagelse på  

 folketingsvalglisten efter ansøgning af statsansatte m.v. beordret til  

 tjeneste uden for riget er ophævet, er, at der for fremtiden kun vil  

 være ganske få statsansatte m.v. beordret til tjeneste uden for  

 riget, der skal indgive ansøgning for at blive optaget på  

 folketingsvalglisten, jf. nærmere nedenfor i afsnit 1. Det er derfor  

 fundet uhensigtsmæssigt at opretholde et særligt regelsæt  

 for denne vælgergruppe.
 Den nye bekendtgørelse om optagelse på folketingsvalglisten  

 af personer, der har valgret uanset ophold i udlandet, er optrykt som  

bilag 22) til denne vejledning.
Formålet med denne vejledning er at give kommunalbestyrelserne  

 (folkeregistrene) en praktisk vejledning dels om sagsbehandlingen i  

 forbindelse med ansøgninger om optagelse på folketingsvalglisten  

 af personer, der har valgret uanset ophold i udlandet, dels om de formelle  

 kriterier for, at kommunalbestyrelserne (folkeregistrene) kan  

 imødekomme sådanne ansøgninger henholdsvis skal  

 videresende disse til Valgretsnævnet, der herefter træffer  

 afgørelse.
Vejledningen er opbygget som bemærkninger til  

 kapitler og paragraffer i bekendtgørelsen.
 Vejledningen træder i stedet for den hidtidige vejledning på  

 dette område (vejledning nr. 201 af 8. december 1998).
 Vejledningen indeholder ikke en gennemgang af, hvilke betingelser der skal  

 være opfyldt for, at personer, der har ophold i udlandet, har valgret  

 efter lovens § 2. Herom henvises til Valgretsnævnets beretninger.  

 Valgretsnævnets seneste beretning, beretningen for 1993-1999, blev den  

 19. oktober 2000 sendt til alle kommunalbestyrelser og folkeregistre.  

 Beretningen kan i øvrigt fås ved henvendelse til  

 Valgretsnævnet på Indenrigsministeriets adresse og  

 telefonnummer.
1. Optagelse på folketingsvalglisten efter  

 ansøgning (Bekendtgørelsens kapitel 1, § 1) 1.1. Vælgere omfattet af  

 bekendtgørelsen (Bekendtgørelsens § 1, stk. 1 og 2) Bestemmelsen om, at bekendtgørelsen kun finder anvendelse på  

 vælgere, der er omfattet af folketingsvalglovens § 2, og som i  

 forbindelse med opholdet i udlandet er registreret i CPR som udrejst, skal  

 ses i sammenhæng med reglerne i § 24, stk. 5 og 6, i  

 CPR-loven (lov nr. 426 af 31. maj 2000 om Det Centrale Personregister), der  

 er trådt i kraft den 1. juli 2000. Efter disse regler skal  

 statsansatte, der er beordret til tjeneste uden for riget, samt disse  

 personers samlevende ægtefæller, registrerede partnere eller  

 samlevere aldrig registreres som udrejst uanset varigheden af opholdet i  

 udlandet, og uanset at de ikke har bevaret bolig i Danmark.
For så vidt  

 angår samlevere er det dog en betingelse, at de to samlevende opfylder  

 betingelserne for at indgå ægteskab eller registreret partnerskab  

 med hinanden og havde etableret fælles bopæl inden udrejsen.
De  

 personer, der er omfattet af CPR-lovens § 24, stk. 5 og 6, svarer  

 således til de persongrupper, der er omfattet af folketingsvalglovens  

 § 2, stk. 1, og § 2, stk. 3, jf. stk. 1.
 Vælgere, der tilhører de nævnte persongrupper, og som  

 efter den 1. juli 2000, hvor CPR-loven trådte i kraft, har taget ophold  

 i udlandet i forbindelse med den beordrede tjeneste, vil derfor fortsat  

 være registreret som bosiddende i Danmark og vil derfor opfylde  

 betingelserne for at blive automatisk optaget på folketingsvalglisten,  

 jf. folketingsvalglovens § 15, § 18, stk. 2, og § 19.
De statsansatte m.v. beordret til tjeneste uden for riget, der før  

 den 1. juli 2000 har taget ophold i udlandet i forbindelse med den beordrede  

 tjeneste, er derimod registreret i CPR som udrejst i henhold til de  

 før den 1. juli 2000 gældende regler om folkeregistrering.
Disse  

 statsansatte m.v. vil derfor   hvis de efter ansøgning optages  

 på folketingsvalglisten efter bekendtgørelsens  

 ikrafttræden den 15. maj 2001   være omfattet af  

 bekendtgørelsens regler.
De statsansatte m.v. beordret til tjeneste uden for riget, der før  

 den 1. juli 2000 er registreret i CPR som udrejst, vil imidlertid i  

 almindelighed i forbindelse med opholdet i udlandet være optaget  

 på folketingsvalglisten efter ansøgning herom.
De  

 pågældende statsansatte m.v. vil i overensstemmelse med de hidtil  

 gældende regler forblive optaget på folketingsvalglisten,  

 så længe tjenesten i udlandet varer.
Tilsvarende gælder,  

 hvis de pågældende statsansatte m.v. efter at have taget ophold i  

 udlandet, men inden den 1. april 2001 efter ansøgning er optaget  

 på folketingsvalglisten.
Det følger dels af § 14,  

 stk. 1, i den hidtidige bekendtgørelse nr. 813 af 19. november  

 1998 om optagelse på folketingsvalglisten af personer, der har valgret  

 uanset ophold i udlandet, dels af overgangsbestemmelsen i den gældende  

 bekendtgørelsens § 15, stk. 4, hvori er fastsat, at  

 vælgere, der er omfattet af lovens § 2, stk. 1, eller  

 § 2, stk. 3, jf. stk. 1, og som inden den 1. april 2001 efter  

 ansøgning er optaget på folketingsvalglisten, forbliver optaget  

 på folketingsvalglisten efter de hidtil gældende regler.
Hvis statsansatte m.v., der før den 1. juli 2000 er registreret i  

 CPR som udrejst, efter ansøgning er optaget på  

 folketingsvalglisten fra og med den 1. april 2001, men inden  

 bekendtgørelsens ikrafttræden, gælder afgørelsen om  

 optagelse på folketingsvalglisten alene i 2 år fra  

 afgørelsens dato.
Det følger af den gældende  

 bekendtgørelses § 14, stk. 1, sammenholdt med § 15,  

 stk. 2, hvorefter § 14, stk. 1, har virkning for  

 afgørelser om optagelse på folketingsvalglisten, der  

 træffes fra og med den 1. april 2001.
Der vil også kunne forekomme andre tilfælde, hvor statsansatte  

 m.v. beordret til tjeneste uden for riget, er omfattet af  

 bekendtgørelsen.
Som eksempel herpå kan nævnes en  

 ægtefælle til en statsansat i tilfælde, hvor  

 ægteskabet indgås under tjenesten i udlandet, og  

 ægtefællen ved ægteskabets indgåelse var bosat i  

 udlandet og i forbindelse hermed registreret i CPR som udrejst i  

 overensstemmelse med de almindelige regler herom.
Herudover er statsansatte m.v. beordret til tjeneste uden for riget  

 omfattet af bekendtgørelsen, såfremt de umiddelbart inden  

 udsendelsen til tjeneste uden for riget var tilmeldt et folkeregister  

 på Færøerne eller i Grønland, herunder  

 folkeregistret for områder i Grønland uden for den kommunale  

 inddeling.
Det gælder, uanset om tilmeldingen er sket i forbindelse med  

 udsendelse til tjeneste på Færøerne eller i  

 Grønland eller af anden årsag.
I praksis omfatter denne vælgergruppe personel m.v. inden for  

 forsvaret, der i umiddelbar forlængelse af en beordret tjeneste  

 (udstationering) i disse rigsdele beordres til tjeneste uden for riget.
Dette  

 sker dog kun i sjældne tilfælde, hvorfor denne vælgergruppe  

 vil være yderst beskeden.
 Det er en forudsætning, at de ovenfor nævnte statsansatte m.v.  

 efter ansøgning optages på folketingsvalglisten efter  

 bekendtgørelsens ikrafttræden den 15. maj 2001. Er de  

 nævnte statsansatte m.v. optaget på folketingsvalglisten inden  

 den 1. april 2001, forbliver de optaget efter de hidtil gældende  

 regler, og er de optaget på folketingsvalglisten fra og med den 1.  

 april 2001, men inden den 15. maj 2001, gælder afgørelsen om  

 optagelse på folketingsvalglisten i 2 år fra afgørelsens  

 dato, jf. ovenfor.
 Bestemmelsen om, at bekendtgørelsen kun finder anvendelse på  

 vælgere, der er omfattet af lovens § 2, og som i forbindelse med  

 opholdet i udlandet er registreret i CPR som udrejst, indebærer  

 således, at det i praksis i alt væsentligt alene vil være  

 vælgere, der er omfattet af lovens § 2, stk. 2, eller  

 § 2, stk. 3, jf. stk. 2, der vil være omfattet af  

 bekendtgørelsen, idet disse vælgere i forbindelse med ophold i  

 udlandet skal registreres som udrejst i CPR i overensstemmelse med de  

 almindelige regler herom i CPR-lovens § 24, stk. 1 og 2.
1.2. Optagelse på folketingsvalglisten efter  

 ansøgning og fristen herfor (Bekendtgørelsens § 1, stk. 3 og 4) For vælgere omfattet af bekendtgørelsen gælder som  

 hidtil, at de pågældende optages på folketingsvalglisten i  

 den kommune i Danmark, hvor de sidst har været tilmeldt folkeregistret,  

 og at det er en betingelse herfor, at vælgeren har indgivet  

 ansøgning herom efter reglerne i bekendtgørelsen, samt at  

 afgørelse om optagelse på folketingsvalglisten er truffet senest  

 på dagen for udløbet af fristen for tilflytteres optagelse  

 på folketingsvalglisten, hvilken frist nu er 15.-dagen før  

 valgdagen mod tidligere 18.-dagen før valgdagen.
 I forbindelse med de enkelte folketingsvalg, folkeafstemninger og valg til  

 Europa-Parlamentet giver Indenrigsministeriet kommunalbestyrelserne  

 særskilt vejledning om, hvilke foranstaltninger der skal træffes  

 for at sikre, at indkomne ansøgninger så vidt muligt kan blive  

 behandlet senest 15.-dagen før valgdagen.
 I øvrigt forudsættes, at ansøgninger om optagelse  

 på folketingsvalglisten behandles løbende, jf. nærmere  

 nedenfor i afsnit 3.
2. Ansøgning om optagelse på  

 folketingsvalglisten (Bekendtgørelsens kapitel 2, §§ 2 og 3) 2.1. Oplysninger i ansøgningen (Bekendtgørelsens § 2) De oplysninger, der efter den gældende bekendtgørelse skal  

 gives i ansøgningen, svarer til de hidtil krævede.
For de  

 (få) statsansatte beordret til tjeneste uden for riget, der fortsat kun  

 optages på folketingsvalglisten efter ansøgning herom, stilles  

 der dog ikke længere krav om, at ansøgningen skal være  

 påført en attest fra vedkommende statslige styrelse om, at  

 vedkommende er ansat i den danske stat og beordret til tjeneste uden for  

 riget.
Det er tilstrækkeligt, at vedkommende i ansøgningen har  

 givet oplysning herom.
Er oplysningerne herom mangelfulde, eller er der af  

 andre grunde anledning til tvivl om, hvorvidt ansøgeren  

 tilhører den nævnte persongruppe, skal kommunalbestyrelsen  

 videresende ansøgningen til Valgretsnævnet, der foretager den  

 nødvendige sagsoplysning (bekendtgørelsens § 10,  

 stk. 1, jf. § 9, stk. 1, nr. 4).
 Tilsvarende stilles der heller ikke mere krav om, at ansøgninger  

 fra ægtefæller, registrerede partnere, eller samlevere til  

 statsansatte beordret til tjeneste uden for riget, der søger om  

 optagelse i medfør af lovens § 2, stk. 3, jf. stk. 1,  

 skal være påført en attest fra vedkommende statslige  

 styrelse om, at ansøgerens ægtefælle, registrerede partner  

 eller samlever er ansat i den danske stat og beordret til tjeneste uden for  

 riget.
 Som hidtil skal en ansøgning fra en biperson, dvs. en  

 ansøgning i medfør af lovens § 2, stk. 3, fra en  

 ægtefælle, registreret partner eller samlever til en person, der  

 er omfattet af lovens § 2, stk. 1 eller 2, i alle tilfælde  

 indeholde oplysninger om hovedpersonen, dvs. den person, der er omfattet af  

 lovens § 2, stk. 1 eller 2.
2.2. Ansøgningsskema (Bekendtgørelsens § 3, stk. 1-2) Ansøgning skal som hidtil indgives på et  

 ansøgningsskema, der er godkendt af Indenrigsministeriet.
Hidtil har  

 været fremstillet to forskellige skemaer, et til brug for statsansatte  

 beordret til tjeneste uden for riget og disses ægtefæller,  

 registrerede partnere og samlevere (blåt skema), og et til brug for  

 personer, der søger om optagelse under midlertidigt ophold i udlandet  

 i medfør af lovens § 2, stk. 2, eller § 2, stk. 3,  

 jf. stk. 2 (grønt skema). Da reglerne om, hvilke oplysninger der  

 skal indeholdes i en ansøgning, nu er de samme, uanset om der  

 søges om optagelse i medfør af lovens § 2, stk. 1  

 eller § 2, stk. 2, henholdsvis om der søges om optagelse i  

 medfør af lovens § 2, stk. 3, jf. stk. 1 eller  

 § 2, stk. 3, jf. stk. 2, jf. ovenfor, har Indenrigsministeriet  

 ladet fremstille et nyt ansøgningsskema, der kan anvendes af alle  

 ansøgere, der søger om optagelse i henhold til lovens § 2.  

 Skemaet, der er grønt, svarer i alt væsentligt til det hidtidige  

 grønne skema.
Selv om de hidtidige skemaer (blå og grønne skemaer) fortsat  

 vil kunne anvendes, er det dog mest hensigtsmæssigt, at  

 kommunalbestyrelsen snarest muligt rekvirerer det nye skema og derefter  

 kasserer eventuelle restoplag af de grønne skemaer, der hidtil har  

 været benyttet.
Indenrigsministeriet har ligeledes anmodet  

 Udenrigsministeriet og Forsvarsministeriet om at kassere eventuelle  

 beholdninger af blå skemaer.
Ansøgningsskemaet er fortsat udformet således, at det  

 afspejler de oplysninger, som en ansøgning ifølge  

 bekendtgørelsens § 2 skal indeholde.
Ansøgningsskemaet  

 indeholder herudover rubrikker til angivelse af oplysninger, som ikke er  

 obligatoriske ifølge bekendtgørelsens § 2. Der  

 tænkes herved navnlig på rubrikken i skemaets felt 1 til  

 angivelse af »Evt. kontaktadresse«.
Hvis ansøgeren ikke selv har  

 udfyldt denne rubrik, bør den udfyldes af folkeregistret,  

 såfremt den pågældende i forbindelse med udrejsen har  

 oplyst en kontaktadresse til folkeregistret, jf. nærmere nedenfor i  

 afsnit 3.4. om afhjælpning af fejl og mangler i en  

 ansøgning.
Det er ikke noget krav, at der skal benyttes det skema, som  

 Indenrigsministeriet har ladet fremstille.
De kommuner, der måtte  

 ønske dette, kan anvende et elektronisk udskrevet  

 ansøgningsskema på betingelse af, at dette med hensyn til  

 udformning og indhold, herunder vejledningen på bagsiden, er identisk  

 med det skema, som Indenrigsministeriet har ladet fremstille.
Vejledningen  

 på bagsiden kan udskrives på særskilt ark.
Der stilles ikke  

 krav om, at skemaet skal udskrives på grønt papir.
 Ansøgningsskemaet er vist i bilag 3 til vejledningen.  

 Skemaet kan rekvireres hos Lyreco Danmark A/S, Fabriksparken 54-56, Postboks  

 1332, 2600 Glostrup, tlf. 43 45 15 16, fax 43 45 19 99.
 Det er tillige muligt at hente ansøgningsskemaet samt den  

 tilhørende vejledning på Indenrigsministeriets hjemmeside:  

www.inm.dk.
2.3. Udlevering af ansøgningsskema - notering  

 i folkeregistret (Bekendtgørelsens § 3, stk. 3) Ansøgningsskema skal som hidtil udleveres eller sendes til alle  

 vælgere, der anmelder flytning til udlandet.
Ved vælgere  

 forstås i denne sammenhæng personer, der har dansk  

 indfødsret, er fyldt 18 år (eller som vil fylde 18 år  

 inden for nogle måneder), og som ikke er under værgemål med  

 fratagelse af den retlige handleevne, jf. værgemålslovens  

 § 6. Dette indebærer, at også personer, som næppe vil  

 opfylde betingelserne for valgret uanset ophold i udlandet, skal have  

 udleveret - eller i det mindste have tilbud herom - eller tilsendt  

 ansøgningsskema.
Det skal endvidere noteres i folkeregistret, hvem der har fået  

 ansøgningsskema udleveret (eller har fået tilbud herom) eller  

 tilsendt.
Den af Kommunernes Landsforening udarbejdede blanket til anmeldelse  

 af udrejse indeholder en rubrik til en sådan notering.
Formålet  

 med noteringen er at skabe størst mulig sikkerhed for, at  

 udleveringspligten rent faktisk efterleves.
Ved notering vil endvidere  

 foreligge en vis form for dokumentation for, at udlevering er sket, hvilket  

 kan være hensigtsmæssigt ved stillingtagen til eventuelle klager  

 over manglende udlevering eller tilsendelse af ansøgningsskema i  

 forbindelse med udrejsen.
 Hvis en vælger, der ved personlig henvendelse i folkeregistret  

 anmelder fraflytning til udlandet, efter at være blevet vejledt om  

 regler og praksis for optagelse på folketingsvalglisten uanset ophold i  

 udlandet, ikke ønsker at modtage et ansøgningsskema, noteres i  

 folkeregistret, at den pågældende har fået tilbud om  

 udlevering af ansøgningsskema.
 I denne forbindelse bemærkes, at folkeregistrets vejledning om  

 regler og praksis må gives på en sådan måde, at man  

 ikke derved fraråder nogen at indgive ansøgning.
3. Behandling af ansøgningen (Bekendtgørelsens kapitel 3, §§ 4-8) Ansøgninger om optagelse på folketingsvalglisten bør  

 behandles løbende, efterhånden som de modtages, evt. på  

 ugebasis eller lignende, uanset om der skal afholdes valg i en nærmere  

 fremtid.
Ansøgninger, der skal videresendes til Valgretsnævnet  

 eller en anden kommune, skal videresendes snarest muligt, efter at  

 folkeregistret har foretaget den foreskrevne sagsbehandling, jf.  

 nærmere nedenfor.
 Bestemmelserne i bekendtgørelsens §§ 4-8 om behandling af  

 ansøgningen svarer til de tilsvarende bestemmelser i den hidtidige  

 bekendtgørelse, dog med de ændringer, der er en følge af,  

 at ansøgninger om optagelse på folketingsvalglisten af  

 statsansatte m.v. beordret til tjeneste uden for riget ikke mere skal  

 være påført attestation fra vedkommende statslige  

 styrelse.
3.1. Ansøgning ikke indgivet på  

 ansøgningsskema (Bekendtgørelsens § 4) Er ansøgningen ikke indgivet på det foreskrevne  

 ansøgningsskema - enten det nye ansøgningsskema eller et af  

 de hidtidige skemaer (blå eller grønne skemaer), jf. afsnit 2.2.  

 - vil dette normalt bevirke, at kommunalbestyrelsen (folkeregistret) skal  

 tilbagesende ansøgningen bilagt et ansøgningsskema og med  

 besked til ansøgeren om, at der skal benyttes skema ved  

 ansøgning om optagelse på folketingsvalglisten.
Er der tale om en ansøgning om fornyet
optagelse, som indgives i form af et almindeligt brev m.v.  

 underskrevet af ansøgeren, vil der dog normalt kunne ses bort fra  

 manglende benyttelse af ansøgningsskema, idet folkeregistret allerede  

 (mindst) én gang har kontrolleret, at de grundlæggende  

 oplysninger om ansøgerens identitet, udrejsedato m.v. stemmer med  

 oplysningerne i CPR.
Spørgsmålet om, hvorvidt  

 kommunalbestyrelsen (folkeregistret) kan træffe afgørelse om  

 fornyet optagelse på folketingsvalglisten, eller om ansøgningen  

 skal videresendes til Valgretsnævnet, der herefter træffer  

 afgørelse, afgøres efter de almindelige regler herfor, jf.  

 bekendtgørelsens § 9, jf. § 10, herunder om ansøgeren  

 er udrejst for mindre eller mere end 4 år siden.
3.2. Kontrol af oplysningerne i ansøgningen (Bekendtgørelsens § 5) Bekendtgørelsens § 5 indebærer, at folkeregistret ved  

 opslag i CPR skal kontrollere, at de oplysninger om ansøgerens fulde  

 navn, personnummer, udrejsedato og seneste adresse i Danmark, der er  

 anført på ansøgningsskemaet, stemmer med oplysningerne i  

 CPR.
Folkeregistret skal i forbindelse hermed kontrollere, at  

 ansøgeren opfylder de almindelige betingelser for valgret, dvs. at  

 ansøgeren har dansk indfødsret, er fyldt 18 år og ikke er  

 under værgemål med fratagelse af den retlige handleevne, jf.  

 værgemålslovens § 6.
Hvis ansøgeren har søgt om optagelse i medfør af  

 lovens § 2, stk. 3, som ægtefælle, registreret partner  

 eller samlever til en person, der er omfattet af lovens § 2, stk. 1  

 eller 2, (hovedpersonen), skal det endvidere ved opslag i CPR  

 undersøges, om de meddelte oplysninger om hovedpersonens fulde navn,  

 personnummer, udrejsedato og seneste adresse i Danmark stemmer med  

 oplysningerne i CPR.
Folkeregistret skal tillige undersøge, om  

 hovedpersonen opfylder de almindelige betingelser for valgret (dansk  

 indfødsret, fyldt 18 år, ikke under værgemål med  

 fratagelse af den retlige handleevne, jf. værgemålslovens  

 § 6). Herudover skal det ved opslag i CPR undersøges, om de  

 pågældende to personer har indgået ægteskab eller  

 registreret partnerskab med hinanden.
Har de pågældende to  

 personer ikke indgået ægteskab eller registreret partnerskab med  

 hinanden, skal tillige kontrolleres, at de ikke er beslægtet i ret op-  

 og nedstigende linie eller er søskende.
Endvidere kontrolleres, at  

 ingen af de to personer er part i et endnu bestående ægteskab  

 eller registreret partnerskab med 3. person.
 Endelig skal det ved gennemgang af selve ansøgningen kontrolleres,  

 om ansøgningen er dateret og egenhændigt underskrevet af  

 ansøgeren.
3.3. Ansøgeren eller ægtefællen/den  

 registrerede partner/samleveren opfylder ikke valgretsbetingelserne (Bekendtgørelsens § 6, stk. 1, og  

 § 7, stk. 1) Hvis undersøgelsen af ansøgerens data viser, at  

 ansøgeren ikke opfylder de almindelige betingelser for valgret - dansk  

 indfødsret, fyldt 18 år, ikke under værgemål med  

 fratagelse af den retlige handleevne, jf. værgemålslovens  

 § 6 - skal kommunalbestyrelsen (folkeregistret) meddele afslag på  

 ansøgningen under henvisning til, at ansøgeren ikke opfylder  

 den pågældende betingelse for valgret.
Hvis den manglende betingelse for valgret består i, at  

 ansøgeren endnu ikke er fyldt 18 år, bør der dog ikke  

 meddeles afslag på ansøgningen af den grund, såfremt  

 ansøgeren inden for en vis kortere tid (et par måneder) vil  

 være fyldt 18 år.
Hvis den pågældende ansøger  

 i øvrigt opfylder betingelserne for optagelse på  

 folketingsvalglisten uanset ophold i udlandet, kan kommunalbestyrelsen  

 (folkeregistret) derfor sætte sagen i bero, indtil ansøgeren er  

 fyldt 18 år.
Hvis kommunalbestyrelsen (folkeregistret) er i tvivl om,  

 hvorvidt ansøgeren, bortset fra aldersbetingelsen, opfylder  

 betingelserne for valgret uanset ophold i udlandet, skal ansøgningen  

 uden at afvente, at ansøgeren fylder 18 år, videresendes til  

 Valgretsnævnet, der herefter træffer afgørelse.
 Hvis ansøgeren har søgt om optagelse i medfør af  

 lovens § 2, stk. 3, som ægtefælle, registreret partner  

 eller samlever til en person, der er omfattet af lovens § 2, stk. 1  

 eller 2, (hovedpersonen), og det viser sig, at hovedpersonen ikke opfylder de  

 almindelige betingelser for valgret, skal kommunalbestyrelsen derimod ikke af  

 den grund meddele afslag på ansøgningen, men skal videresende  

 ansøgningen til Valgretsnævnet, der herefter behandler  

 sagen.
3.4. Afhjælpning af fejl og mangler  

 vedrørende oplysningerne i ansøgningen om ansøgeren  

 eller ægtefællen/den registrerede partner/samleveren (Bekendtgørelsens § 6, stk. 2, og  

 § 7, stk. 2) Konstateres der fejl eller mangler vedrørende de i  

 ansøgningen meddelte oplysninger om ansøgerens fulde navn,  

 personnummer, udrejsedato og seneste adresse i Danmark, skal disse så  

 vidt muligt afhjælpes derved, at folkeregistret påfører de  

 korrekte henholdsvis manglende oplysninger på ansøgningsskemaet.  

 Det vil endvidere være hensigtsmæssigt, hvis eventuelle fejl  

 eller mangler vedrørende adresse i udlandet samt vedrørende  

 eventuel kontaktadresse ligeledes afhjælpes.
Hvis ansøgeren har søgt om optagelse i medfør af  

 lovens § 2, stk. 3, som ægtefælle, registreret partner  

 eller samlever til en person, der er omfattet af lovens § 2, stk. 1  

 eller 2, (hovedpersonen), afhjælpes fejl eller mangler  

 vedrørende oplysninger om hovedpersonens fulde navn, personnummer,  

 udrejsedato eller seneste adresse i Danmark ligeledes, såfremt  

 hovedpersonens identitet er fastslået.
I tilfælde, hvor  

 hovedperson og biperson samtidig indgiver ansøgning om optagelse  

 på folketingsvalglisten, kan der ses bort fra, at ansøgningen  

 fra bipersonen indeholder mangelfulde oplysninger om hovedpersonen.
I tilfælde, hvor der er tvivl om ansøgerens identitet, skal  

 ansøgningen tilbagesendes til ansøgeren.
Dette gælder  

 selvsagt kun i det omfang, tilbagesendelse er mulig.
Tvivl om  

 ansøgerens identitet vil formentlig kun forekomme helt  

 undtagelsesvist.
Tvivl om en ægtefælles, en registreret partners  

 eller samlevers identitet kan aldrig give anledning til tilbagesendelse, idet  

 ansøgningen i så fald skal videresendes til  

 Valgretsnævnet, der herefter træffer afgørelse.
 Såfremt der er behov for at indhente yderligere oplysninger fra  

 ansøgeren om årsagen til ansøgerens ophold i udlandet  

 m.v., skal sagen - efter at den foreskrevne sagsbehandling er foretaget,  

 jf. afsnit 3.2., 3.4. og 4.2. - videresendes til Valgretsnævnet, der  

 herefter behandler sagen.
3.5. Manglende datering eller underskrift (Bekendtgørelsens § 6, stk. 3 og 4) Manglende datering af en ansøgning skal normalt  

 medføre, at ansøgningen sendes tilbage til ansøgeren med  

 meddelelse om årsagen til tilbagesendelsen.
Der kan dog ses bort fra  

 manglende datering, såfremt ansøgningen er indgivet i  

 forbindelse med ansøgerens fraflytning til udlandet.
Det  

 forudsættes herved, at ansøgningerne stemples med datoen for  

 modtagelse i folkeregistret.
Manglende datering skal heller ikke give  

 anledning til tilbagesendelse i tilfælde, hvor ansøgningen -  

 efter at den foreskrevne sagsbehandling er foretaget, jf. afsnit 3.2., 3.4.  

 og 4.2. - skal videresendes til Valgretsnævnet, der herefter behandler  

 sagen.
Manglende egenhændig underskrift skal normalt medføre,  

 at ansøgningen sendes tilbage til ansøgeren til underskrift.  

 Underskrift i henhold til fuldmagt er ikke tilstrækkelig.
Hvis der er  

 tale om en ansøgning, som skal videresendes til afgørelse i  

 Valgretsnævnet, skal ansøgningen dog ikke tilbagesendes til  

 ansøgeren til underskrift, men - efter at den foreskrevne  

 sagsbehandling er foretaget - videresendes til Valgretsnævnet, der  

 herefter behandler sagen.
 3.6. Ansøgning indgivet til forkert kommune,  

 ansøgeren flyttet til Færøerne eller Grønland  

 m.v.
(Bekendtgørelsens § 8) Hvis ansøgningen er indgivet til en anden kommune i Danmark end  

 den, hvor ansøgeren sidst har været tilmeldt folkeregistret,  

 skal kommunalbestyrelsen (folkeregistret) videresende ansøgningen til  

 den rette kommune.
I disse tilfælde skal den i afsnit 3.1.   3.5.  

 foreskrevne sagsbehandling foretages af den kommune, ansøgningen  

 videresendes til.
 Hvis ansøgeren med rette ikke er frameldt folkeregistret, skal  

 kommunalbestyrelsen (folkeregistret) underrette ansøgeren om, at  

 ansøgeren automatisk vil blive optaget på folketingsvalglisten,  

 så længe vedkommende står tilmeldt folkeregistret i  

 Danmark.
Hvis det fremgår af ansøgningen sammenholdt med oplysningerne  

 i CPR, at ansøgeren er flyttet til Færøerne eller  

 Grønland, skal kommunalbestyrelsen (folkeregistret) underrette  

 ansøgeren om, at ansøgeren automatisk vil blive optaget  

 på folketingsvalglisten til folketingsvalg på  

 Færøerne henholdsvis i Grønland.
Vælgere, der  

 flytter til Færøerne eller Grønland, bliver omfattet af  

 de regler, der gælder for Færøerne henholdsvis  

 Grønland, og de pågældende kan ikke i Danmark deltage i  

 folketingsvalg, folkeafstemninger og valg af danske repræsentanter til  

 Europa-Parlamentet.
Standardbrev til ansøgere, der er flyttet til  

 Færøerne eller Grønland, er optaget som bilag 4  

til vejledningen.
4. Afgørelse om optagelse på  

 folketingsvalglisten (Bekendtgørelsens kapitel 4, §§ 9-10) Bekendtgørelsens § 9 fastsætter betingelserne for, at  

 kommunalbestyrelsen (folkeregistret) kan træffe afgørelse om  

 optagelse på folketingsvalglisten, mens § 10 fastsætter  

 betingelserne for videresendelse af ansøgningen til afgørelse i  

 Valgretsnævnet, samt hvilke oplysninger der skal medfølge ved  

 videresendelsen til nævnet.
4.1. Betingelserne for, at kommunalbestyrelsen kan  

 træffe afgørelse om optagelse på folketingsvalglisten (Bekendtgørelsens § 9) 4.1.1. Ansøgning fra person udrejst for mere end  

 4 år siden m.v.
Ansøgning fra en person, der på tidspunktet for kommunens  

 modtagelse af ansøgningen har opholdt sig mere end
4 år i udlandet, dvs., at det er mere end 4 år  

 siden, at den pågældende sidst har været tilmeldt  

 folkeregistret, skal i alle tilfælde - efter at den foreskrevne  

 sagsbehandling er foretaget, jf. afsnit 3.2., 3.4. og 4.2. - videresendes til  

 Valgretsnævnet til afgørelse.
Dette gælder således  

 også ansøgninger fra statsansatte m.v., der er beordret til  

 tjeneste uden for riget, og som har haft ophold uden for riget i mere end 4  

 år.
 Ansøgninger fra statsansatte m.v. beordret til tjeneste uden for  

 riget, som umiddelbart inden udsendelsen til tjeneste uden for riget var  

 tilmeldt et folkeregister i en kommune på Færøerne eller i  

 Grønland, herunder folkeregistret for områder i Grønland  

 uden for den kommunale inddeling, jf. bekendtgørelsens § 1,  

 stk. 2, skal ligeledes videresendes til Valgretsnævnet,  

 såfremt der er gået mere end 4 år, siden ansøgeren  

 sidst var tilmeldt et folkeregister i Danmark.
 Kravet om videresendelse gælder både for ansøgninger  

 fra hovedpersoner, dvs. personer omfattet af lovens § 2, stk. 1  

 eller 2, og ansøgninger fra bipersoner, dvs. personer omfattet af  

 lovens § 2, stk. 3. I tilfælde, hvor hovedpersonen er udrejst  

 for mere end 4 år siden, skal en ansøgning fra bipersonen  

 ligeledes i alle tilfælde videresendes til Valgretsnævnet til  

 afgørelse, selv om bipersonen er udrejst for mindre end 4 år  

 siden.
4.1.2. Ansøgning fra person udrejst for mindre  

 end 4 år siden 4.1.2.1. Ansøgning fra hovedperson For en ansøger, der er udrejst for mindre end 4 år siden, -  

 og som opfylder de almindelige valgretsbetingelser, jf. afsnit 3.2. - kan  

 kommunalbestyrelsen (folkeregistret) træffe afgørelse om  

 optagelse på folketingsvalglisten, såfremt der ikke er anledning  

 til tvivl om, at ansøgeren er omfattet af en af de persongrupper, der  

 er opregnet i lovens § 2, stk. 1, eller § 2, stk. 2, nr.  

 1-5. Hvis ansøgningsskemaet er afkrydset i en af krydsruderne A-E i  

 felt 2 på ansøgningsskemaet, og der er givet supplerende  

 oplysninger, der understøtter rigtigheden af afkrydsningen, vil der  

 normalt ikke være anledning til tvivl.
Om Valgretsnævnets praksis i henseende til at anse betingelserne i  

 § 2, stk. 2, nr. 1-5, jf. krydsrude A-E i felt 2 på skemaet,  

 for at være opfyldt, henvises til Valgretsnævnets beretning for  

 1985-1992, der er optrykt som bilag til nævnets beretning for  

 1993-1999. Denne beretning blev den 19. oktober 2000 sendt til alle  

 kommunalbestyrelser og folkeregistre.
Beretningen kan i øvrigt  

 fås ved henvendelse til Valgretsnævnet på  

 Indenrigsministeriets adresse og telefonnummer.
 Omvendt vil en ansøgning normalt give anledning til tvivl i  

 nedennævnte tilfælde med den virkning, at ansøgningen skal  

 videresendes til Valgretsnævnet til afgørelse.
 En ansøgning vil normalt altid give anledning til tvivl,  

 såfremt ansøgeren overhovedet ikke har givet oplysninger om  

 årsagen til opholdet i udlandet, dvs. hverken har afkrydset en  

 krydsrude eller har givet supplerende oplysninger.
 En ansøgning vil normalt også give anledning til tvivl,  

 såfremt ansøgeren på ansøgningsskemaet alene har  

 afkrydset en krydsrude og ikke tillige givet de forudsatte supplerende  

 oplysninger til at godtgøre, at afkrydsningen af den  

 pågældende krydsrude er sket med rette.
Endelig vil det normalt altid kunne give anledning til tvivl, om en  

 ansøger er omfattet af sidestillingsbestemmelsen i lovens § 2,  

 stk. 2, nr. 6. Ansøgninger, hvori ansøgeren  

 påberåber sig »Andre årsager«, jf. krydsrude F i felt 2  

 på skemaet, skal derfor normalt altid videresendes til  

 Valgretsnævnet til afgørelse.
Hvis det klart fremgår af de  

 meddelte oplysninger om arten af de »Andre årsager«, at der i  

 virkeligheden er tale om en af de årsager, der er nævnt i lovens  

 § 2, nr. 1-5, jf. krydsrude A-E i felt 2 på skemaet, eller  

 eventuelt, at der er tale om en ansøger omfattet af lovens § 2,  

 stk. 1, kan kommunalbestyrelsen (folkeregistret) dog træffe  

 afgørelse om optagelse, uanset at ansøgeren har  

 påberåbt sig »Andre årsager«.
 Det vil i øvrigt bero på en konkret vurdering, om en  

 ansøgning giver anledning til tvivl.
 Opmærksomheden henledes på, at kommunalbestyrelsen  

 (folkeregistret) ikke i noget tilfælde har beføjelse til at  

 meddele afslag på en ansøgning (bortset fra de  

 tilfælde, hvor afslaget er begrundet i, at ansøgeren ikke  

 opfylder de almindelige valgretsbetingelser - dansk indfødsret, fyldt  

 18 år, ikke under værgemål med fratagelse af den retlige  

 handleevne - jf. nærmere ovenfor i afsnit 3.3.). Selv om  

 kommunalbestyrelsen (folkeregistret) måtte være overbevist om, at  

 ansøgeren ikke opfylder betingelserne, skal ansøgningen  

 alligevel videresendes til Valgretsnævnet til afgørelse.
4.1.2.2. Ansøgning fra biperson, der er  

 ægtefælle eller registreret partner I tilfælde, hvor såvel hovedpersonen som bipersonen er udrejst  

 for mindre end 4 år siden - og hvor såvel hovedpersonen som  

 bipersonen opfylder de almindelige valgretsbetingelser, jf. afsnit 3.2. - kan  

 kommunalbestyrelsen (folkeregistret) træffe afgørelse om  

 optagelse af bipersonen på folketingsvalglisten, såfremt der ikke  

 er anledning til tvivl om, at hovedpersonen er omfattet af en af de  

 persongrupper, der er opregnet i lovens § 2, stk. 1, eller  

 § 2, stk. 2, og bipersonen er omfattet af lovens § 2,  

 stk. 3.
Hvis der ikke er tvivl om, at hovedpersonen er omfattet af en af de  

 persongrupper, der er opregnet i lovens § 2, stk. 1, eller  

 § 2, stk. 2, nr. 1-5 (eller eventuelt nr. 6), jf. ovenfor i afsnit  

 4.1.2.1., vil der normalt heller ikke være tvivl om, at den  

 pågældendes ægtefælle eller registrerede partner  

 (bipersonen) er omfattet, såfremt bipersonen under opholdet i udlandet  

 har oplyst samme adresse som hovedpersonen.
Det forudsættes, at det ved  

 opslag i CPR er bekræftet, at de pågældende to personer har  

 indgået ægteskab eller registreret partnerskab med hinanden.  

 Kommunalbestyrelsen (folkeregistret) kan derfor i bekræftende fald  

 optage den pågældende biperson på folketingsvalglisten.
Der stilles ikke krav om, at hovedpersonen og bipersonen skal være  

 udrejst på samme tidspunkt, og ej heller, at de havde etableret  

 fælles bopæl inden udrejsen.
Det er ikke nogen betingelse for at  

 optage bipersonen på folketingsvalglisten, at hovedpersonen selv har  

 søgt om at blive optaget på folketingsvalglisten.
 Det bemærkes, at således som ansøgningsskemaet er  

 udformet, skal en ansøger, der søger om optagelse som  

 ægtefælle, registreret partner eller samlever til en person, der  

 er omfattet af lovens § 2, stk. 1 eller 2, afkrydse såvel  

 krydsrude G i felt 2, der er beregnet for en biperson, som en af de  

 øvrige krydsruder og angive de krævede supplerende oplysninger,  

 idet der herved angives årsagen til hovedpersonens ophold i udlandet.  

 Såfremt en medfølgende ægtefælle, registreret  

 partner eller samlever tillige selvstændigt opfylder betingelserne for  

 at blive optaget på folketingsvalglisten som hovedperson, skal  

 vedkommende alene afkrydse en krydsrude beregnet for en hovedperson  

 (krydsrude A-F) og ikke krydsruden for biperson (krydsrude G). Hvis et  

 ansøgningsskema er afkrydset i såvel krydsrude G (for biperson)  

 som i en af de øvrige krydsruder, må man derfor   hvis  

 ansøgningsskemaet er korrekt udfyldt - gå ud fra, at krydset i  

 krydsrude A-F vedrører hovedpersonen og ikke ansøgeren  

 (bipersonen) selv.
 Ved det nye ansøgningsskema er teksten til krydsrude G ændret  

 med henblik på at tydeliggøre, at denne krydsrude alene er  

 beregnet til en biperson (medfølgende  

 ægtefælle/registreret partner/samlever), ligesom der er gjort  

 bemærkning herom på vejledningen på bagsiden af  

 ansøgningsskemaet.
4.1.2.3. Ansøgning fra biperson, der er  

 samlever I tilfælde, hvor såvel hovedpersonen som bipersonen er udrejst  

 for mindre end 4 år siden - og hvor såvel hovedpersonen som  

 bipersonen opfylder de almindelige valgretsbetingelser, jf. afsnit 3.2. - kan  

 kommunalbestyrelsen (folkeregistret) træffe afgørelse om  

 optagelse af bipersonen på folketingsvalglisten, såfremt der ikke  

 er anledning til tvivl om, at hovedpersonen er omfattet af en af de  

 persongrupper, der er opregnet i lovens § 2, stk. 1, eller  

 § 2, stk. 2, og bipersonen er omfattet af lovens § 2,  

 stk. 3.
 Den første betingelse for, at en biperson, der er samlever,  

 kan optages på folketingsvalglisten, er - ligesom i tilfælde,  

 hvor bipersonen er ægtefælle eller registreret partner - at der  

 ikke er tvivl om, at hovedpersonen er omfattet af en af de persongrupper, der  

 er opregnet i lovens § 2, stk. 1, eller § 2, stk. 2, nr.  

 1-5, (eller eventuelt nr. 6), jf. ovenfor i afsnit 4.1.2.1. Det er heller  

 ikke i relation til samlevere en betingelse, at hovedpersonen selv har  

 søgt om at blive optaget på folketingsvalglisten.
Den anden betingelse for at optage samleveren på  

 folketingsvalglisten er, at samleveren og hovedpersonen havde etableret  

 fælles bopæl inden udrejsen og under opholdet i udlandet har  

 oplyst samme adresse i udlandet.
Fælles bopæl inden udrejsen  

 anses for etableret, såfremt de pågældende to personer  

 inden udrejsen ifølge oplysningerne i CPR var tilmeldt samme  

 adresse.
Den tredje betingelse for at optage samleveren på  

 folketingsvalglisten er, at det er kontrolleret, at samleveren og  

 hovedpersonen opfylder betingelserne for at indgå ægteskab eller  

 registreret partnerskab med hinanden.
Betingelserne for at indgå  

 ægteskab eller registreret partnerskab indebærer i denne  

 sammenhæng, at parterne ikke må være beslægtet i ret  

 op- og nedstigende linie eller være søskende, samt at ingen af  

 parterne må være part i et endnu bestående ægteskab  

 eller registreret partnerskab med 3. person.
Det bemærkes, jf. den anden betingelse, at det - uanset  

 kravet om fælles bopæl inden udrejsen - ikke er nogen betingelse  

 for at optage en samlever på folketingsvalglisten, at samleveren  

 (bipersonen) og hovedpersonen flytter til udlandet på samme tidspunkt.  

 I de tilfælde, hvor den ene af parterne, typisk hovedpersonen, er  

 udrejst på et tidligere tidspunkt end den anden part (bipersonen), skal  

 kravet om fælles bopæl inden udrejsen være opfyldt ved den  

 første parts udrejse.
Den omstændighed, at den anden part i den  

 mellemliggende periode måtte have været tilmeldt en anden  

 adresse, er ikke i sig selv til hinder for, at kravet om fælles  

 bopæl inden udrejsen kan anses for opfyldt.
Er der forløbet en  

 længere periode mellem de to parters udrejsetidspunkt (mere end 1  

 år), vil der dog normalt være anledning til at videresende  

 ansøgningen til Valgretsnævnet til afgørelse.
4.2. Videresendelse af ansøgninger til  

 Valgretsnævnet (Bekendtgørelsens § 10) I de tilfælde, hvor kommunalbestyrelsen (folkeregistret) ikke kan  

 træffe afgørelse om optagelse på folketingsvalglisten (og  

 dette ikke skyldes, at ansøgeren ikke opfylder de almindelige  

 valgretsbetingelser, jf. afsnit 3.3.), f.eks. fordi en ansøger har  

 været udrejst i mere end 4 år, eller fordi der er tvivl om,  

 hvorvidt ansøgeren er omfattet af en af de persongrupper, der er  

 opregnet i lovens § 2, herunder lovens § 2, stk. 2, eller  

 § 2, stk. 3, skal ansøgningen videresendes til  

 Valgretsnævnet til afgørelse.
I forbindelse med videresendelsen til Valgretsnævnet skal  

 kommunalbestyrelsen (folkeregistret) give oplysning til nævnet om  

 årsagen til videresendelsen, enten ved et (standard)følgebrev  

 eller ved påtegning på bagsiden af ansøgningsskemaet.
I  

 forbindelse med videresendelsen skal der ligeledes gives oplysning om, at  

 folkeregistret har kontrolleret, at ansøgningsskemaet er  

 indholdsmæssigt korrekt udfyldt, dvs. at de meddelte data om  

 ansøgerens og eventuelt tillige ansøgerens  

 ægtefælles, registrerede partners eller samlevers fulde navn,  

 personnummer, udrejsedato og seneste adresse i Danmark svarer til  

 oplysningerne i CPR, og har kontrolleret, at ansøgeren opfylder de  

 almindelige betingelser for valgret, jf. afsnit 3.2.
I forbindelse med videresendelse af ansøgningen skal så vidt  

 muligt gives oplysning om det afstemningssted, hvor ansøgeren i givet  

 fald skal afgive stemme på valgdagen, idet Valgretsnævnet i  

 tilfælde, hvor ansøgningen imødekommes, skal give  

 ansøgeren oplysning herom.
Denne oplysningsforpligtelse kan dog  

 også opfyldes ved, at kommunalbestyrelsen (folkeregistret) giver  

 Valgretsnævnet en generel meddelelse om, at alle udlandsdanskere indtil  

 videre vil blive optaget på folketingsvalglisten for et nærmere  

 angivet afstemningsområde (afstemningssted).
 Om valg af afstemningssted for udlandsdanskere henvises i øvrigt  

 til bemærkningerne nedenfor i afsnit 5.1.
5. Underretning af ansøgeren og indberetning til  

 CPR (Bekendtgørelsens kapitel 5, §§ 11-13) 5.1. Underretning af ansøgeren (Bekendtgørelsens §§ 11 og 12) Kommunalbestyrelsen henholdsvis Valgretsnævnet skal i forbindelse  

 med underretning af en ansøger om, at denne er optaget på  

 folketingsvalglisten, give ansøgeren de samme supplerende oplysninger,  

 uanset om ansøgeren optages i medfør af lovens § 2,  

 stk. 1, § 2, stk. 3, jf. stk. 1, § 2, stk. 2,  

 eller § 2, stk. 3, jf. stk. 2. Det er en konsekvens af, at der  

 nu gælder samme regler om gyldighedsperioden for en afgørelse om  

 optagelse på folketingsvalglisten for alle vælgere omfattet af  

 § 2 (2 år fra afgørelsens dato).
Statsansatte m.v. beordret til tjeneste uden for riget, der efter  

 ansøgning optages på folketingsvalglisten fra og med den 1.  

 april 2001, er således ikke som tidligere omfattet af nogen  

 forpligtelse til i visse tilfælde at underrette Indenrigsministeriet om  

 bortfald af betingelser for valgret uanset ophold i udlandet.
De  

 forpligtelser i denne henseende, der er fastsat i den hidtidige  

 bekendtgørelses § 15, stk. 1, henholdsvis § 15,  

 stk. 2, påhviler derimod fortsat statsansatte m.v. beordret til  

 tjeneste uden for riget, der efter ansøgning er optaget på  

 folketingsvalglisten før den 1. april 2001.
 Foranstående indebærer, at der kan benyttes samme standardbrev  

 ved meddelelser om optagelse på folketingsvalglisten af alle  

 ansøgere, dvs. uanset om ansøgeren er omfattet af lovens  

 § 2, stk. 1, § 2, stk. 3, jf. stk. 1, § 2,  

 stk. 2, eller § 2, stk. 3, jf. stk. 1. Et sådant  

 standardbrev er optaget som bilag 5 til vejledningen.
Vedrørende oplysningen i underretningen om afstemningssted  

 bemærkes, at kommunalbestyrelsen (folkeregistret) er frit stillet med  

 hensyn til at beslutte, om udlandsdanskere skal optages på  

 folketingsvalglisten i det afstemningsområde, hvortil den adresse, som  

 den pågældende senest har været tilmeldt, hører,  

 eller om alle udlandsdanskere skal optages på folketingsvalglisten  

 på ét bestemt afstemningssted i kommunen.
Dette gælder  

 også for udlandsdanskere, der sidst har været tilmeldt  

 folkeregistret i Københavns Kommune.
 Da Københavns Kommune omfatter flere storkredse, og idet en  

 vælger kun kan stemme personligt på en kandidat, der er opstillet  

 i den stor- eller amtskreds, hvor vedkommende er optaget på  

 folketingsvalglisten, skal meddelelser om optagelse på  

 folketingsvalglisten i Københavns Kommune som minimum indeholde  

 oplysning om, i hvilken storkreds vælgeren optages på  

 folketingsvalglisten.
5.2. Afgørelser, der skal indberettes til CPR (Bekendtgørelsens § 13, stk. 1 og 2) Kommunalbestyrelsen (folkeregistret) skal straks indberette  

 afgørelser om optagelse på folketingsvalglisten af  

 ansøgere omfattet af § 2. Det skal kommunalbestyrelsen  

 (folkeregistret) også sørge for i de tilfælde, hvor  

 Valgretsnævnet har truffet afgørelse om optagelse på  

 folketingsvalglisten og har underrettet kommunalbestyrelsen (folkeregistret)  

 om afgørelsen.
Indberetningspligten gælder dog ikke  

 afgørelser om optagelse af ansøgere, der er omfattet af lovens  

 § 2, stk. 1, eller § 2, stk. 3, jf. stk. 1, og som  

 umiddelbart inden udsendelsen til tjeneste uden for riget var tilmeldt  

 folkeregistret i en kommune i Grønland, herunder folkeregistret for  

 områder i Grønland uden for den kommunale inddeling, jf.  

 nærmere nedenfor i afsnit 5.3.
Som indberetningsbilag anvendes ansøgningsskemaet, idet feltet  

 »Valgretsdato« udfyldes med datoen for kommunalbestyrelsens henholdsvis  

 Valgretsnævnets afgørelse om optagelse af ansøgeren  

 på folketingsvalglisten.
Denne dato vil normalt, i hvert fald for  

 så vidt angår afgørelser truffet af Valgretsnævnet,  

 være datoen på det brev, hvormed ansøgeren er underrettet  

 om, at ansøgningen er imødekommet.
Det bemærkes, at datoen for afgørelsen også skal  

 indberettes som valgretsdato for afgørelser om optagelse på  

 folketingsvalglisten af statsansatte m.v. beordret til tjeneste uden for  

 riget.
Det gælder, uanset om ansøgningen måtte være  

 indgivet på et blåt skema, hvor den fiktive dato 99999999 er  

 påtrykt som valgretsdato.
 Afgørelse om optagelse på folketingsvalglisten uanset ophold  

 i udlandet, vil normalt først blive truffet, efter at ansøgeren  

 er udrejst, og dette er registreret i CPR, idet der normalt ikke er behov for  

 at træffe sådanne afgørelser, før udrejsen er  

 registreret i CPR, og den pågældende derfor i givet fald ikke vil  

 blive optaget automatisk på folketingsvalglisten.
 Bl.a. på denne baggrund og i øvrigt af kontrolmæssige  

 grunde er CPR indrettet således, at der som en ansøgers  

 valgretsdato ikke kan anvendes en dato, der ligger før  

 ansøgerens registrerede udrejsedato i CPR.
 I særlige situationer kan det imidlertid være  

 nødvendigt at træffe afgørelse om optagelse på  

 folketingsvalglisten, før ansøgeren er udrejst, for at  

 ansøgeren kan optages på folketingsvalglisten til et aktuelt  

 valg.
Det drejer sig om situationer, hvor ansøgerens udrejsedato ligger i  

 perioden fra og med 14.-dagen før valgdagen til og med valgdagen.
For  

 at en sådan ansøger kan optages på folketingsvalglisten  

 (eller forblive optaget på den maskinelt udskrevne valgliste), skal  

 afgørelse om optagelse være truffet senest 15.-dagen før  

 valgdagen.
Datoen for afgørelsen kan i sådanne tilfælde  

 ikke indberettes som valgretsdato, idet ansøgeren ikke er udrejst  

 på den dag, hvor afgørelsen træffes.
I stedet skal som  

 valgretsdato indberettes udrejsedatoen.
 Dette vil imidlertid rent praktisk kunne medføre, at  

 ansøgeren i kraft af afgørelsen vil blive optaget på den  

 maskinelt udskrevne valgliste ved valg, der afholdes inden for en periode  

 på 2 år regnet fra udrejsedatoen, uanset om afgørelsen,  

 der gælder i 2 år fra afgørelsens dato, er ophørt  

 med at have gyldighed nogle dage inden udløbet af 2-årsperioden  

 regnet fra udrejsedatoen.
 I tilfælde, hvor udrejsedatoen er indberettet som valgretsdato og  

 ikke datoen for afgørelsen, bør kommunalbestyrelsen  

 (folkeregistret) derfor sørge for, at den pågældende om  

 nødvendigt manuelt slettes af folketingsvalglisten i tilfælde,  

 hvor den aktuelle valgdag ligger efter udløbet af 2-årsperioden  

 regnet fra afgørelsens dato, men før eller på dagen for  

 udløbet af 2-årsperioden regnet fra udrejsedatoen.
 Behandlingen af en sådan ansøgning bør derfor  

 afsluttes med, at kommunalbestyrelsen (folkeregistret) træffer  

 foranstaltninger til at sikre, at ansøgeren i et sådant  

 tilfælde kan blive slettet manuelt af folketingsvalglisten.
 Dette kan f. eks. rent praktisk sikres derved, at en sag om optagelse  

 på folketingsvalglisten i tilfælde, hvor afgørelsen om  

 optagelse er truffet før den indberettede valgretsdato, holdes i  

 erindring til 2-årsdagen for afgørelsen med henblik på, at  

 kommunalbestyrelsen (folkeregistret) kan undersøge, om der på  

 dette tidspunkt foreligger en situation, hvor den pågældende  

 manuelt skal slettes af folketingsvalglisten, jf. ovenfor.
 Den pågældende skal dog ikke slettes af folketingsvalglisten,  

 såfremt pågældende inden udløbet af  

 2-årsperioden fra afgørelsens dato har indgivet fornyet  

 ansøgning om optagelse på folketingsvalglisten, og perioden  

 derfor forlænges, indtil der er truffet afgørelse, jf.  

 bekendtgørelsens § 14, stk. 2.
 Hvis afgørelse om fornyet optagelse på folketingsvalglisten  

 træffes inden udløbet af 2-årsperioden, afkortes perioden,  

 idet afgørelsen om fornyet optagelse på folketingsvalglisten har  

 gyldighed i 2 år fra afgørelsens dato, jf.  

 bekendtgørelsens § 14, stk. 3.
 Såfremt den pågældende inden udløbet af  

 2-årsperioden regnet fra afgørelsens dato, er flyttet tilbage  

 til Danmark og i forbindelse hermed er tilmeldt folkeregistret og derfor  

 optages på folketingsvalglisten efter de almindelige regler herom, skal  

 den pågældende heller ikke slettes af folketingsvalglisten, jf.  

 bekendtgørelsens § 14, stk. 4.
5.3. Afgørelser, der ikke skal indberettes til  

 CPR (Bekendtgørelsens § 13, stk. 3 og 4) Afgørelser om optagelse på folketingsvalglisten af  

 ansøgere, der er omfattet af lovens § 2, stk. 1, eller  

 § 2, stk. 3, jf. stk. 1, dvs. statsansatte m.v. beordret til  

 tjeneste uden for riget, og som umiddelbart inden udsendelsen til tjeneste  

 uden for riget var tilmeldt folkeregistret i en kommune i Grønland,  

 herunder folkeregistret for områder i Grønland uden for den  

 kommunale inddeling, skal ikke indberettes til CPR.
Begrundelsen herfor er navnlig, at programmet for udtræk af CPR til  

 brug for den maskinelle udskrivning af valglister ikke gør det muligt  

 at indberette valgretsdato til CPR for en person, der inden opholdet i  

 udlandet sidst var tilmeldt et folkeregister i Grønland, med den  

 virkning, at den pågældende optages på den maskinelt  

 udskrevne valgliste i den kommune i Danmark, hvor pågældende  

 sidst har været tilmeldt folkeregistret.
Hertil kommer, at indberetning  

 af valgretsdato for en person, der umiddelbart inden opholdet i udlandet var  

 tilmeldt folkeregistret i en kommune i Grønland, kun kan foretages af  

 den pågældende kommune (eller af Indenrigsministeriets  

 CPR-kontor) og dermed ikke af den kommune i Danmark, hvor den  

 pågældende sidst har været tilmeldt folkeregistret.
Disse  

 forhold er en følge af, at Grønland i folkeregistermæssig  

 henseende betragtes som indland.
 Kommunalbestyrelsen (folkeregistret) skal i stedet sørge for, at  

 den pågældende optages manuelt på valglisten til de  

 folketingsvalg, folkeafstemninger og valg af danske repræsentanter til  

 Europa-Parlamentet, der afholdes inden udløbet af gyldighedsperioden  

 for afgørelsen.
 Behandlingen af en sådan ansøgning skal derfor afsluttes med,  

 at kommunalbestyrelsen (folkeregistret) træffer foranstaltninger til at  

 sikre, at ansøgeren i givet fald optages manuelt på  

 valglisten.
 Dette kan f. eks. rent praktisk sikres derved, at den  

 pågældende sag sættes i erindring, i første omgang  

 til førstkommende folketingsvalg/folkeafstemning/Europa-Parlamentsvalg  

 og derefter eventuelt til næstfølgende  

 folketingsvalg/folkeafstemning/Europa-Parlamentsvalg osv.
Såfremt valgdagen/afstemningsdagen ved førstkommende  

 folketingsvalg/folkeafstemning/Europa-Parlamentsvalg falder før  

 udløbet af 2-årsperioden regnet fra afgørelsens dato,  

 skal den pågældende manuelt optages på  

 folketingsvalglisten, medmindre den pågældende er optaget  

 på den maskinelt udskrevne valgliste som følge af, at  

 vedkommende inden udløbet af 2-årsperioden er flyttet tilbage  

 til Danmark og har tilmeldt sig et dansk folkeregister.
Tilsvarende  

 gælder, såfremt næstfølgende  

 folketingsvalg/folkeafstemning/Europa-Parlamentsvalg falder før  

 udløbet af 2-årsperioden regnet fra afgørelsens dato og  

 så fremdeles.
I disse situationer gælder endvidere, at der kan  

 blive tale om manuel optagelse på folketingsvalglisten, selv om  

 valgdagen falder efter udløbet af 2-årsperioden, nemlig i  

 tilfælde, hvor ansøgeren inden udløbet af  

 2-årsperioden har indgivet fornyet ansøgning om optagelse  

 på folketingsvalglisten, idet perioden i så fald forlænges,  

 indtil der er truffet afgørelse, jf. bekendtgørelsens  

 § 14, stk. 2.
Færøerne betragtes i folkeregistermæssig henseende som  

 udland.
Valgretsdato for en person, der umiddelbart inden opholdet i udlandet  

 (i valgretsmæssig henseende) sidst var tilmeldt et folkeregister i en  

 kommune på Færøerne, kan derfor indberettes til CPR af  

 sidste folkeregisterkommune i Danmark på samme måde og med samme  

 virkning som for personer, der umiddelbart inden opholdet i udlandet var  

 tilmeldt et folkeregister i Danmark.
6. Bortfald af tidligere udsendt vejledning om  

 behandling af ansøgninger om optagelse på folketingsvalglisten  

 af personer, der har valgret uanset ophold i udlandet Indenrigsministeriets vejledning nr. 201 af 19. november 1998 om  

 behandling af ansøgninger om optagelse på folketingsvalglisten  

 af personer, der har valgret uanset ophold i udlandet, er bortfaldet.
Indenrigsministeriet, den 4. juli  

 2001 Karen Jespersen /Anne Birte Pade Bilag 3 Bilag 4 Standardbrev til ansøgere, der er flyttet til  

 Færøerne/Grønland Kommunalbestyrelsen/Folkeregistret har modtaget Deres  

 ansøgning om optagelse på folketingsvalglisten af personer, der  

 opholder sig i udlandet, jf. § 2 i folketingsvalgloven.
 De har i ansøgningen oplyst, at De opholder Dem  

 på Færøerne/ i Grønland.
 I denne anledning skal kommunalbestyrelsen/folkeregistret  

 oplyse følgende:
Reglerne i folketingsvalglovens § 2 omfatter kun  

 danske statsborgere, der tager ophold i udlandet, og som i forbindelse hermed  

 frameldes et dansk folkeregister.
Danske statsborgere, der tager ophold  

 på Færøerne eller i Grønland, og i forbindelse  

 hermed bliver tilmeldt et folkeregister på Færøerne  

 henholdsvis i Grønland, bliver derimod omfattet af de regler, der  

 gælder for Færøerne henholdsvis Grønland.
Danske statsborgere, der er tilmeldt et folkeregister  

 på Færøerne/ i Grønland, er således omfattet  

 af loven om folketingsvalg på Færøerne/ i Grønland  

 og optages på valglisten på Færøerne/ i  

 Grønland.
Ved folketingsvalg vil De derfor kunne afgive stemme til  

 valget på Færøerne / i Grønland.
Med venlig hilsen Bilag 5 Standardbrev om optagelse på folketingsvalglisten af  

 personer,  

 der opholder sig i udlandet Kommunalbestyrelsen/Folkeregistret har i dag på  

 grundlag af Deres ansøgning besluttet, at De optages på  

 folketingsvalglisten.
I 2 år fra i dag - dvs. til og med den xxx - kan De  

 stemme ved folketingsvalg og folkeafstemninger.
De kan endvidere stemme ved  

 valg af danske repræsentanter til Europa-Parlamentet, medmindre De er  

 optaget på valglisten til Europa-Parlamentsvalg i et af de  

 øvrige EU-lande.
De kan ikke stemme ved kommunalvalgene.
 De vil ikke modtage valgkort.
I udlandet kan De fra og med 3 måneder før  

 valgdagen brevstemme på en dansk ambassade eller et dansk konsulat.
Der  

 er ikke fastsat nogen sidste frist for at afgive brevstemme i udlandet.  

 Brevstemmen skal imidlertid være afgivet i så god tid, at den kan  

 være sendt hjem til vedkommende kommune, inden afstemningen går i  

 gang på valgdagen.
Her i landet kan De ved folketingsvalg brevstemme på  

 et hvilket som helst folkeregister de sidste 3 uger før valgdagen og  

 ved folkeafstemninger og valg af danske repræsentanter til  

 Europa-Parlamentet de sidste 3 måneder før valgdagen.
De kan dog  

 senest stemme næstsidste søgnedag (hverdag inkl. lørdag)  

 før valgdagen.
 Hvis De afgiver flere brevstemmer til samme valg, er det  

 alene den sidst afgivne, der kommer i betragtning.
De kan også stemme ved personligt fremmøde  

 på valgdagen her i kommunen.
De skal da stemme på den adresse,  

 der er angivet sidst i dette brev.
Hvis De har brevstemt, kan De ikke stemme  

 ved personligt fremmøde på valgdagen.
Hvis De inden for de næste 2 år flytter  

 tilbage til Danmark, og tilmelder Dem et dansk folkeregister, vil denne  

 afgørelse om optagelse på den særlige valgliste for  

 udlandsdanskere falde bort, idet De i stedet automatisk optages på den  

 almindelige valgliste.
Tager De ophold i udlandet igen, og frameldes De  

 folkeregistret i forbindelse med det fornyede udlandsophold, skal De derfor  

 på ny søge om optagelse på den særlige valgliste.  

 Det gælder, selv om De tager ophold i udlandet igen inden for de  

 næste 2 år.
Hvis De ved udløbet af 2-årsperioden stadig  

 opholder Dem i udlandet, kan De på ny søge om optagelse på  

 valglisten.
Fornyet ansøgning skal indgives på et  

 ansøgningsskema, der er godkendt af Indenrigsministeriet.  

 Ansøgningsskemaet kan De få udleveret ved henvendelse til  

 kommunen eller en dansk repræsentation i udlandet, ligesom skemaet er  

 tilgængeligt på Indenrigsministeriets hjemmeside: www.inm.dk.  

 Søger De inden udløbet af 2-årsperioden, forlænges  

 denne periode, indtil der er truffet afgørelse om Deres nye  

 ansøgning.
 Brevstemme - og eventuel fornyet ansøgning om  

 optagelse på valglisten - skal sendes til:
Kommunalbestyrelsen i xxxx Kommune, (adresse) Ved personligt fremmøde på valgdagen kan De  

 stemme på adressen:
(afstemningsstedet) Med venlig hilsen INDHOLDSFORTEGNELSE Indledning 1.
Optagelse på folketingsvalglisten efter ansøgning 1.1.
Vælgere omfattet af bekendtgørelsen 1.2.
Optagelse på folketingsvalglisten efter ansøgning og fristen  

 herfor 2.
Ansøgning om optagelse på folketingsvalglisten 2.1.
Oplysninger i ansøgningen 2.2.
Ansøgningsskema 2.3.
Udlevering af ansøgningsskema - notering i folkeregistret 3.
Behandling af ansøgningen 3.1.
Ansøgning ikke indgivet på ansøgningsskema 3.2.
Kontrol af oplysningerne i ansøgningen 3.3.
Ansøgeren eller ægtefællen/den registrerede  

 partner/samleveren opfylder ikke valgretsbetingelserne 3.4.
Afhjælpning af fejl og mangler vedrørende oplysningerne i  

 ansøgningen om ansøgeren eller ægtefællen/den  

 registrede partner/samleveren 3.5.
Manglende datering eller underskrift 3.6.
 Ansøgning indgivet til forkert kommune, ansøgeren flyttet  

 til Færøerne eller Grønland m.v.
 4.
Afgørelse om optagelse på folketingsvalglisten 4.1.
Betingelserne for, at kommunalbestyrelsen kan træffe  

 afgørelse om optagelse på folketingsvalglisten 4.1.1.
 Ansøgning fra person udrejst for mere end 4 år siden  

 m.v.
 4.1.2.
Ansøgning fra person udrejst for mindre end 4 år siden 4.1.2.1.
Ansøgning fra hovedperson 4.1.2.2.
Ansøgning fra biperson, der er ægtefælle eller  

 registreret partner 4.1.2.3.
Ansøgning fra biperson, der er samlever 4.2.
Videresendelse af ansøgninger til Valgretsnævnet 5.
Underretning af ansøgeren og indberetning til CPR 5.1.
Underretning af ansøgeren 5.2.
Afgørelser, der skal indberettes til CPR 5.3.
Afgørelser, der ikke skal indberettes til CPR 6.
Bortfald af tidligere udsendt vejledning om behandling af  

 ansøgninger om optagelse på folketingsvalglisten af personer,  

 der har valgret uanset ophold i udlandet Bilag Bilag 1.
Folketingsvalglovens § 2 Bilag 2.
Bekendtgørelse nr. 306 af 3. maj 2001 om optagelse på  

 folketingsvalglisten af personer, der har valgret uanset ophold i  

 udlandet Bilag 3.
Ansøgningsskema Bilag 4.
Standardbrev til ansøgere, der er flyttet til Færøerne  

 eller Grønland Bilag 5.
