Fremsat den 4. april 2002 af  

 trafikministeren (Flemming Hansen) Forslag til Lov om Post Danmark A/S Selskabets stiftelse, formål m.v.
§ 1. Trafikministeren stifter et aktieselskab, der overtager  

 den af den selvstændige offentlige virksomhed Post Danmark hidtil  

 drevne virksomhed med tilhørende aktiver og passiver.
Ved stiftelsen  

 overtages den indskudte virksomhed i regnskabs- og skattemæssig  

 henseende med virkning fra den 1. januar 2002.
Stk. 2. Selskabets navn er Post Danmark A/S.
Trafikministeren  

 bemyndiges til at godkende ændringer af selskabets navn.
 Stk. 3. Aktiekapitalens størrelse fastsættes ved  

 stiftelsen til 500 mio. kr.
§ 2. Selskabets formål er at drive postvirksomhed.  

 Selskabet kan endvidere drive virksomhed inden for distribution,  

 kommunikation, transport og logistik.
Selskabet kan herudover via  

 posthusnettet drive anden virksomhed med henblik på at  

 understøtte posthusnettet.
 Stk. 2. Selskabet skal drives på et  

 forretningsmæssigt grundlag.
 § 3. For Post Danmark A/S gælder lovgivningen om  

 aktieselskaber med de ændringer, der følger af denne lov.
§ 4. Trafikministeren bemyndiges til at sælge op til 25  

 pct. af aktierne i Post Danmark A/S.
Der kan tegnes medarbejderaktier.
 § 5. Post Danmark A/S overtager ved stiftelsen den af Post  

 Danmark drevne virksomhed og indtræder i samtlige rettigheder og  

 forpligtelser påhvilende virksomheden.
 Stk. 2. Tinglysning og registrering af Post Danmarks A/S  

  rettigheder og forpligtelser kan ske på grundlag af denne lov.
 § 6. Post Danmark A/S kan som fuldt ud statsejet aktieselskab  

 anvende det kronede posthorn som kendetegn.
 § 7. Trafikministeren meddeler efter bestemmelserne i lov om  

 postvirksomhed koncession til Post Danmark A/S.
Eneforhandlingsaftale § 8. Post Danmark A/S kan indgå en eneforhandlingsaftale  

 med et pengeinstitut om at stille de til enhver tid værende posthuse,  

 herunder faste anlæg og løsøre samt tilknyttet personale,  

 til rådighed for udførelsen af finansielle serviceydelser, samt  

 om betalingen herfor, jf. dog stk. 2. Ved indgåelse af en  

 eneforhandlingsaftale med et pengeinstitut om udførelse af finansielle  

 serviceydelser vil Post Danmark A/S  forpligtelser i medfør af denne  

 aftale også gælde over for tredjemand, som pengeinstituttet  

 måtte have indgået aftale med om udførelse af finansielle  

 serviceydelser.
 Stk. 2. Post Danmark A/S er dog efter aftale med  

 pengeinstituttet berettiget til selv eller ved tredjemand at udføre  

 finansielle serviceydelser, når dette sker i overensstemmelse med  

 formålet i § 2.
Stk. 3. Post Danmark A/S er fra det pengeinstitut, med hvilket  

 der indgås eneforhandlingsaftale, berettiget til at få adgang til  

 de oplysninger, der findes nødvendige i forbindelse med Post Danmark  

 A/S  varetagelse af opgaver vedrørende finansielle serviceydelser, som  

 udføres på grundlag af eneforhandlingsaftalen.
Post Danmark A/S  

 har adgang til pengeinstituttets edb-systemer, i det omfang det er  

 nødvendigt for, at Post Danmark A/S kan udføre de  

 pågældende opgaver for pengeinstituttet.
Stk. 4. Den, der virker i Post Danmark A/S, må ikke  

 uberettiget videregive eller udnytte fortrolige oplysninger, som den  

 pågældende har fået kendskab til i forbindelse med  

 udførelse af finansielle serviceydelser på grundlag af  

 eneforhandlingsaftalen, eller give andre lejlighed til at skaffe sig  

 sådanne oplysninger.
Overtrædelse af tavshedspligten straffes med  

 bøde eller fængsel indtil 4 måneder, medmindre  

 højere straf er forskyldt efter den øvrige lovgivning.
 Stk. 5. Tavshedspligten gælder, uanset om den  

 pågældendes beskæftigelse i Post Danmark A/S er  

 ophørt.
 Stk. 6. Bestemmelserne i stk. 4 og stk. 5 finder  

 tilsvarende anvendelse på den, som i øvrigt er eller har  

 været beskæftiget med udførelse af finansielle  

 serviceydelser, der udføres efter aftale med Post Danmark A/S.
Stk. 7. Aftaler og vedtagelser mellem Post Danmark eller Post  

 Danmark A/S og pengeinstituttet, der omfattes af konkurrenceloven, er uanset  

 konkurrencelovens § 13 undtaget fra aktindsigt og  

 offentliggørelse i den udstrækning, de vedrører  

 samarbejdet mellem parterne eller med andre om opgaver, der normalt  

 udføres inden for et pengeinstituts egne rammer, og i den  

 udstrækning offentliggørelse vil give andre virksomheder en  

 uberettiget konkurrencemæssig fordel.
Sådanne oplysninger  

 meddeles til Konkurrencerådets medlemmer, i den udstrækning  

 udøvelse af rådets beføjelser efter konkurrenceloven  

 gør det nødvendigt, jf. konkurrencelovens § 13,  

 stk. 5, 2. pkt.
Personale § 9. Tjenestemænd i den selvstændige offentlige  

 virksomhed Post Danmark, der pr. 1. januar 2002 har accepteret tilbud om  

 overgang til overenskomstansættelse, bevarer ret til statslig  

 tjenestemandspension efter overgangen.
Det samme gælder  

 tjenestemænd, der på tidspunktet for Post Danmarks  

 fremsættelse af tilbud havde orlov eller tjenestefrihed uden  

 løn, og som ved genoptagelse af tjenesten accepterer dette tilbud, som  

 selskabet er forpligtet til at fremsætte.
Staten afholder udgifterne  

 til pension efter bestemmelserne i tjenestemandspensionslovgivningen.
 Stk. 2. Overenskomstansatte, der bevarer ret til statslig  

 tjenestemandspension, vil kunne beskæftiges i Post Danmark A/S eller  

 hermed koncernforbundne selskaber med fortsat betalingsforpligtelse for Post  

 Danmark A/S over for staten, jf. § 11, stk. 2. Ved  

 overførelse af personale til koncernforbundne selskaber skal Post  

 Danmark A/S give staten skriftlig meddelelse herom.
 Stk. 3. Finansministeren kan godkende, at overenskomstansatte,  

 der har bevaret ret til statslig tjenestemandspension og som i forbindelse  

 med flytning af opgaver overgår til beskæftigelse uden for de med  

 Post Danmark A/S koncernforbundne selskaber, kan bevare retten til statslig  

 tjenestemandspension under forudsætning af, at betalingsforpligtelserne  

 over for staten, jf. § 11, stk. 2, fortsat påhviler Post  

 Danmark A/S.
 Stk. 4. Engangsbeløb, der ydes til tjenestemænd i  

 forbindelse med overgang til overenskomstansættelse, kan konverteres  

 til forhøjelse af pensionsalder efter de af Finansministeriet  

 fastsatte regler om betaling herfor.
Stk. 5. Til overenskomstansatte, der i henhold til deres  

 ansættelsesvilkår har bevaret ret til rådighedsløn  

 eller ventepenge fra Post Danmark A/S, og hvis stillinger nedlægges i  

 anledning af Post Danmark A/S  konkurs og til medarbejdere, som måtte  

 oppebære rådighedsløn eller ventepenge på  

 tidspunktet for Post Danmark A/S  konkurs, betaler staten efter påkrav  

 med fuld anmeldelsesret i konkursboet rådighedsløn eller  

 ventepenge.
Den periode, i hvilken staten udbetaler rådighedsløn  

 eller ventepenge i anledning af Post Danmark A/S  konkurs, medregnes uanset  

 Post Danmark A/S' manglende betaling af pensionsbidrag ved opgørelsen  

 af medarbejderens pensionsanciennitet.
De ansatte, der modtager  

 rådighedsløn eller ventepenge fra staten, er forpligtet til at  

 overtage anden passende stilling.
 § 10. De tjenestemænd, der ved stiftelsen af selskabet  

 er ansat i den selvstændige offentlige virksomhed Post Danmark, er  

 forpligtet til at gøre tjeneste i Post Danmark A/S med bevarelse af  

 deres ansættelsesforhold til staten, ligesom selskabet i forhold til  

 staten er forpligtet til at beskæftige disse.
 Stk. 2. Til disse tjenestemænd udbetaler staten  

 løn m.v. og afholder udgifter til pension efter bestemmelserne i  

 tjenestemandspensionslovgivningen, jf. dog stk. 3.
 Stk. 3. Ved opløsningen af den selvstændige  

 offentlige virksomhed Post Danmark overtager Post Danmark A/S pligten til at  

 refundere staten løn m.v. for udlånte tjenestemænd.
 § 11. For tjenestemænd, der udlånes til Post  

 Danmark A/S, betaler Post Danmark A/S de af finansministeren fastsatte bidrag  

 m.v. til dækning af statens pensionsudgifter.
 Stk. 2. Det samme gælder for de tjenestemænd, der  

 er overgået til overenskomstansættelse i Post Danmark A/S eller  

 hermed koncernforbundne selskaber eller andre selskaber.
Stk. 3. Finansministeren kan indgå aftale med Post  

 Danmark A/S om en endelig fastsættelse af bidrag m.v. til dækning  

 af statens pensionsudgifter.
Det kan aftales, at Post Danmark A/S helt eller  

 delvist erstatter de løbende bidragsbetalinger med en engangsbetaling.  

 Ved opgørelse af Post Danmark A/S  skattepligtige indkomst har Post  

 Danmark A/S fradrag for denne engangsbetaling til staten.
 Stk. 4. Selskabet betaler et af trafikministeren fastsat  

 beløb til dækning af statens udgifter i forbindelse med  

 administrationen af udlånte tjenestemænd.
 Ikrafttræden m.v.
§ 12. Trafikministeren fastsætter tidspunktet for lovens  

 ikrafttræden.
Ministeren kan herunder fastsætte, at lovens  

 enkelte bestemmelser træder i kraft på forskellige  

 tidspunkter.
§ 13. Lov nr. 88 af 8. februar 1995 om Post Danmark  

 ophæves.
Ved lovens ophævelse anses den selvstændige  

 offentlige virksomhed Post Danmark for opløst.
§ 14. De medarbejdervalgte bestyrelsesmedlemmer i den  

 selvstændige offentlige virksomhed Post Danmark indtræder ved  

 stiftelsen af Post Danmark A/S i bestyrelsen herfor, og hvervet gælder,  

 indtil medarbejderne har valgt medlemmer til selskabets bestyrelse.
Dette  

 valg skal finde sted inden den 31. december 2002.
 Stk. 2. Treårsreglen i aktieselskabslovens § 49,  

 stk. 2, 3. pkt., og stk. 3, 1. pkt., finder ikke anvendelse ved  

 valg efter stk. 1. Ved beregning af ansættelsestiden efter  

 aktieselskabslovens § 49, stk. 7, medregnes ansættelsestiden  

 i den selvstændige offentlige virksomhed Post Danmark.
 Stk. 3. De tjenestemænd, der udlånes til Post  

 Danmark A/S deltager på lige fod med selskabets medarbejdere ved valg  

 af medarbejderrepræsentanter til selskabets bestyrelse, men er ikke  

 selv valgbare til denne.
Konsekvensændringer § 15. I lov nr. 89 af 8. februar 1995 om postvirksomhed  

 foretages følgende ændring:
 1. Efter § 16 indsættes:
»§ 16 a.
Koncessionshaveren kan med trafikministerens  

 godkendelse oprette og anvende en modtagerdatabase, der omfatter de  

 postmodtagere, som koncessionshaveren i medfør af koncession er  

 forpligtet til at sikre postbefordring.
 Stk. 2. Til brug for oprettelse og ajourføring af  

 modtagerdatabasen kan indhentes relevante oplysninger i elektronisk form fra  

 offentlige registre.
Stk. 3. Personhenførbare oplysninger, som leveres til  

 modtagerdatabasen fra offentlige registre, må kun anvendes i  

 forbindelse med befordring af forsendelser, der omfattes af  

 befordringspligten.
Koncessionshaver kan dog anvende oplysningerne i  

 forbindelse med befordring af andre forsendelser, når hensynet til  

 kvaliteten og en effektiv tilrettelæggelse af postbefordringen  

 nødvendiggør en driftsmæssig sammenblanding af disse  

 forsendelser og befordringspligtige forsendelser.
Stk. 4. Lov om behandling af personoplysninger finder i  

 øvrigt anvendelse for modtagerdatabasens nærmere drift.« § 16. I lov nr. 426 af 31. maj 2000 om Det Centrale  

 Personregister foretages følgende ændring:
 1. I § 10, stk. 2, nr. 3, ændres »Post  

 Danmark« til: »virksomheder, der er meddelt koncession efter lov om  

 postvirksomhed«.
 § 17. I lov om beskatning til kommunerne af faste ejendomme,  

 jf. lovbekendtgørelse nr. 876 af 20. september 2000, som ændret  

 ved lov nr. 1270 af 20. december 2000, foretages følgende  

 ændring:
 1. I § 7, stk. 1, litra b, 2. pkt., udgår:  

 »Post Danmark og«.
 § 18. I lov om indkomstbeskatning af aktieselskaber m.v.  

 (selskabsskatteloven), jf. lovbekendtgørelse nr. 299 af 27. april  

 2000, som senest ændret ved § 2 i lov nr. 1033 af 17. december  

 2001, foretages følgende ændringer:
 1. § 1, stk. 1, nr. 2 b, ophæves.
 2. I § 3, stk. 1, nr. 1, udgår: »2 b  

 og«.
 3. I § 13, stk. 1, nr. 2, 1. pkt., ændres  

 »1-2 f,« til: »1-2 a, 2 c-f,«.
 4. I § 17, stk. 1, ændres »1-2 f,« til: »1-2  

 a, 2 c-f,«.
 5. I § 23, stk. 2, udgår: »Post Danmark  

 og«.
 6. § 31, stk. 4, nr. 3, ophæves.
 § 19. I lov om påligningen af indkomstskat til staten  

 (ligningsloven), jf. lovbekendtgørelse nr. 887 af 8. oktober 2001,  

 foretages følgende ændringer:
 1. I § 8 G, stk. 1 og 2, ændres »1-2  

 e,« til: »1-2 a, 2 c-e,«.
 2. I § 8 H, stk. 1, ændres »1-2 e,« til:  

 »1-2 a, 2 c-e,«.
 § 20. I lov om beskatning af fortjeneste ved afståelse  

 af aktier m.v. (aktieavancebeskatningsloven), jf. lovbekendtgørelse  

 nr. 796 af 10. september 2001, som senest ændret ved § 3 i lov nr.  

 1033 af 17. december 2001, foretages følgende ændringer:
 1. I § 2, stk. 3, ændres »1-2 f,« til: »1-2  

 a, 2 c-f,«.
 2. I § 2 d, stk. 3, ændres »1-2 f,« til:  

 »1-2 a, 2 c-f,«.
 3. I § 4, stk. 6, ændres »1-2 f,« til: »1-2  

 a, 2 c-f,«.
 § 21. I Konkursskatteloven, jf. lovbekendtgørelse nr.  

 808 af 24. august 2000, som ændret ved lov nr. 1029 af 22. november  

 2000, foretages følgende ændring:
 1. I § 2 ændres »1-2 e,« til: »1-2 a, 2  

 c-e,«.
 § 22. I merværdiafgiftsloven (momsloven), jf.  

 lovbekendtgørelse nr. 804 af 16. august 2000, som senest ændret  

 ved lov nr. 1088 af 19. december 2001, foretages følgende  

 ændring:
 1. To steder i § 13, stk. 1, nr. 13, ændres:  

 »Post Danmarks« til: »Post Danmark A/S «.
 § 23. I lov om fusion, spaltning og tilførsel af  

 aktiver m.v. (fusionsskatteloven), jf. lovbekendtgørelse nr. 876 af 4.  

 oktober 2001, foretages følgende ændring:
 1. Efter § 14 i indsættes:
»§ 14 j.
Ved omdannelse af Post Danmark, som er omfattet af  

 selskabsskattelovens § 1, stk. 1, nr. 2 b, til aktieselskab, jf.  

 lov om Post Danmark A/S, finder bestemmelserne i fusionsskattelovens kapitel  

 1 tilsvarende anvendelse.
Stk. 2. Underskud fra tidligere indkomstår kan uanset  

 § 8, stk. 6, bringes til fradrag i aktieselskabets  

 indkomstopgørelse efter ligningslovens § 15, og tab fra tidligere  

 indkomstår kan uanset § 8, stk. 8, fremføres til  

 fradrag i aktieselskabet.« Færøerne og Grønland § 24. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger 1. Baggrunden for lovforslaget.
 Lovforslaget indebærer, at trafikministeren omdanner  

 den selvstændige offentlige virksomhed Post Danmark til aktieselskab.  

 Herved skabes et mere hensigtsmæssigt grundlag for, at Post Danmark kan  

 agere på et marked præget af øget liberalisering,  

 konkurrence, internationalisering, brancheglidning og koncentration, f.eks. i  

 form af indgåelse af alliancer og partnerskaber samt  

 virksomhedsopkøb, hvilket ikke kan ske optimalt med den  

 nuværende status som selvstændig offentlig virksomhed.
Behovet for at skabe bedre rammer for Post Danmark skal  

 bl.a. ses i lyset af, at virksomheden i de senere år har oplevet, at  

 nogle af de traditionelle kerneområder er kommet under pres.
F.eks. har  

 brevmængderne - bl.a. på grund af den øgede anvendelse af  

 elektronisk post - de to seneste år været faldende.
Til  

 gengæld er der opstået nye forretningsmuligheder, især  

 inden for logistik.
Erhvervslivet stiller således i stadig stigende  

 grad krav om at kunne få bragt forsendelser ud over alt i verden  

 hurtigt og effektivt.
For at kunne imødekomme disse krav er det  

 nødvendigt, at postvirksomheder som Post Danmark deltager i  

 internationale alliancer, partnerskaber eller lignende.
Det bemærkes at flere postvirksomheder i Europa  

 allerede er omdannet til aktieselskaber.
Aktieselskabsformen er  

 internationalt kendt og vil lette Post Danmarks samarbejdsmuligheder.
Derfor  

 er det hensigtsmæssigt, at også Post Danmark omdannes til et  

 aktieselskab.
Postvæsenet, der tidligere var en statsvirksomhed,  

 blev omdannet til den selvstændige offentlige virksomhed Post Danmark  

 ved lov nr. 88 af 8. februar 1995 (Folketingstidende 1994-95: 1004, 1303,  

 2691, 2750; tillæg A: 839; tillæg B: 242, 249). Dette skete  

 på baggrund af en politisk aftale af 21. november 1994 om omdannelse og  

 modernisering af Postvæsenet mellem den daværende regering,  

 Venstre og Det Konservative Folkeparti og med tilslutning fra Socialistisk  

 Folkeparti.
Aftalen blev indgået ud fra ønsket om at ændre  

 postvæsenets konkurrencemæssige situation, og der blev lagt  

 vægt på, at virksomheden skulle drives på  

 forretningsmæssigt grundlag, hvorfor den i økonomisk,  

 skattemæssig og regnskabsmæssig henseende så vidt muligt  

 skulle sidestilles med private virksomheder.
Lov om Post Danmark blev ændret ved lov nr. 1125 af  

 20. december 1995 (Folketingstidende 1995-96: 1721, 1921, 2139, 2352;  

 tillæg A: 2781; tillæg B: 276). Ændringen var en  

 følge af dannelsen af Bikuben GiroBank A/S (BG Bank) ved fusionen  

 mellem GiroBank A/S og Bikuben A/S, og den politiske aftale af 5. december  

 1995 om ophævelse af lov om GiroBank A/S samt om ændring af lov  

 om Post Danmark mellem den daværende regering og Venstre og Det  

 Konservative Folkeparti.
Ved ændringen af loven fik Post Danmark  

 mulighed for at indgå en eneforhandlingsaftale med den fusionerede bank  

 om benyttelse af posthusnettet til udførelse af finansielle  

 serviceydelser.
Den politiske aftale af 21. november 1994 indeholdt en  

 bestemmelse om, at aftalen skulle tages op til nærmere vurdering efter  

 3 år.
Formålet hermed var, at erfaringerne med den nye  

 virksomhedsmodel kunne gøres op, og yderligere udvikling af modellen  

 overvejes.
Resultatet af disse drøftelser førte til vedtagelsen  

 af lov nr. 1119 af 29. december 1999 om ændring af lov om Post Danmark  

 (Folketingstidende 1999-2000: 1321, 2514, 2656; tillæg A: 1498;  

 tillæg B: 188). Der skete ved lovændringen en yderligere  

 tilpasning af vilkårene for Post Danmark til de almindelige  

 vilkår, der gælder for erhvervsvirksomheder.
Post Danmark blev  

 således blandt andet sidestillet med private arbejdsgivere i relation  

 til ATP-loven.
Med det sigte at øge fleksibiliteten i  

 personaleanvendelsen i forbindelse med etablering af datterselskaber,  

 indgåelse af alliancer og partnerskaber fik Post Danmark ved lov nr.  

 1089 af 19. december 2001 om ændring af lov om Post Danmark  

 (Folketingstidende 2001-02: 121, 320, 359; tillæg A: 2, 9) mulighed for  

 at kunne tilbyde de tjenestemænd, som accepterede overgang til  

 overenskomstansættelse og samtidig søgte afsked som  

 tjenestemand, en bevarelse af retten til tjenestemandspension efter  

 tjenestemandspensionsloven.
Endvidere blev der skabt mulighed for, at der kan  

 gives tjenestemænd, der overgår til overenskomstansættelse,  

 mulighed for tilkøb af forhøjet pensionsalder.
Forud for loven  

 var der indgået aftale mellem Post Danmark med tilslutning fra  

 Finansministeriet og de berørte personaleorganisationer om nye  

 ansættelsesvilkår.
 Lovforslaget er således en naturlig  

 fortsættelse af de ændringer, der er gennemført af  

 vilkårene for Post Danmarks virksomhed, og som har haft som sigte, at  

 Post Danmark skulle virke under de almindelige vilkår, der gælder  

 for andre erhvervsvirksomheder.
 2. Gældende ret på postområdet.
 2.1. Lov om postvirksomhed.
 Lov nr. 89 af 8. februar 1995 om postvirksomhed  

 (Folketingstidende 1994-95: 1004, 1303, 2691, 2751; tillæg A: 861;  

 tillæg B: 242, 249) gælder for al erhvervsmæssig  

 postbefordring af adresserede breve og andre adresserede forsendelser, der  

 vejer op til 20 kg.
Staten har efter loven en befordringspligt  

 vedrørende en række forsendelser, og samtidig har staten eneret  

 på postbefordring af indenlandske adresserede breve og breve fra  

 udlandet inden for fastsatte vægtgrænser.
Befordringspligten og  

 eneretten omfatter indsamling, transport og omdeling af disse  

 forsendelser.
 Staten har endvidere eneret til opstilling af postkasser  

 og til at udgive frimærker, ligesom anvendelse af det kronede posthorn  

 er forbeholdt staten.
 Trafikministeren meddeler efter loven koncession til  

 udførelse af de postale tjenesteydelser, der er omfattet af statens  

 befordringspligt og eneret samt til opstilling af postkasser, udgivelse af  

 frimærker og anvendelse af det kronede posthorn.
Det kan pålægges koncessionshaveren at  

 befordre dag-, uge- og månedsblade samt tidsskrifter fra bladudgivere  

 til adressater i Danmark til særligt lave priser.
Det er staten, der  

 gennem bladtilskudsordningen dækker det tab, koncessionshaveren  

 påføres ved at befordre bladene til de lavere priser, hvilket er  

 den eneste form for tilskud, som Post Danmark modtager fra staten.
Reglerne  

 for opgørelse af tilskuddet er fastsat i bekendtgørelse nr. 35  

 af 15. januar 1997 om opgørelse af tilskud til Post Danmarks  

 befordring af dag-, uge- og månedsblade samt tidsskrifter til  

 særligt lave takster, som ændret ved bekendtgørelse nr. 82  

 af 7. februar 1999. Reglerne for, hvilke blade der kan sendes til  

 særligt lave takster, fremgår af bekendtgørelse nr. 130 af  

 23. februar 2000 om postbefordring af blade til særligt lave takster,  

 som ændret ved bekendtgørelse nr. 626 af 28. juni 2000.
Der er meddelt koncession til Post Danmark, jf.  

 bekendtgørelse nr. 84 af 7. februar 1999. Det fremgår heraf, at  

 Post Danmark har eneret til postbefordring af indenlandske adresserede breve  

 og forsendelser og af breve fra udlandet til Danmark afgrænset af en  

 øvre vægtgrænse på 250 gram.
Kurerpost er ikke  

 omfattet af eneretten, og enhver kan uden om koncessionshaveren lovligt  

 befordre forsendelser, når det sker i eget anliggende eller for en  

 anden, i hvis tjeneste den, der befordrer forsendelser, er ansat.
Det samme  

 gælder, når befordringen sker for en anden, for hvem den  

 pågældende kun lejlighedsvis har påtaget sig denne bestemte  

 befordring.
 Post Danmark er samtidig pålagt en befordringspligt,  

 og befordringspligten og eneretten er således knyttet sammen.  

 Befordringspligten omfatter adresserede breve og forsendelser til ind- og  

 udland op til 2 kg og adresserede pakker op til 20 kg, medmindre andet  

 følger af internationale overenskomster.
 2.2. Lov om Post Danmark.
Der er ovenfor under punkt 1 redegjort for baggrunden for  

 lov om Post Danmark og de ændringer, der er foretaget heraf.
Den  

 selvstændige offentlige virksomhed Post Danmark, hvori trafikministeren  

 udpeger bestyrelsen, har til formål på et  

 forretningsmæssigt grundlag at drive postvirksomhed.
Post Danmark  

 overtog efter indbetaling af et beløb på 2,6 mia. kr. til staten  

 postvæsenets nettoaktiver, der blev indskudt som ansvarlig egenkapital.  

 Virksomheden forestår driften af postvæsenet og indtrådte i  

 samtlige postvæsenets rettigheder og forpligtelser.
Post Danmark kan  

 udbyde andre tjenester inden for distributions- og kommunikationssektoren.  

 Desuden kan virksomheden via posthusnettet drive anden virksomhed med henblik  

 på at understøtte det landsdækkende posthusnet.
 Post Danmark er efter loven meddelt koncession efter lov  

 om postvirksomhed, jf. bekendtgørelse nr. 84 af 7. februar 1999.
Post Danmark er ifølge et af Trafikministeriet  

 udstedt Regnskabsreglement for Post Danmark forpligtet til at have separate  

 delregnskaber for hovedforretningsområderne, der omfatter  

 eneretsområdet, befordringspligtområdet under konkurrence samt  

 det rene konkurrenceområde.
Der er endvidere af trafikministeren  

 fastsat konkurrenceretlige retningslinier for Post Danmark.
Trafikministeren har efter drøftelse med  

 finansministeren og med hjemmel i lovens § 7 fastsat en udbyttemodel for  

 Post Danmark.
Modellen indebærer, at Post Danmark udbetaler 50 pct. af  

 årets resultat efter skat til staten, dog mindst 5 pct. af  

 egenkapitalen, og således at der kun kan udbetales udbytte af  

 årets resultat.
Post Danmark har indgået en  

eneforhandlingsaftale med et pengeinstitut om at stille de til enhver  

 tid værende posthuse, herunder faste anlæg og  

 løsøre samt tilknyttet personale, til rådighed for  

 udførelse af finansielle serviceydelser.
Post Danmark var oprindeligt  

 forpligtet til at stille posthuse, personale og materiel til rådighed  

 for Girobank A/S, som var stiftet i 1991 ved en omdannelse af Postgiro.
Ved  

 fusionen i 1995 mellem GiroBank A/S og Bikuben A/S til BG Bank blev der ved  

 den ovenfor nævnte ændring af lov om Post Danmark skabt hjemmel  

 til, at Post Danmark kunne indgå en eneforhandlingsaftale med den  

 fusionerede bank.
Post Danmark indgik herefter en sådan aftale baseret  

 på almindelige kommercielle vilkår med en gyldighed af 13  

 år indtil 2008 svarende til den hidtil gældende aftale med  

 Girobank A/S.
Aftalen blev anmeldt til Kommissionen med henblik på  

 en vurdering af, om den indeholdt elementer af statsstøtte i henhold  

 til EF-traktatens statsstøtteregler.
Kommissionen meddelte i februar  

 1996, at det er Kommissionens vurdering, at de danske myndigheder og Post  

 Danmark har truffet de fornødne foranstaltninger, blandt andet i  

 regnskabsreglementet, til at sikre, at der ikke modtages nogen  

 statsstøtte, direkte eller indirekte via krydssubsidiering, til fordel  

 for udførelsen af finansielle tjenester i henhold til  

 eneforhandlingsaftalen mellem Post Danmark og BG Bank.
Som en del af  

 virksomheden RealDanmark fusionerede BG Bank i 2000 med Danske Bank.
Der  

 fremsendes årligt til Kommissionen en redegørelse om Post  

 Danmarks kommercielle aktiviteter i henhold til aftalen, herunder  

 årsregnskaberne for Post Danmark.
Årsregnskabslovens bestemmelser, herunder de  

 bestemmelser, der gælder for statslige aktieselskaber, finder  

 anvendelse for Post Danmark.
Tilsvarende finder aktieselskabslovens  

 bestemmelser om ledelse og erstatning anvendelse.
 Post Danmarks formue skal holdes adskilt fra statens  

 formue, og virksomheden disponerer selv over drifts- og anlægsmidler.  

 Virksomheden er beføjet til at optage lån med sikkerhed i egen  

 formue, og den er ikke omfattet af statens selvforsikring, men er forpligtet  

 til at tegne nødvendige lovpligtige forsikringer.
Post Danmark kan efter loven med trafikministerens  

 godkendelse oprette en modtagerdatabase, der er en landsdækkende  

 database over postmodtagere.
Til brug ved ajourføringen af  

 modtagerdatabasen, der har betydning for opfyldelse af koncessionen, kan Post  

 Danmark indhente relevante oplysninger i elektronisk form fra andre  

 offentlige registre.
 Indtil 1. januar 2000 havde Post Danmark alene adgang til  

 at benytte personhenførbare oplysninger i forbindelse med befordring  

 af forsendelser, der er omfattet af den landsdækkende befordringspligt.  

 Ved en ændring af lov om Post Danmark fik virksomheden som følge  

 af vanskeligheder med udvikling af logistiksystemet hjemmel til også at  

 kunne anvende personhenførbare oplysninger i forbindelse med  

 ikke-befordringspligtige forsendelser ved disses normale gennemløb i  

 produktionssystemet (modtagelse, sortering, omadressering, transport og  

 omdeling).
Ved omdannelsen af Postvæsenet til Post Danmark  

 fortsatte medarbejderne deres ansættelsesforhold med bevarelse af de  

 for dem gældende rettigheder og pligter.
Det er i loven  

 præciseret, at tjenestemandslovgivningen finder anvendelse for  

 tjenestemænd i Post Danmark.
Post Danmark havde i 2001 i alt ca. 30.000 ansatte, heraf  

 ca. 11.800 tjenestemænd, der i forbindelse med vedtagelsen af lov nr.  

 1089 af 19. december 2001 om ændring af lov om Post Danmark fik tilbud  

 om overgang til overenskomstansættelse, men således at retten til  

 tjenestemandspension blev bevaret.
Hovedparten af tjenestemændene har  

 accepteret dette tilbud, medens der er ca. 500 tjenestemænd, der  

 ønsker at fortsætte som tjenestemænd.
Ved udgangen af 2001  

 var ca. 240 tjenestemænd på orlov eller havde tjenestefrihed uden  

 løn, og disse har derfor ikke modtaget tilbuddet om  

 overenskomstansættelse, men vil modtage tilbud herom på de  

 anførte vilkår ved deres eventuelle genoptagelse af tjenesten i  

 Post Danmark.
 3. Lovforslagets indhold.
 Lovforslaget har til formål at fastlægge de  

 lovgivningsmæssige rammer for en omdannelse af den selvstændige  

 offentlige virksomhed Post Danmark til et 100 pct. statsligt ejet  

 aktieselskab.
 Selskabets formål er at drive postvirksomhed,  

 ligesom selskabet kan udbyde tjenester inden for distribution, kommunikation,  

 transport og logistik.
Selskabet kan herudover drive anden virksomhed med henblik  

 på at understøtte posthusnettet.
Bestemmelsen giver ikke Post  

 Danmark A/S adgang til at ændre karakter fra at være en  

 postvirksomhed til en anden type virksomhed.
Ved omdannelsen bliver postvirksomheden omfattet af  

 aktieselskabslovgivningen, idet det dog foreslås, at  

 aktieselskabslovens bestemmelser om medarbejdervalg til bestyrelsen og  

 valgbarhed i forbindelse hermed fraviges.
Eksempelvis indtræder  

 medarbejdervalgte bestyrelsesmedlemmer i Post Danmark umiddelbart i Post  

 Danmark A/S  bestyrelse ved stiftelsen af selskabet og besidder hvervet,  

 indtil der har fundet egentligt valg til bestyrelsen sted.
Der henvises i  

 øvrigt til forslagets § 14 samt bemærkningerne hertil.
Forslaget indebærer desuden, at trafikministeren  

 bemyndiges til at afhænde op til 25 pct. af aktierne i selskabet.
En  

 afhændelse af aktier vil skulle forelægges for de bevilgende  

 myndigheder.
 Der er ikke med lovforslaget taget stilling til  

 privatiseringen af selskabet, idet dette bl.a. afhænger af udviklingen  

 på postmarkederne i Europa i de kommende år samt af forholdene  

 på kapitalmarkedet.
 Et salg af mere end 25 pct. af aktierne eller en fusion,  

 som indebærer, at statens ejerandel i det fortsættende selskab  

 bliver under 75 pct., forudsætter lovændring.
Den ordning, der etableres med loven, jf. bl.a. § 4,  

 indebærer ikke i sig selv en forflyttelse af de udlånte  

 tjenestemænd.
Det må imidlertid ved administrationen af loven,  

 herunder i forbindelse med et eventuelt aktiesalg sikres, at der ikke sker  

 sådanne ændringer for de udlånte tjenestemænd, at der  

 er tale om forflyttelse.
Ved vurderingen heraf må   svarende til hvad  

 der har været lagt til grund ved andre omdannelser af statslige  

 institutioner til aktieselskaber   bl.a. indgå spørgsmålet  

 om fortsat statslig styring og kontrol af selskabet.
Lovforslaget er en fortsættelse af de tidligere  

 gennemførte lovændringer, der har haft som sigte, at Post  

 Danmark skulle virke under de almindelige vilkår, der gælder for  

 andre erhvervsvirksomheder.
Som et naturligt led heri foreslås der  

 også en skattemæssig ligestilling, således at mulighederne  

 for at gennemføre strukturændringer med skattemæssig  

 succession efter fusionsskatteloven kommer til at omfatte Post Danmarks  

 omdannelse til aktieselskab.
Efter lovforslaget vil der skulle udstedes en ny  

 koncession.
Med henblik på en videreførelse af  

 samarbejdet med et pengeinstitut om udførelse af finansielle  

 serviceydelser via posthusnettet, videreføres de bestemmelser, som  

 danner grundlag for den eksisterende aftale herom mellem Post Danmark og BG  

 Bank.
Bestemmelserne angår blandt andet Post Danmark A/S  ret til fra  

 pengeinstituttet at modtage relevante kundeoplysninger og  

 pålægger medarbejderne tavshedspligt med hensyn til sådanne  

 oplysninger.
 Lovforslaget fastlægger desuden de nærmere  

 vilkår for tjenestemænd og de overenskomstansatte tidligere  

 tjenestemænd.
 Hvad angår de overenskomstansatte tidligere  

 tjenestemænd, som har bevaret ret til tjenestemandspension,  

 videreføres bestemmelserne om denne rettighed og Post Danmarks  

 betalingsforpligtelse over for staten i denne forbindelse.
I tilfælde af at Post Danmark A/S skulle gå  

 konkurs, betaler staten endvidere rådighedsløn eller ventepenge  

 til overenskomstansatte tidligere tjenestemænd, der i henhold til deres  

 ansættelsesvilkår har bevaret ret til rådighedsløn  

 eller ventepenge fra Post Danmark A/S, og hvis stillinger nedlægges i  

 anledning af selskabets konkurs.
Staten betaler efter påkrav og med  

 fuld anmeldelsesret i konkursboet.
Samme forhold gør sig  

 gældende for medarbejdere, som måtte oppebære  

 rådighedsløn eller ventepenge på tidspunktet for Post  

 Danmark A/S  konkurs.
De tjenestemænd, som ved stiftelsen af selskabet er  

 ansat i Post Danmark, er forpligtet til at være udlånt til  

 selskabet fra staten.
Selskabet pålægges at refundere staten  

 udgifter til løn m.v. til de pågældende medarbejdere.
Selskabet skal endvidere betale et af finansministeren  

 fastsat bidrag m.v. til dækning af statens pensionsudgifter til  

 udlånte tjenestemænd og til de tidligere tjenestemænd, der  

 har accepteret tilbud om overgang til overenskomstansættelse mod at  

 bevare retten til tjenestemandspension.
Endvidere kan finansministeren  

 indgå aftale med selskabet om en endelig fastsættelse af bidrag  

 m.v. til dækning af statens pensionsudgifter.
Det kan aftales, at Post  

 Danmark A/S helt eller delvist erstatter de løbende bidragsbetalinger  

 med en engangsbetaling.
 Endelig foreslås det, at bestemmelser om  

 modtagerdatabasen indføjes i lov om postvirksomhed, da  

 modtagerdatabasen knytter sig til koncessionshaverens mulighed for at opfylde  

 befordringspligten på tilfredsstillende måde, og koncessionen  

 gives i medfør af lov om postvirksomhed.
 4. Personaleforhold.
 Post Danmark beskæftiger ca. 30.000 personer, hvoraf  

 hovedparten er overenskomstansatte, medens der pr. 1. januar 2002 var 502  

 tjenestemænd ansat.
 For det ikke-tjenestemandsansatte personale gælder  

 bestemmelserne i lov om lønmodtagernes retsstilling ved  

 virksomhedsoverdragelse.
 De nuværende tjenestemænd er forpligtet til at  

 lade sig udlåne til at gøre tjeneste i selskabet, ligesom  

 selskabet i forhold til staten er forpligtet til at beskæftige disse.  

 Tjenestemændene overføres i personaleadministrativ henseende til  

 Trafikministeriet, men med et indholdsmæssigt uændret  

 ansættelsesområde dækkende det samme funktionelle  

 område som det tidligere Post Danmark.
Løn og eventuel rådighedsløn eller  

 ventepenge til udlånte tjenestemænd afholdes af staten, men  

 refunderes fuldt ud af selskabet.
Tilsvarende betaler Post Danmark A/S de af  

 finansministeren fastsatte bidrag m.v. til dækning af statens  

 pensionsudgifter.
 Der henvises i øvrigt til bemærkningerne til  

 §§ 9-11 i lovforslaget.
 5. Økonomiske forhold for aktieselskabet.
Efter lovforslaget stiftes aktieselskabet ved at staten  

 indskyder aktiver og passiver i den selvstændige offentlige virksomhed,  

 der netto forventes at udgøre en værdi på 1.819 mio. kr.,  

 som apportindskud i selskabet.
Staten modtager som betaling herfor alle  

 aktierne i det nye selskab, med en nominel værdi på 500 mio. kr.,  

 medens det resterende beløb er overkurs.
Egenkapitalen i den selvstændige offentlige  

 virksomhed ved udgangen af 2001 påregnes at udgøre et samlet  

 beløb af 3.078 mio. kr., idet der ikke udbetales udbytte for 2001. I  

 forbindelse med stiftelsen forventes der i åbningsbalancen afsat ca.  

 1,7 mia. kr. (1.190 mio. kr. efter skat) til en aktuarmæssigt opgjort  

 engangsindbetaling til staten til nedbringelse af det fremtidige årlige  

 pensionsbidrag for tidligere og tilbageværende tjenestemænd, for  

 hvem selskabet fortsat har udgiften til pensionsbidrag m.v. fra de  

 nuværende 20 pct. af lønnen til 12 pct.
Endvidere forventes  

 afsat et beløb på ca. 20 mio. kr. til omkostninger forbundet med  

 omdannelsen til aktieselskab, ligesom der forventes afsat et beløb til  

 en portoforpligtelse på 70 mio. kr. (49 mio. kr. efter skat) som  

 følge af ikrafttrædelsen af den nye årsregnskabslov pr. 1.  

 januar 2002.
Egenkapitalen påregnes herefter at udgøre et  

 beløb på 1.819 mio. kr., hvilket indebærer, at  

 aktieselskabet vil blive etableret med en soliditet på ca. 23 pct.,  

 stigende til 27 pct. når pensionsindbetalingerne er foretaget til  

 staten.
Den rentebærende gæld i forhold til egenkapitalen  

 (også kaldet gearing) påregnes at udgøre 112 pct.
I lyset  

 af den forventede likviditetsudvikling er niveauet tilfredsstillende.  

 Nøgletallet interest cover sætter selskabets driftsresultat  

 før renter og skat i forhold til selskabets renteudgifter.  

 Driftsresultat før renter og skat forventes i niveauet 7,7 gange  

 selskabets renteudgifter, hvilket giver selskabet en høj  

 kreditværdighed.
Set i lyset heraf ligger den forventede gearing  

 på et tilfredsstillende niveau.
Da der ikke umiddelbart i forbindelse med omdannelsen  

 foretages ændringer i de vilkår, som virksomheden vil fungere  

 under, medfører omdannelsen i sig selv ikke væsentlige udsving i  

 de resultater, som den selvstændige offentlige virksomhed ville have  

 realiseret i de kommende år.
Nedbringelse af pensionsbidraget for  

 tidligere og tilbageværende tjenestemænd fra de nuværende  

 20 pct. af lønnen til 12 pct. vil have en positiv indvirkning på  

 aktieselskabets resultat før skat med ca. 100 mio. kr.  

 årligt.
Post Danmark har som selvstændig offentlig  

 virksomhed hidtil være fritaget for lønsumsafgift af  

 finansaktiviteter, jf. lønsumsafgiftslovens § 2, stk. 3. Ved  

 omdannelsen til aktieselskab vil denne fritagelse ikke kunne opretholdes.  

 Post Danmark A/S vil ikke kunne anses for at være en offentlig  

 virksomhed, selv om staten ejer samtlige aktier.
I forhold til tidligere vil  

 aktieselskabet derfor få en årlig merudgift på ca. 6 mio.  

 kr. i lønsumsafgift.
Det bemærkes, at forpligtelsen for Post  

 Danmark A/S til at betale lønsumsudgift indtræder ved  

 ophævelsen af den selvstændige offentlige virksomhed Post  

 Danmark.
 6. Økonomiske og administrative konsekvenser for staten.
 Som anført vil staten modtage et beløb fra  

 selskabet til nedbringelse af pensionsbidraget for tidligere og  

 tilbageværende statstjenestemænd fra 20 pct. til 12 pct.  

 Beløbet udgør ca. 1,7 mia. kr., der indbetales i 2002.
 Kommunerne modtager skatteandele af betalt selskabsskat  

 fra Post Danmark A/S, dog antageligt først fra og med 2007, hvilket  

 forventes at give en mindreindtægt for staten på ca. 30 mio. kr.  

 årligt.
Staten opnår en merindtægt i form af  

 lønsumsafgift på ca. 6 mio. kr. årligt fra Post Danmark  

 A/S.
Der er fradragsret for lønsumsudgiften i den  

 selskabsskattepligtige indkomst, således at staten netto får en  

 merindtægt på ca. 4 mio. kr.
 Post Danmark A/S vil udbetale udbytte efter bestemmelserne  

 i aktieselskabsloven, hvorefter udbyttebetalingen besluttes af  

 generalforsamlingen som foreslået eller tiltrådt af bestyrelsen.  

 Lovforslaget har ikke til hensigt at ændre statens hidtidige  

 udbyttepolitik, hvorefter Post Danmark har udbetalt 50 pct. af resultatet  

 efter skat, dog mindst 5 pct. af egenkapitalen, idet der dog kun betales  

 udbytte af årets resultat (efter skat). Statens ønsker til  

 udbyttepolitik vil fremover fremgå af de forudsætninger, der  

 lægges til grund for budgetteringen af udbyttet på  

 finansloven.
Hvad angår de tilbageværende  

 tjenestemænd og de tidligere tjenestemænd, der har accepteret et  

 tilbud om overenskomstansættelse mod at bevare retten til  

 tjenestemandspension, vil omdannelsen af den selvstændige offentlige  

 virksomhed til aktieselskab ikke medføre ændringer  

 vedrørende virksomhedens betalingsforpligtelser til staten for  

 pensionsbidrag m.v.
Der kan dog blive tale om en ændret afvikling af  

 disse forpligtelser som følge af selskabets indbetaling af et  

 engangsbeløb til nedbringelse af det fremtidige pensionsbidrag samt i  

 forbindelse med indgåelse af en pensionsaftale mellem staten og  

 selskabet.
Statens garanti i tilfælde af Post Danmark A/S  

  konkurs for rådighedsløn eller ventepenge til de  

 overenskomstansatte, der har bevaret retten hertil, indebærer en  

 økonomisk risiko for staten.
Denne risiko modsvares dog af, at staten  

 i tilfælde af Post Danmark A/S  konkurs fortsat har befordringspligten.  

 Lovforslaget giver mulighed for, at de pågældende medarbejdere i  

 givet fald bl.a. vil kunne medvirke til opfyldelsen af befordringspligten  

 enten som medarbejdere i staten eller i en anden virksomhed uden for  

 staten.
Den selvstændige offentlige virksomhed Post Danmark  

 har selv forestået personaleadministrationen i forhold til de ansatte,  

 herunder tjenestemænd.
Fremover skal Trafikministeriet varetage denne  

 opgave i relation til de udlånte tjenestemænd.
Det  

 forudsættes, at der indgås en aftale mellem Post Danmark A/S og  

 Trafikministeriet, hvorefter selskabet forestår en række  

 personaleadministrative opgaver for staten, således som det er  

 tilfældet vedrørende tjenestemænd i Københavns  

 Lufthavne A/S.
 7. Økonomiske og administrative konsekvenser for kommunerne.
 I lov om indkomstbeskatning af aktieselskaber m.v. har  

 bestemmelserne i § 23, stk. 1, hvorefter 13,41 pct. af den udredede  

 indkomstskat tilfalder den eller de kommuner, hvori et selskab eller forening  

 m.v. har drevet virksomhed, jf. bestemmelserne i lov om kommunal  

 indkomstskat, ikke fundet anvendelse for den selvstændige offentlige  

 virksomhed Post Danmark, jf. § 23, stk. 2.
Ved omdannelsen af Post Danmark til aktieselskab vil  

 kommunerne opnå et merprovenu, da de generelle bestemmelser for  

 indkomstbeskatningen af aktieselskaber vil finde anvendelse.
Provenuet for  

 kommunerne   og det modsvarende provenutab for staten   skønnes til  

 ca. 30 mio. kr. årligt, dog antageligt først fra og med 2007.  

 Det følger af lov om kommunal indkomstbeskatning, at  

 nettoindtægten vil tilfalde kommunen i forhold til summen af de  

 lønninger, som i det sidst forløbne regnskabsår er blevet  

 udbetalt til de ved virksomheden i hver af de pågældende kommuner  

 beskæftigede personer.
 Lovforslaget optages på det kommunale lov- og  

 cirkulæreprogram.
 Lovforslaget medfører ikke væsentlige  

 administrative konsekvenser for kommuner eller amtskommuner.
 8. Økonomiske og administrative konsekvenser for  

 erhvervslivet.
 Lovforslaget har ikke økonomiske eller  

 administrative konsekvenser for erhvervslivet.
 9. Miljømæssige konsekvenser.
 Lovforslaget har ingen miljømæssige  

 konsekvenser.
 10. Forholdet til EU-retten.
Det følger af EF-traktatens artikel 295, at de  

 ejendomsretlige ordninger i medlemsstaterne ikke berøres af  

 EF-traktaten.
Dette indebærer, at EF-traktaten ikke begrænser  

 medlemsstaternes mulighed for at lade erhvervsvirksomhed foregå i  

 offentligt regi eller lade dem overgå til selskaber i privat regi, idet  

 disse virksomheder fortsat er omfattet af traktatens grundlæggende  

 bestemmelser.
De to typer af ejerforhold betragtes som ligeværdige.  

 Ændring af Post Danmarks selskabsform fra selvstændig offentlig  

 virksomhed til aktieselskab vurderes derfor ikke at rejse  

 spørgsmål i forhold til EU-retten.
 Flere medlemsstater har således allerede omdannet  

 deres befordringspligtige postvirksomheder til aktieselskaber, og enkelte  

 heraf har også privat ejerandel.
 Europa-Parlamentets og Rådets direktiv 97/67/EF af  

 15. december 1997 om fælles regler for udvikling af Fællesskabets  

 indre marked for posttjenester og forbedring af disse tjenesters kvalitet er  

 gennemført i dansk ret, men disse bestemmelser berøres ikke af  

 lovforslaget.
Rådet vedtog den 6. december 2001 en fælles  

 holdning på grundlag af et forslag fra Kommissionen om  

 nedsættelse af den tilladelige eneretsgrænse efter direktivet  

 på op til 350 gram med henblik på yderligere åbning af det  

 europæiske postmarked.
Den fælles holdning indebærer  

 nedsættelse af eneretsgrænsen i to etaper, nemlig til 100 gram  

 pr. 1. januar 2003 og til 50 gram pr. 1. januar 2006. Den fælles  

 holdning er for tiden til behandling i Europa-Parlamentet.
 Det vurderes, at lovforslaget ikke indeholder elementer i  

 relation til den eneforhandlingsaftale, som Post Danmark har indgået  

 med et pengeinstitut, som vil kunne medføre en anden vurdering end  

 den, Kommissionen har foretaget i 1996, hvorefter denne aftale ikke  

 indebærer statsstøtte i henhold til  

 statsstøttereglerne.
 Kommissionen orienteres om lovforslaget.
 11. Hørte organisationer m.v.
 Lovforslaget er sendt i høring hos de i bilag 1  

 nævnte organisationer m.v.
Samlet vurdering af lovforslagets konsekvenser Positive konsekvenser/ mindreudgifter Negative konsekvenser/ merudgifter Økonomiske konsekvenser for stat, amtskommuner og  

 kommuner Kommuner modtager skatteandele af betalt selskabsskat fra  

 Post Danmark A/S på ca. 30 mio. kr.
 Staten vil modtage lønsumsafgift på ca. 6 mio. kr. (netto 4  

 mio. kr.) fra Post Danmark A/S.
 Staten får et provenutab svarende til kommunernes  

 skatteandel.
Administrative konsekvenser for stat, amtskommuner og  

 kommuner Ingen Der vil være et begrænset merarbejde i  

 Trafikministeriet vedr. administration i forhold til  

 tjenestemænd.
Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Administrative konsekvenser for borgerne Ingen Ingen Miljømæssige konsekvenser Ingen Ingen Forholdet til EU-retten Lovforslaget vurderes ikke at indeholde EU-retlige  

 aspekter Bemærkninger til lovforslagets  

 enkelte bestemmelser Til § 1 Det foreslås i stk. 1, at trafikministeren  

 stifter et aktieselskab, hvori alle aktierne ved stiftelsen ejes af staten.  

 Det nye selskab overtager ved stiftelsen den af den selvstændige  

 offentlige virksomhed Post Danmark hidtil drevne virksomhed med  

 tilhørende aktiver og passiver, der indskydes som betaling for de  

 aktier, der tegnes (apportindskud).
 Post Danmark A/S påbegynder sin virksomhed  

 umiddelbart efter lovens ikrafttræden og registreringen af  

 aktieselskabet.
Virksomheden overtages i regnskabs- og skattemæssig  

 henseende med virkning pr. 1. januar 2002, der også er datoen for den  

 reviderede åbningsbalance, uanset at stiftelsen af selskabet  

 måtte ske senere end seks måneder herefter.
Hermed sikres, at der  

 ikke opstår tidsmæssige problemer i forhold til  

 selskabsskattelovens § 4, stk. 4 og 5, som fastsætter at et selskab  

 eller en virksomhed der overdrages med tilbagevirkende kraft skal overholde  

 en 6 måneders frist.
I stk. 2 foreslås det, at selskabets navn skal  

 være Post Danmark A/S.
Samtidig foreslås, at trafikministeren  

 bemyndiges til at godkende ændringer af dette navn.
 I stk. 3 foreslås det, at aktiekapitalen ved  

 stiftelsen fastsættes til 500 mio. kr.
 Den resterende egenkapital udgøres af en  

 overkursfond på ca. 1.319 mio. kr., jf. bemærkningerne til  

 § 5.
Som udgangspunkt er kapitalforholdene i det nystiftede  

 aktieselskab uændrede i forhold til dem, der er gældende for den  

 selvstændige offentlige virksomhed.
Den reviderede åbningsbalance  

 vil således svare til balancen for den selvstændige offentlige  

 virksomhed pr. 31. december 2001, bortset fra en forventet afsættelse  

 af ca. 1,7 mia. kr. (1.190 mio. kr. efter skat) vedrørende  

 engangsbetalingen til reduktion af de løbende pensionsbidrag,  

 afsættelse af ca. 20 mio. kr. til omkostninger forbundet med  

 omdannelsen samt afsættelse til en portoforpligtelse på 70 mio.  

 kr. (49 mio. kr. efter skat) som følge af ikrafttrædelsen af den  

 nye årsregnskabslov pr. 1. januar 2002. Aktieselskabet vil  

 således blive etableret med en forventet egenkapital på 1.819  

 mio. kr. og aktivsum på 8.006 mio. kr.
Til § 2 Lovforslaget indebærer, at Post Danmark A/S kan  

 virke på samme grundlag som private virksomheder.
Således  

 gælder, som for den nuværende selvstændige offentlige  

 virksomhed Post Danmark, at der ikke vil blive stillet statsgaranti for de  

 lån og andre forpligtelser, som selskabet optager og påtager  

 sig.
Selskabet skal drives på et forretningsmæssigt  

 grundlag.
Det er derfor hensigten, at selskabets ledelse skal have mulighed  

 for inden for selskabets formål og under iagttagelse af koncessionens  

 bestemmelser at iværksætte de forretningsmæssige  

 initiativer, der bedst muligt sikrer værdiskabelse i virksomheden.  

 Selskabets formål er at drive postvirksomhed, og dette vil fortsat  

 være selskabets hovedopgave.
Herudover har selskabet mulighed for at  

 udbyde andre tjenester inden for distribution, kommunikation, transport og  

 logistik.
Der er således ikke tale om en ændring af den  

 virksomhed, som den selvstændige offentlige virksomhed Post Danmark i  

 dag har mulighed for at udøve.
 Selskabet kan herudover via posthusnettet drive anden  

 virksomhed med henblik på at understøtte posthusnettet.
Bestemmelsen giver ikke Post Danmark A/S adgang til at  

 ændre karakter fra at være en postvirksomhed til at være en  

 anden virksomhed.
Det bemærkes, at selskabet ifølge de  

 foreslåede bestemmelser i § 8 kan indgå en  

 eneforhandlingsaftale med et pengeinstitut om at stille de til enhver tid  

 værende posthuse, herunder faste anlæg og løsøre  

 samt tilknyttet personale, til rådighed for udførelsen af  

 finansielle serviceydelser, samt om betaling herfor.
Endvidere fremgår  

 det, at Post Danmark A/S efter aftale med pengeinstituttet selv eller ved  

 tredjemand kan udføres finansielle serviceydelser.
Der henvises i  

 øvrigt til bemærkningerne til § 8, hvoraf fremgår at  

 selskabet indtræder i den eksisterende eneforhandlingsaftale.
Selskabet har som andre selskaber i henhold til  

 aktieselskabsloven adgang til at drive virksomhed i form af helt eller  

 delvist ejede datterselskaber, under andre navne samt erhverve ejerandele i  

 andre virksomheder, herunder i udlandet.
Selskabet kan endvidere indgå  

 samarbejdsaftaler, alliancer og lignende i forbindelse med udøvelsen  

 af sin virksomhed både i national og i international  

 sammenhæng.
Til § 3 Det foreslås, at lovgivningen om aktieselskaber  

 gælder for selskabet med de ændringer, der følger af  

 nærværende lov, hvilket bl.a. har betydning for så vidt  

 angår medarbejdervalg af bestyrelsesmedlemmer, jf. lovforslagets  

 § 14.
Antallet af bestyrelsesmedlemmer fastsættes i  

 vedtægterne og bestyrelsen vælges, bortset fra medarbejdervalgte  

 medlemmer, af generalforsamlingen.
Bestyrelsen skal sammensættes af  

 personer med forretningsmæssig og ledelsesmæssig ekspertise og  

 personer, der har indsigt i samfunds- og erhvervsforhold.
 Såfremt der blandt bestyrelsens medlemmer er  

 statsligt ansatte, der varetager bestyrelseshvervet som led i deres tjeneste  

 i staten, skal det fremgå af selskabets vedtægter   så  

 længe selskabet er fuldt ud statsejet   at disse vil kunne videregive  

 oplysninger, der er af væsentlig betydning for den danske stats  

 varetagelse af sine interesser, til den respektive minister.
Til § 4 Omdannelse af Post Danmark til et aktieselskab er et led i  

 forberedelsen af en privatisering af virksomheden, som efter omdannelsen vil  

 kunne ske ved salg af aktier i selskabet.
Efter den foreslåede  

 bestemmelse bemyndiges trafikministeren til at sælge op til 25 pct. af  

 aktierne i selskabet.
Et salg af aktier vil skulle forelægges for de  

 bevilgende myndigheder.
Tilsvarende vil selskabet kunne fusionere med andre  

 selskaber mod vederlæggelse i aktier, så længe statens  

 ejerandel i selskabet forbliver mindst 75 pct.
Om spørgsmålet om  

 forflyttelse henvises til pkt. 3 i de almindelige bemærkninger.
I forbindelse med et salg gives der mulighed for at tegne  

 medarbejderaktier, herunder til favørkurs, til de af selskabet ansatte  

 medarbejdere.
Baggrunden herfor er ønsket om at understøtte  

 medarbejdernes tilknytning til virksomheden.
 Adgangen til at erhverve medarbejderaktier vil alene  

 tilkomme medarbejdere, der har etableret et fast ansættelsesforhold til  

 Post Danmark A/S, og ikke de i § 10, stk. 1, nævnte  

 udlånte statstjenestemænd.
Til § 5 Ved stiftelsen af aktieselskabet overtager selskabet efter  

 bestemmelsen i stk. 1 den af den selvstændige offentlige  

 virksomhed drevne virksomhed og indtræder i samtlige rettigheder og  

 forpligtelser vedrørende denne virksomhed.
Overtagelsen sker med  

 virkning fra 1. januar 2002, jf. § 1.
 Post Danmark A/S skal således fuldt ud respektere  

 alle vilkår i kontrakter, overenskomster, lejeaftaler m.v., som er  

 indgået af den selvstændige offentlige virksomhed, ligesom Post  

 Danmark A/S indtræder i alle denne virksomheds rettigheder.
Debitorskiftet indebærer, at selskabet skal opfylde  

 de forpligtelser, som selskabet overtager fra den selvstændige  

 offentlige virksomhed Post Danmark.
Opfylder selskabet imidlertid   mod  

 forventning   ikke de forpligtelser, som overtages fra den selvstændige  

 offentlige virksomhed, og kan kreditorerne ikke opnå  

 fyldestgørelse for deres krav i selskabets formue, vil staten i denne  

 situation ikke være frigjort for sine forpligtelser, med mindre  

 kreditorerne efter almindelige formueretlige regler i det hele må anses  

 at have accepteret alene at holde sig til selskabet som ny medkontrahent  

 (debitor). Det bemærkes i den forbindelse, at det er hensigten at  

 opløse den selvstændige offentlige virksomhed i forbindelse med  

 stiftelsen af selskabet.
Selskabet indtræder tillige i rettigheder og pligter  

 i forhold til personalet, jf. lov om lønmodtagernes retsstilling ved  

 virksomhedsoverdragelse.
Til selskabets forpligtelser hører bl.a.  

 feriepengeforpligtelser og forpligtelser i relation til opsparet  

 overarbejde.
 Der skabes med bestemmelsen i stk. 2 hjemmel til, at  

 tinglysning og anden registrering kan ske alene på grundlag af denne  

 lov, hvorfor oprettelse af dokumenter ikke vil være  

 nødvendig.
Til § 6 Det foreslås, at anvendelse af det kronede posthorn  

 som kendetegn begrænses til det fuldt ud statsejede Post Danmark  

 A/S.
Til § 7 Der udstedes en ny koncession efter stiftelsen af  

 selskabet.
Der indsættes en revisionsbestemmelse i den nye koncession,  

 idet det forventes, at der i forbindelse med overvejelser om den fremtidige  

 postpolitik, herunder spørgsmålet om indskrænkning af  

 enerettens område som følge af liberaliseringen inden for  

 postområdet, vil skulle foretages justeringer i koncessionen.
Der vil i  

 samme forbindelse blive taget stilling til eventuelle justeringer af  

 selskabets serviceforpligtelser, som må ses i sammenhæng med  

 selskabets fremtidige konkurrenceevne på postmarkedet.
 I forbindelse med den nye koncession vil de  

 konkurrenceretlige retningslinier, der er udstedt i henhold til koncessionen  

 blive gennemgået, således at disse forenkles mest muligt.
 Det bemærkes, at det er hensigten, at der  

 fremsættes forslag om ændring af lov om postvirksomhed i  

 foråret 2003 som følge af overvejelser om den fremtidige  

 postpolitik.
Til § 8 Den foreslåede ordning vedrørende en  

 eneforhandlingsaftale m.m. svarer indholdsmæssigt til den  

 nugældende ordning for Post Danmark i § 3 i lov om Post  

 Danmark.
 Bestemmelsen i stk. 1 danner grundlag for Post  

 Danmark A/S  adgang til at indgå en eneforhandlingsaftale med et  

 pengeinstitut om udførelse af finansielle serviceydelser via  

 posthusnettet.
 Den foreslåede bestemmelse indebærer, at Post  

 Danmark A/S  forpligtelser knyttet til aftalen også gælder i  

 forhold til tredjemand, med hvem pengeinstituttet måtte have  

 indgået aftale om udførelse af finansielle serviceydelser.
 Post Danmark indgik i 1996 med virkning fra den 1. oktober  

 1995 en samarbejdsaftale med BG Bank om udførelse af finansielle  

 serviceydelser, hvorefter Post Danmark er forpligtet til at stille de til  

 enhver tid eksisterende posthuse, herunder faste anlæg og  

 løsøre samt tilknyttet personale til rådighed for  

 udførelse af finansielle serviceydelser via posthusnettet, ligesom  

 pengeinstituttet har pligt til at anvende samtlige Post Danmarks posthuse til  

 udførelse af finansielle serviceydelser.
BG Bank er som en del af RealDanmark i 2000 fusioneret med  

 Danske Bank.
I forbindelse hermed har Danske Bank over for  

 konkurrencemyndighederne givet tilsagn om at opsige BG Banks  

 eneforhandlingsaftale med Post Danmark (A/S) med virkning fra den 1. oktober  

 2008 (dvs. ved aftaleperiodens udløb), og der gives afkald på  

 aftalens uopsigelighed fra den 1. oktober 2005, således at Post Danmark  

 (A/S) fra dette tidspunkt er fritstillet.
Den foreslåede bestemmelse i stk. 2 giver  

 således ikke en særlig hjemmel for Post Danmark A/S til at drive  

 selvstændig bank- eller forsikringsvirksomhed.
Udøvelsen af  

 denne virksomhed vil skulle ske under respekt af forsikrings- og  

 banklovgivningen samt de godkendelsesordninger, der er fastlagt heri.
 Den foreslåede bestemmelse i stk. 3 om, at Post  

 Danmark A/S har adgang til oplysninger indebærer, at Post Danmark A/S i  

 nødvendigt omfang har adgang til pengeinstituttets kundeoplysninger,  

 adgang til at tilføre systemet nye oplysninger og adgang til som led i  

 kundebetjeningen m.v. at ajourføre eksisterende oplysninger.
 Bestemmelsen er indsat, fordi der bl.a. i lov om finansiel  

 virksomhed er begrænsninger i ansattes muligheder for at videregive  

 oplysninger jf. § 4 i loven.
Det foreslås i stk. 4, 5 og 6, at den der  

 virker eller har virket i Post Danmark A/S ikke uberettiget må  

 videregive eller udnytte fortrolige oplysninger, som den  

 pågældende har fået kendskab til i forbindelse med  

 udførelse af finansielle serviceydelser på grundlag af  

 eneforhandlingsaftalen eller give andre lejlighed til at skaffe sig  

 sådanne oplysninger.
Medarbejdere i Post Danmark A/S beskæftigede  

 med finansielle serviceydelser er, for så vidt angår de  

 oplysninger, som modtages fra den finansielle virksomhed, underlagt  

 tavshedspligtsbestemmelsen i § 4 i lov om finansiel virksomhed,  

 hvorefter ansatte i finansielle virksomheder ikke uberettiget må  

 videregive eller udnytte fortrolige oplysninger, som de får kendskab  

 til under udøvelsen af deres hverv.
De foreslåede bestemmelser  

 er et supplement hertil, idet der med disse udtrykkelige bestemmelser  

 tilsigtes at tydeliggøre de pligter, der påhviler medarbejdere i  

 Post Danmark A/S i deres udførelse af finansielle serviceydelser.  

 Bestemmelserne suppleres i øvrigt af reglerne i lov om behandling af  

 personoplysninger.
I stk. 4 foreslås det, at overtrædelser af  

 tavshedspligten kan straffes med bøde eller fængsel indtil 4  

 måneder, medmindre højere straf er forskyldt efter den  

 øvrige lovgivning.
Under hensyn til at tavshedspligtsbestemmelserne  

 foreslås tydeliggjort, er det tillige relevant udtrykkeligt i en  

 særskilt bestemmelse at medtage en straffebestemmelse vedrørende  

 overtrædelse af denne pligt.
Medarbejdere i Post Danmark A/S er   som  

 nævnt   i relation til deres udførelse af finansielle  

 serviceydelser omfattet af straffebestemmelsen i § 77, jf. § 4, i lov om  

 finansiel virksomhed.
Den i forslaget hjemlede straf svarer til  

 straffeniveauet efter lov om finansiel virksomhed.
 De medarbejdere, der har været beskæftiget i  

 den selvstændige offentlige virksomhed Post Danmark frem til stiftelsen  

 af selskabet, er fortsat omfattet af straffelovens kapitel 16 om forbrydelser  

 i offentlig tjeneste eller hverv m.v. (§ 152 ff.) for så vidt  

 angår de oplysninger, som pågældende medarbejder har  

 fået kendskab til i forbindelse med udførelse af arbejde knyttet  

 til eneforhandlingsaftalen.
 Der tilsigtes således   udover ændringen i  

 strafferammen   ingen ændringer af den nugældende retstilstand,  

 idet det tillige er forudsat i eneforhandlingsaftalen, at aktieselskabet uden  

 videre indtræder i den eksisterende aftale.
For så vidt angår stk. 6, fremgår det af  

 stk. 2, at Post Danmark A/S er berettiget til at indgå aftale med  

 trediemand om udførelse af finansielle serviceydelser.
Derfor  

 bør tavshedspligten også omfatte trediemænd, som Post  

 Danmark A/S har indgået aftale med.
 Bestemmelserne er indsat, fordi bestemmelserne om  

 tavshedspligt i lov om postvirksomhed alene omfatter den virksomhed, som  

 består i erhvervsmæssig postbefordring af adresserede breve og  

 andre forsendelser, jf. § 1 i loven, og dermed ikke omfatter de finansielle  

 serviceydelser, som aktieselskabet får mulighed for at  

 udføre.
 Den foreslåede bestemmelse i stk. 7 om  

 undtagelse fra aktindsigt og offentliggørelse indebærer, at  

 konkurrencefølsomme oplysninger vedrørende  

 eneforhandlingsaftalen, f. eks. oplysninger om kalkulationer, prisberegninger  

 m.v. fortsat kan undtages for offentliggørelse.
Til § 9 De foreslåede bestemmelser i § 9,  

 stk. 1-4, svarer indholdsmæssigt til de nugældende  

 bestemmelser i § 6, stk. 8-11, i lov om Post Danmark, der blev  

 indsat ved lov nr. 1089 af 19. december 2001, og hvorefter  

 tjenestemændene fik tilbud om at overgå til  

 overenskomstmæssig ansættelse med bevarelse af retten til  

 tjenestemandspension efter tjenestemandspensionslovgivningen.
Der tilsigtes  

 med forslaget ingen ændring af det nugældende lovgrundlag og de  

 aftaler, der er indgået på grundlag af dette.
De  

 tjenestemænd, der på tidspunktet for Post Danmarks afgivelse af  

 tilbud om overenskomstansættelse havde orlov eller havde tjenestefrihed  

 uden løn, vil fra selskabet modtage et tilbud om  

 overenskomstansættelse på de anførte vilkår, hvis de  

 genoptager tjenesten.
De tjenestemænd, som således har valgt eller  

 vælger at lade sig ansætte på overenskomstvilkår, vil  

 ikke længere være omfattet af tjenestemandslovgivningen.
Som  

 konsekvens heraf vil afskedigelse af en overenskomstansat med ret til  

 tjenestemandspension kunne foretages af Post Danmark A/S.
 Finansministeriet skal forud for uansøgt afsked  

 høres om den overenskomstansattes krav på tjenestemandspension,  

 jf. i øvrigt bemærkningerne til § 11.
 Staten afholder udgifterne til pension efter  

 bestemmelserne i tjenestemandspensionslovgivningen uanset  

 afskedigelsesårsag.
 Selskabet betaler løbende pensionsbidrag samt  

 godtgør staten udgifter til pension som følge af uegnethed  

 eller stillingsbortfald indtil det forudsatte  

 alderspensioneringstidspunkt.
Ved overgangen til overenskomstansættelse pr. 1.  

 januar 2002 har de pågældende tidligere tjenestemænd i  

 henhold til Post Danmarks tilbud opretholdt ret til ved afsked at modtage  

 rådighedsløn eller ventepenge fra Post Danmark, svarende til  

 hvad der ville gælde under tjenestemandsansættelsen.
Hvis de  

 pågældende måtte blive afskediget som følge af Post  

 Danmark A/S  konkurs, vil der imidlertid være en risiko for, at  

 konkursboet ikke vil kunne honorere forpligtelsen.
Regeringen tilkendegav  

 på den baggrund i forbindelse med ændring af lov om Post Danmark  

 i 2001, at den i tilfælde af en fremtidig ændring af Post  

 Danmarks status ville arbejde for, at der træffes de fornødne  

 dispositioner til sikring af rådighedsløn eller ventepenge og  

 pensionsbidragsindbetalinger i rådighedslønsperioden for de  

 overenskomstansatte, der har bevaret retten til tjenestemandspension i  

 tilfælde af virksomhedens konkurs.
Det foreslås derfor i stk. 5, at staten i  

 tilfælde af Post Danmark A/S  konkurs efter påkrav og med fuld  

 anmeldelsesret i konkursboet betaler rådighedsløn eller  

 ventepenge til de tidligere tjenestemænd samt dækker  

 pensionsbidragsbetalingerne i rådighedslønsperioden.
Den  

 periode, i hvilken staten i anledning af Post Danmark A/S  konkurs udbetaler  

 rådighedsløn, medregnes, uanset Post Danmark A/S manglende  

 betaling af pensionsbidrag, ved opgørelsen af medarbejdernes  

 pensionsanciennitet.
 De ansatte, der modtager rådighedsløn eller  

 ventepenge, er forpligtet til at overtage en anden passende stilling.  

 Rådighedsløn eller ventepenge ydes efter bestemmelserne i  

 tjenestemandslovens § 32 samt §§12-13. Den anviste stilling kan  

 være i eller uden for staten.
Ved vurderingen af, hvorvidt den anviste stilling er  

 passende, tages udgangspunkt i den ansattes ansættelsesaftale med Post  

 Danmark A/S.
Det bemærkes i den forbindelse, at tjenestemændene  

 ved overgang til overenskomstansættelse vælger mellem forskellige  

 ansættelsesvilkår.
Den enkeltes valg får betydning for,  

 hvorvidt en anvist stilling kan anses for passende.
Hvis en tjenestemand f.eks. har valgt overgang til  

 overenskomstansættelse på vilkår, hvorefter den  

 pågældende er forpligtet til at overtage andet arbejde, som den  

 pågældende fysisk og kvalifikationsmæssigt er i stand til  

 at udføre, er begrebet »passende stilling« udvidet til også at  

 omfatte arbejde, der ændrer stillingens karakter.
Udgangspunktet vil  

 her være, at den anviste stilling er passende, med mindre den ansatte  

 fysisk eller kvalifikationsmæssigt ikke er i stand til at udføre  

 arbejdet.
Staten indtræder i givet fald i kravet mod Post  

 Danmark A/S  konkursbo.
Statens dækning af medarbejdernes krav vil  

 derfor ikke kunne gavne selskabet eller dets kreditorer og vil således  

 ikke kunne udgøre statsstøtte.
Statens dækning realiseres  

 alene i tilfælde af Post Danmark A/S  konkurs og ikke ved konkurs i  

 eventuelle datterselskaber.
Til § 10 Efter den foreslåede bestemmelse i stk. 1 er de  

 tjenestemænd, der ved stiftelsen af selskabet er ansat i Post Danmark,  

 forpligtet til at gøre tjeneste i Post Danmark A/S med bevarelse af  

 deres ansættelsesforhold i staten (»udlån«). Dette gælder  

 også for tjenestemænd på orlov eller med tjenestefrihed  

 uden løn, hvis disse genoptager arbejdet uden at acceptere et tilbud  

 om overenskomstansættelse.
Selskabet vil efter forslaget i forhold til  

 staten være forpligtet til at beskæftige disse.
 Tjenestemændene overføres i  

 personaleadministrativ henseende til Trafikministeriet, men med et  

 indholdsmæssigt uændret ansættelsesområde  

 dækkende det samme funktionelle område som det tidligere Post  

 Danmark.
Tjenestemænd, der opretholder deres  

 ansættelsesforhold til staten har ikke som følge af omdannelsen  

 krav på ventepenge, rådighedsløn eller pension.
Den  

 omstændighed, at de rent personaleadministrativt overføres fra  

 Post Danmark til Trafikministeriet, medfører heller ikke krav på  

 ventepenge, rådighedsløn eller pension, idet deres  

 ansættelsesområde funktionelt er det samme.
Videre avancement for udlånte tjenestemænd  

 forudsætter, at de overgår til ansættelse i selskabet.
Der  

 kan dog ske generelle og gruppevise omklassificeringer samt oprykninger i  

 automatiske lønforløb samtidig med, at de  

 pågældende opretholder deres tjenestemandsansættelse.
 Dette udlån af tjenestemænd er ikke  

 momspligtigt, idet udlånet på de her givne betingelser kan  

 sidestilles med en ansættelse i Post Danmark A/S og ikke anses for at  

 være en økonomisk virksomhed bestående af udlån af  

 arbejdskraft i momsmæssig henseende.
Det foreslås i stk. 2, at staten udbetaler  

 løn, herunder rådighedsløn, ventepenge og  

 efterindtægt af løn og afholder udgifter til pension m.v. til  

 tjenestemænd.
Efter de foreslåede bestemmelser i stk. 3 og  

 § 11, stk. 1, skal Post Danmark A/S refundere staten udgifterne til  

 løn m.v., ligesom selskabet betaler bidrag m.v. til dækning af  

 statens pensionsudgifter.
Staten afholder udgifterne til pension efter  

 bestemmelserne i tjenestemandspensionslovgivningen uanset  

 afskedigelsesårsag.
Selskabet betaler løbende pensionsbidrag  

 samt godtgør statens udgifter til pension som følge af  

 uegnethed, samarbejdsvanskeligheder og stillingsbortfald indtil det  

 forudsatte alderspensioneringstidspunkt.
Til § 11 Det foreslås i stk. 1 og 2, at Post Danmark A/S  

 betaler bidrag m.v. til dækning af statens pensionsudgifter, for  

 så vidt angår udlånte tjenestemænd og  

 overenskomstansatte, der har bevaret retten til tjenestemandspension.
 Pensionsbidraget fastsættes af finansministeren.  

 Betalingen svarer til det nugældende princip i § 6, stk. 12,  

 i lov om Post Danmark, hvorefter Post Danmark ud over det løbende  

 pensionsbidrag skal refundere de løbende pensionsudbetalinger til  

 tjenestemænd, der er afskediget som følge af uegnethed eller  

 stillingsbortfald indtil det forudsatte alderspensioneringstidspunkt.
 De pensionsudgifter, som selskabet skal dække gennem  

 pensionsbidrag til staten, opgøres ud fra aktuarmæssige  

 principper.
Pensionsbidraget udgøres aktuelt af løbende  

 pensionsbidragsbetalinger på 20 pct. af tjenestemændenes og de  

 tidligere tjenestemænds pensionsgivende løn.
Desuden er  

 selskabet forpligtet til at godtgøre statens udgift til pension ved  

 uegnethed, samarbejdsvanskeligheder og stillingsbortfald, indtil det  

 forudsatte alderspensioneringstidspunkt svarende til den ekstra  

 pensionsforpligtelse i forhold til den ved beregningen af bidragsbetalingen  

 forudsatte alderspensioneringstidspunkt.
Stk. 3, 1. pkt., giver mulighed for, at  

 finansministeren kan indgå aftale med Post Danmark A/S om en endelig  

 fastsættelse af bidrag m.v. til dækning af statens  

 pensionsudgifter.
Aftalen vil i så fald have virkning fra den 1. januar  

 2002. Dette svarer til de aftaler, der tidligere er indgået med en  

 række aktieselskaber, hvor der er beskæftiget tidligere  

 tjenestemænd eller udlånte tjenestemænd, herunder  

 Københavns Lufthavne A/S, det daværende GiroBank A/S og  

 Scandlines A/S.
En sådan aftale vil i givet fald træde i stedet  

 for den hjemmel, finansministeren har efter stk. 1 til at  

 fastsætte bidraget, og må således forudsætte at  

 udmønte de beføjelser, finansministeren har til justering af  

 pensionsbidraget under indtryk af udviklingen i pensionsbyrden.
Dette  

 indebærer, at Post Danmarks bidrag kan aftales fastlagt på et  

 aktuarmæssigt grundlag efter tilsvarende beregningsprincipper som i de  

 ovennævnte tidligere pensionsaftaler og med en aftalt, fastlagt  

 regulering i tilfælde af uansøgt afsked eller ved afvigelser fra  

 det forudsatte afgangsmønster.
 Stk. 3, 2. pkt., giver endvidere mulighed for, at  

 selskabet kan foretage en engangsbetaling til nedbringelse af de  

 løbende pensionsbidrag for tidligere og tilbageværende  

 tjenestemænd.
Det forudsættes i lovforslaget, at selskabet  

 foretager en engangsbetaling til staten, der nedbringer de løbende  

 pensionsbidrag til staten fra 20 pct. til 12 pct. af den pensionsgivende  

 løn.
Denne nedbringelse af pensionsbidragsprocenten svarer til en  

 engangsbetaling på ca. 1,7 mia. kr.
Dette beløb vil blive  

 optaget på lov om tillægsbevilling for 2002 tillige med den  

 modsvarende nedsættelse af Post Danmarks pensionsbidragsbetaling  

 på ca. 190 mio. kr. på helårsbasis.
Engangsbetalingen er  

 på længere sigt udgifts- og indtægtsmæssig neutral  

 for både staten og Post Danmark, eftersom engangsbetalingen modsvares  

 af mindre løbende pensionsbidrag fra selskabet til staten i  

 årene fremover.
For Post Danmark indebærer engangsbetalingen den  

 fordel, at pensionsomkostningerne for de udlånte tjenestemænd og  

 de overenskomstansatte tidligere tjenestemænd bringes på linje  

 med pensionsomkostningerne for de øvrige overenskomstansatte  

 medarbejdere i selskabet.
Hermed opnår Post Danmark en mere  

 hensigtsmæssig lønomkostningsstruktur.
Det foreslås i stk. 3, 3. pkt., at Post Danmark  

 A/S får fradragsret for den i stk. 3, 2. pkt., nævnte  

 engangsbetaling til staten til nedbringelse af det fremtidige årlige  

 pensionsbidrag for tidligere og tilbageværende tjenestemænd.  

 Baggrunden for den foreslåede bestemmelse om fradragsret for Post  

 Danmark A/S er et ønske om at tage højde for den situation,  

 hvor en ligningsmæssig vurdering af fradraget måtte føre  

 til et andet resultat.
Således fjernes med bestemmelsen enhver tvivl om  

 den fremtidige skattemæssige behandling af den nævnte  

 engangsbetaling til staten.
Såfremt Post Danmark A/S ikke foretager  

 denne engangsbetaling til staten, vil selskabet som udgangspunkt have  

 fradragsret for de løbende pensionsbidrag hen over årene.
Den  

 foreslåede fradragsret har således til hensigt at sikre, at  

 uanset om Post Danmark A/S ved den efterfølgende ligningsmæssige  

 vurdering af udgiften måtte have anden mulighed for at fradrage  

 engangsbetalingen, kan Post Danmark A/S fradrage udgiften i sin  

 skattepligtige indkomst efter stk. 3, 3. pkt.
 Det foreslås i stk. 4, at selskabet betaler et  

 af trafikministeren fastsat beløb til dækning af statens  

 udgifter i forbindelse med administrationen af udlånte  

 tjenestemænd.
 Såfremt der indgås en aftale mellem Post  

 Danmark A/S og Trafikministeriet, hvorefter selskabet forestår en  

 række personaleadministrative opgaver for staten, vil der alene blive  

 tale om et mindre beløb.
Til § 12 Det foreslås, at trafikministeren fastsætter  

 lovens ikrafttrædelsestidspunkt, hvorved der opnås sikkerhed for,  

 at de nødvendige forberedelser i forbindelse med omdannelsen kan komme  

 på plads, inden lov om Post Danmark ophæves.
 Det foreslås endvidere, at de enkelte bestemmelser i  

 loven kan sættes i kraft på forskellige tidspunkter, hvorved  

 opnås, at bemyndigelsen til at oprette selskabet m.v. kan træde i  

 kraft, når de nødvendige stiftelsesdokumenter m.v. er klar.  

 Samtidig opnås, at lov om Post Danmark eller dele heraf kan være  

 gældende indtil det tidspunkt, hvor omdannelsen rent faktisk kan finde  

 sted.
Til § 13 Det foreslås, at lov om Post Danmark ophæves.  

 Den selvstændige offentlige virksomhed Post Danmark ophører  

 derved med at eksistere i forbindelse med omdannelsen til et  

 aktieselskab.
 Der henvises i øvrigt til bemærkningerne til  

 § 5.
Til § 14 Det foreslås i stk. 1, at de medarbejdervalgte  

 medlemmer af bestyrelsen i den selvstændige offentlige virksomhed Post  

 Danmark indtræder i bestyrelsen i aktieselskabet ved stiftelsen heraf.  

 Herved sikres det, at medarbejderne er repræsenteret i selskabets  

 bestyrelse allerede fra stiftelsen og ikke først fra det tidspunkt,  

 hvor der har fundet valg sted.
Medarbejdernes valg til bestyrelsen skal finde  

 sted inden 31. december 2002.
Stk. 2 indebærer en fravigelse af  

 aktieselskabslovens § 49, stk. 2, 3. pkt. og § 49,  

 stk. 3, 1. pkt., hvorefter medarbejderne først har krav på  

 valg af medarbejderrepræsentanter til bestyrelsen i selskaber efter 3  

 år.
Ligeledes foreslås det, at der i forbindelse med det  

 første valg efter selskabets stiftelse sker en fravigelse af kravet i  

 aktieselskabsloven § 49, stk. 7, om at de bestyrelsesmedlemmer, der  

 vælges af medarbejderne, udpeges blandt de medarbejdere, der hele  

 sidste år før valget har været ansat i selskabet.
 I stk. 3 foreslås det, at de udlånte  

 tjenestemænd i lighed med de overenskomstansatte medarbejdere deltager  

 ved valg af medarbejderrepræsentanter til selskabets bestyrelse.
Efter aktieselskabslovgivningen er det kun medarbejdere,  

 der er ansat i aktieselskaber, der har valgret og kan være valgbare til  

 hvervet som medarbejderrepræsentant i selskabets bestyrelse.
De  

 tjenestemænd, der udlånes fra staten til Post Danmark A/S, er  

 dermed afskåret fra at have indflydelse på  

 spørgsmålet om medarbejderrepræsentation i selskabets  

 bestyrelse og fra at blive valgt ind i bestyrelsen som repræsentant for  

 medarbejderne, idet der lægges vægt på, at de  

 medarbejdervalgte bestyrelsesmedlemmer har et egentlig  

 ansættelsesforhold til selskabet.
Under hensyn til, at de  

 pågældende tjenestemænd er vedvarende beskæftiget i  

 selskabet, synes det rimeligt at give dem indflydelse på ledelsen af  

 deres arbejdsplads.
Således foreslås det, at disse medarbejdere  

 har valgret til bestyrelsen, uden dog at være valgbare til denne.
Til § 15 Til nr. 1 Det foreslås, at oprettelse og anvendelse af en  

 modtagerdatabase indsættes i lov om postvirksomhed, idet en database  

 over postmodtagere har tæt sammenhæng med statens  

 befordringspligt og derfor tilknytning til en hvilken som helst koncession  

 staten måtte meddele i medfør af denne lov.
 Det bemærkes i den forbindelse, at  

 spørgsmålet om oprettelse og anvendelse af en modtagerdatabase i  

 dag, for Post Danmarks vedkommende, er reguleret i lov om Post Danmark.
 Den foreslåede bestemmelse åbner mulighed for,  

 at flere koncessionshavere opretter modtagerdatabaser, der omfatter de  

 postmodtagere, som koncessionshaveren i medfør af koncessionen er  

 forpligtet til at sikre postbefordring.
 Post Danmarks nuværende, (egen) modtagerdatabase er  

 etableret for at forbedre ajourføringen af postadresser og for at  

 rationalisere arbejdsgangene i tilknytning til distribution af forsendelser.  

 Databasen bliver altså brugt til at kontrollere adresselister for fejl,  

 inden de anvendes til adressering af forsendelser, til at fjerne fejl i  

 flyttemeddelelser, til reklamationsbehandling, til maskinel sortering af  

 forsendelser, til fakturering samt til planlægning af postbudenes  

 omdelingsruter.
 Eksistensen af modtagerdatabasen har stor betydning for  

 kvaliteten og effektiviteten i befordringspligtig postbefordring.
Det foreslås i stk. 2, at koncessionshaver til  

 oprettelse og brug for ajourføring af en modtagerdatabase kan modtage  

 relevante oplysninger fra offentlige registre.
Dette indebærer i  

 praksis, at koncessionshaver kan indhente oplysninger fra bl.a.
Det Centrale  

 Personregister (CPR).
 Koncessionshavers adgang til personoplysninger i CPR vil  

 som udgangspunkt ske i overensstemmelse med bestemmelserne om  

 Indenrigsministeriets videregivelse af oplysninger til private, jf.  

 CPR-lovens kapitel 10.
Koncessionshaver vil dog herudover til brug for oprettelse  

 af modtagerdatabasen kunne modtage oplysninger fra CPR om de personer, som  

 koncessionshaveren i medfør af koncession er forpligtet til at sikre  

 postbefordring.
Koncessionshaver vil endvidere løbende kunne modtage  

 oplysninger om de navngivne nyfødte og indrejste med bopæl her i  

 landet, som koncessionshaver er forpligtet til at sikre postbefordring.
De oplysninger, som koncessionshaver kan få adgang  

 til, er aktuelle navne- og adresseændringer og oplysning om  

 dødsfald samt øvrige oplysninger som følger af  

 gældende ret.
Der vil ikke kunne modtages oplysning om personnummer  

 samt oplysninger om beskyttede navne og adresser.
Det fremgår af  

 stk. 3, at det som udgangspunkt ikke er tilladt at benytte  

 modtagerdatabasen i forbindelse med udøvelse af tjenester, der ikke  

 relaterer sig til befordringspligten.
Det er således f.eks. ikke muligt  

 for en koncessionshaver, herunder Post Danmark A/S, at benytte databasen i  

 markedsføringsøjemed eller til videregivelse i  

 øvrigt.
Modtagerdatabasens data må dog anvendes på  

 ikke-befordringspligtige forsendelser i det omfang, disse ud fra en  

 produktionsteknisk og økonomisk betragtning vil være  

 driftsmæssigt sammenblandet med befordringspligtige forsendelser ved  

 disses normale gennemløb i produktionssystemet (modtagelse, sortering,  

 omadressering, transport og omdeling). Det vil således fortsat ikke  

 være tilladt at anvende modtagerdatabasens personoplysninger i  

 forbindelse med særskilte tjenester eller områder som f.eks. salg  

 af adresser og kurerforsendelser.
Som eksempler på forsendelser, der  

 ikke er omfattet af befordringspligten, men som gennemløber det  

 normale produktionssystem kan nævnes ekspresbreve og »tunge pakker«  

 (over 20 kg).
 Den foreslåede bestemmelse i stk. 4  

 indebærer, at lov om behandling af personoplysninger finder anvendelse,  

 herunder ved koncessionshavers anmeldelse af behandling af personoplysninger  

 til Datatilsynet.
 Som udgangspunkt skal der ikke ske anmeldelse af en  

 modtagerdatabase, når den i det væsentlige indeholder oplysninger  

 om navn og adresse m.v. på de postmodtagere, som koncessionshaveren i  

 medfør af koncessionen er forpligtet til at sikre postbefordring.
 Den foreslåede ordning svarer stort set til den  

 nugældende ordning for Post Danmark, men sikrer samtidig, at evt. andre  

 koncessionshavere vil kunne oprette og ajourføre en modtagerdatabase.  

 I forhold til i dag vil Post Danmark A/S efter det foreslåede bl.a.  

 ikke kunne få adgang til personnumre samt beskyttede navne og  

 adresser.
 Den af Post Danmark allerede etablerede modtagerdatabase  

 overdrages som en del af aktiverne i virksomheden, og kan benyttes af  

 selskabet i overensstemmelse med den foreslåedes bestemmelse.
 Det bemærkes, at overtrædelse af bestemmelsen  

 vil indebære en overtrædelse af vilkårene for koncessionen  

 og dermed være strafbar i medfør af § 26 i lov om  

 postvirksomhed.
Til § 16 Til nr. 1 Ændringen er en konsekvens af, at det  

 foreslås, at trafikministeren omdanner Post Danmark til et  

 aktieselskab. Ændringen tager samtidig højde for, at andre end  

 Post Danmark A/S vil kunne meddeles koncession efter lov om  

 postvirksomhed.
Til § 17 Til nr. 1 Ændringen er en følge af, at Post Danmark  

 omdannes til et aktieselskab. Ændringen medfører ingen  

 ændring af den gældende retstilstand.
Til § 18 Til nr. 1 Ændringen er en følge af, at Post Danmark  

 omdannes til et aktieselskab. Ændringen medfører, at Post  

 Danmark A/S i forhold til betaling af selskabsskat sidestilles med de i  

 selskabsskattelovens § 1, stk. 1, nr. 1, nævnte  

 aktieselskaber.
Til nr. 2, 3 og 4 Der er tale om konsekvensændringer som følge  

 af den i nr. 1, foretagne ændring af selskabsskatteloven.
Til nr. 5 Ændringen er en følge af, at Post Danmark  

 omdannes til et aktieselskab og således bliver skattepligtig til  

 kommunerne.
Til nr. 6 Ændringen er en følge af, at Post Danmark  

 omdannes til et aktieselskab.
Der tilsigtes ingen ændring af den  

 gældende retstilstand.
Til §§ 19-21 Der er tale om konsekvensændringer som følge  

 af den i § 18, nr. 1, foretagne ændring af  

 selskabsskatteloven.
Til § 22 Ændringerne er en konsekvens af, at Post Danmark  

 omdannes til Post Danmark A/S.
På linie med Post Danmark er Post  

 Danmark A/S momsfritaget for de ydelser, som selskabet er forpligtet til at  

 udføre efter den gældende lov om postvirksomhed.
Til § 23 Det foreslås i en ny § 14 j i fusionsskatteloven at  

 fastsætte regler for Post Danmarks omdannelse til aktieselskab.
Selskabsretligt vil omdannelsen af Post Danmark ske ved en  

 overdragelse af Post Danmarks aktiver og passiver til et nyt selskab, der  

 stiftes ved apportindskud af aktiverne og passiverne.
Ved stiftelsen af Post  

 Danmark A/S modtager staten aktier som vederlag for apportindskuddet.
De 502  

 tjenestemænd, som ikke gik over til overenskomstansættelse den 1.  

 januar 2002, forbliver ansatte i staten og udlånes til Post Danmark  

 A/S.
Som udgangspunkt ville omdannelsen indebære, at der  

 blev udløst genvundne afskrivninger og kapitalgevinster, som Post  

 Danmark skulle beskattes af.
Til gengæld ville det nye aktieselskab  

 Post Danmark A/S overtage aktiverne m.v. med forhøjede  

 skattemæssige værdier, der ville kunne anvendes til fremtidige  

 afskrivninger m.v.
Ifølge den foreslåede § 14 j finder  

 fusionsskattelovens kapitel 1 anvendelse ved omdannelse af Post Danmark til  

 Post Danmark A/S.
Anvendelsen af fuaionsskattelovens §§ 8 og 11, der hviler  

 på et succesionsprincip, indebærer, at der ikke sker beskatning  

 af selskabet og af Post Danmark ved omdannelsen.
Post Danmark A/S  

 indtræder i de eksisterende skattemæssige værdier m.v.  

 Beskatningen udløses først senere, når Post Danmark A/S  

 disponerer således, at der efter de almindelige bestemmelser  

 udløses beskatning af genvundne afskriver og kapitalgevinster m.v.
Fusionsskatteloven hjemler skattemæssig succession  

 for en række transaktioner, som danske selskaber i vid  

 udstrækning anvender ved forretningsmæssige  

 strukturændringer, herunder omdannelser.
Post Danmark har som  

 selvstændig offentlig virksomhed visse særpræg, og  

 omdannelsen vil derfor på visse punkter adskille sig fra de typiske  

 transaktioner, som omfattes af fusionsskatteloven.
Der er tale om en omdannelse af Post Danmark på de  

 særlige vilkår, der fremgår af dette lovforslag, hvorefter  

 tjenestemænd i Post Danmark ikke føres over (ansættes) til  

 aktieselskabet sammen med resten af virksomheden.
Den almindelige betingelse  

 i fusionsskattelovens § 1 om overdragelse af samtlige aktier og pasiver  

 fraviges således i dette særlige tilfælde.
Ligesom de øvrige omfattede transaktioner skal  

 omdannelsen ske pr. skæringsdatoen for det nye aktieselskab, det vil  

 sige pr. 1. januar 2002. De selskabsretlige dokumenter knyttet til stiftelsen  

 af aktieselskabet skal indsendes til Told- og Skattestyrelsen.
Det er  

 således forudsat, at omdannelsen af Post Danmark skattemæssigt  

 kan ske med samme tilbagevirkende kraft til 1. januar 2002, som det i  

 øvrigt er tilfælde for transaktioner omfattet af  

 fusionsskatteloven.
Med forslaget i stk. 2 er det forudsat, at  

 skattemæssige underskud fra den omdannede virksomhed pr.  

 omdannelsesdatoen kan videreføres og udnyttes af det nye aktieselskab  

 Post Danmark A/S.
Tilsvarende er foreslået for så vidt  

 angår kildeartsbegrænsede tab såsom aktietab, ejendomstab  

 m.v.
Til § 24 Bestemmelsen indebærer, at loven ikke gælder  

 for Færøerne og Grønland.
Bilag 1 Oversigt over organisationer m.v., der er anmodet om en  

 udtalelse i  

 anledning af lovforslaget.
Akademikernes Centralorganisation Dansk Arbejdsgiverforening Danske Bank Dansk Handel og Service Dansk Industri De Samvirkende Invalideorganisationer Det Centrale Handicapråd DSB Erhvervenes Transportudvalg HK   Post & Kommunikation Landsorganisationen i Danmark Post Danmark Specialarbejderforbundet i Danmark Statsansattes Kartel Bilag 2 Lovforslaget sammenholdt med gældende lov Gældende formulering Lovforslaget § 12. Post Danmark kan efter trafikministerens godkendelse  

 oprette en landsdækkende modtagerdatabase over postmodtagere.
 Stk. 2. Til brug ved ajourføringen af modtagerdatabasen  

 kan indhentes relevante oplysninger i elektronisk form fra andre offentlige  

 registre.
Stk. 3. Personhenførbare oplysninger, som leveres til  

 modtagerdatabasen fra andre offentlige registre, må kun anvendes i  

 forbindelse med befordring af forsendelser, der omfattes af den  

 landsdækkende befordringspligt.
Post Danmark kan dog anvende  

 oplysningerne i forbindelse med befordring af andre forsendelser, når  

 hensynet til kvaliteten og en effektiv tilrettelæggelse af  

 postbefordringen nødvendiggør en driftsmæssig  

 sammenblanding af disse forsendelser og befordringspligtige forsendelser Stk. 4. Lov om offentlige myndigheders registre finder i  

 øvrigt anvendelse for modtagerdatabasens nærmere oprettelse og  

 drift.
 § 15. I lov nr. 89 af 8. februar 1995 om postvirksomhed,  

 foretages følgende ændring:
 1. Efter § 16 indsættes som ny § 16 a:
»§ 16 a.
Koncessionshaveren kan med trafikministerens  

 godkendelse oprette og anvende en modtagerdatabase, der omfatter de  

 postmodtagere, som koncessionhaveren i medfør af koncession er  

 forpligtet til at sikre postbefordring.
 Stk. 2. Til brug for oprettelse og ajourføring af  

 modtagerdatabasen kan indhentes relevante oplysninger i elektronisk form fra  

 offentlige registre.
Stk. 3. Personhenførbare oplysninger, som leveres til  

 modtagerdatabasen fra offentlige registre, må kun anvendes i  

 forbindelse med befordring af forsendelser, der er omfattet af  

 befordringspligten.
Koncessionshaver kan dog anvende oplysningerne i  

 forbindelse med befordring af andre forsendelser, når hensynet til  

 kvaliteten og en effektiv tilrettelæggelse af postbefordringen  

 nødvendiggør en driftsmæssig sammenblanding af disse  

 forsendelser og befordringspligtige forsendelser.
Stk. 4. Lov om behandling af personoplysninger finder i  

 øvrigt anvendelse for modtagerdatabasens nærmere drift.« § 10. En kommunalbestyrelse, der får formodning om, at  

 en person ikke er korrekt bopælsregistreret, skal undersøge  

 sagen for at rette eventuelle fejl.
Undersøgelsen foretages af den  

 kommunalbestyrelse, hvor vedkommende er registreret, medmindre der kendes en  

 bestemt adresse i en anden kommune, hvor vedkommende menes at opholde sig.
I  

 sidstnævnte tilfælde foretages undersøgelsen af denne  

 kommunalbestyrelse.
 § 16. I lov nr. 426 af 31. maj 2000 om Det Centrale  

 Personregister foretages følgende ændring:
 Stk. 2. Kommunalbestyrelsen kan til brug for  

 undersøgelsen af en persons bopælsforhold ud over de  

 oplysninger, som den har adgang til efter anden lovgivning, afkræve  

 følgende oplysninger:
 1)	En nærmere redegørelse fra vedkommende selv om dennes  

 bopælsforhold.
 2)	En erklæring fra husejer eller lejer om, hvem der flytter til  

 eller fra dennes ejendom eller lejlighed, samt om, hvem der bor eller  

 opholder sig i ejendommen eller lejligheden.
 3)	Oplysninger fra Post Danmark, private tele- og forsyningsselskaber,  

 private boligselskaber og -foreninger, arbejdsløshedskasser,  

 fagforeninger og pengeinstitutter med henblik på at fastlægge  

 vedkommendes bopælsforhold.
 1. I § 10, stk. 2, nr. 3, ændres »Post  

 Danmark« til: »virksomheder, der er meddelt koncession efter lov om  

 postvirksomhed«.
 Stk. 3. Kommunalbestyrelsen kan til brug for  

 undersøgelsen af en persons bopælsforhold indhente oplysninger i  

 elektronisk form fra andre offentlige myndigheder, herunder Post Danmark.  

 Oplysningerne kan indhentes som led i behandlingen af en enkelt sag eller som  

 led i en generel søgning til brug for kontrol.
 § 7. Fritaget for kommunal grundskyld er:
 a)	De staten tilhørende kongelige slotte og palæer med  

 tilliggende.
b)	Andre staten, kommunerne eller statens åndssvageforsorg  

 tilhørende ejendomme med undtagelse af ejendomme, der af ejeren  

 anvendes erhvervsmæssigt til landbrug, havebrug, skovdrift eller  

 udleje, eller som henligger ubenyttede.
Fritagelsen gælder ikke for  

 ejendomme, der tilhører Post Danmark og DSB.
Såfremt kun en del  

 af en ejendom opfylder betingelserne for fritagelse for kommunal grundskyld,  

 omfatter fritagelsen alene den del af grundværdien, der falder på  

 denne del.
 § 17. I lov om beskatning til kommunerne af faste ejendomme,  

 jfr. lovbekendtgørelse nr. 876 af 20. september 2000, som ændret  

 ved lov nr. 1270 af 20. december 2000 foretages følgende  

 ændring:
 1. I § 7, udgår i stk. 1, litra b, 2.  

 pkt., »Post Danmark og«.
 c)	 .
 d)	 .
 § 1. Skattepligt i henhold til denne lov påhviler  

 følgende selskaber og foreninger m.v., der er hjemmehørende her  

 i landet:
1)	indregistrerede aktieselskaber, 2)	andre selskaber, i hvilke ingen af deltagerne hæfter  

 personligt for selskabets forpligtelser, og som fordeler overskuddet i  

 forhold til deltagernes i selskabet indskudte kapital, § 18. I lov om indkomstbeskatning af aktieselskaber m.v.  

 (selskabskatteloven), jfr. lovbekendtgørelse nr. 299 af 27. april  

 2000, som senest ændret ved § 2 i lov nr. 1033 af 17. december  

 2001 foretages følgende ændringer:
2 a)	sparekasser, andelskasser, sammenslutninger af andelskasser efter  

 kapitel 4 D i lov om banker og sparekasser m.v. og foreninger oprettet i  

 henhold til § 52 k i lov om banker og sparekasser m.v., 2 b)	Post Danmark, 1. § 1, stk. 1, nr. 2 b, ophæves.
 2 c)	 ..
 2 d)	 ..
 ..
 § 3. Undtaget fra skattepligten er:
 1)	Staten og dens institutioner, jf. dog § 1, stk. 1, nr. 2 b  

 og 2 d.
 2)	 ..
 3)	 ..
 ..
 2. I § 3, stk. 1, nr. 1, udgår: »2 b  

 og«.
 § 13. Til den skattepligtige indkomst medregnes ikke:
 1)	Overkurs, som et selskab opnår ved udstedelse af aktier eller  

 ved udvidelse af sin aktiekapital.
2)	Udbytte, som de i § 1, stk. 1, nr. 1-2 f, 3 a-5 og 5 b,  

 nævnte selskaber og foreninger m.v. modtager af aktier eller andele af  

 aktier i selskaber omfattet af § 1, stk. 1, nr. 1 og 2, eller  

 selskaber hjemmehørende i udlandet.
Dette gælder dog kun, hvis  

 det udbyttemodtagende selskab, moderselskabet, ejer mindst 25 pct. af aktie-  

 eller anpartskapitalen i det udbyttegivende selskab, datterselskabet, i en  

 sammenhængende periode på mindst et år, inden for hvilken  

 periode udbytteudlodningstidspunktet skal ligge.
Bestemmelsen i 1. pkt.  

 omfatter ikke udbytte vedrørende aktier som nævnt i  

 aktieavancebeskatningslovens § 2 a.
 3. I § 13, stk. 1, nr. 2, 1. pkt., ændres  

 »1-2 f,« til: »1-2 a, 2 c-f,«.
 3)	 .
 4)	 .
 .
 § 17. Indkomstskatten for de i § 1, stk. 1, nr. 1-2  

 f, 3 a-6, og § 3, stk. 7, nævnte aktieselskaber og foreninger  

 m.v. udgør 30 pct. af den skattepligtige indkomst.
 4. I § 17, stk. 1, ændres »1-2 f,« til: »1-2  

 a, 2 c-f,«.
 Stk. 2.  ..
 ... ..
 § 23. Af den efter reglerne i denne lov udredede indkomstskat  

 tilfalder 13,41 pct. den eller de kommuner, hvori selskabet eller foreningen  

 m.v. har drevet virksomhed, jf. bestemmelserne i lov om kommunal  

 indkomstskat.
 Stk. 2. Bestemmelserne i stk. 1 finder ikke anvendelse  

 for Post Danmark og DSB og eventuelle hermed sambeskattede  

 datterselskaber.
 5. I § 23 udgår i stk. 2, »Post  

 Danmark og«.
§ 31. Ligningsrådet kan tillade, at to eller flere  

 aktieselskaber sambeskattes.
Det er dog en betingelse herfor, at  

 aktieselskaberne har samme regnskabsår.
Hvis aktieselskaberne er  

 hjemmehørende her i landet, kan tilladelse kun meddeles, hvis samtlige  

 aktier i datterselskaberne ejes af moderselskabet eller af et eller flere af  

 de datterselskaber, der inddrages under sambeskatningen.
Er et eller flere af  

 datterselskaberne hjemmehørende i udlandet, kan tilladelse meddeles,  

 såfremt de danske aktieselskaber, der inddrages under sambeskatningen,  

 enten selv eller sammen med Industrialiseringsfonden for Udviklingslandene,  

 Investeringsfonden for Østlandene eller investeringsfonden for  

 Vækstmarkeder ejer hele den del af de udenlandske datterselskabers  

 aktiekapital, som efter lovgivningen i det pågældende land kan  

 ejes af aktieselskaber her i landet.
Tilladelse til sambeskatning med et  

 datterselskab kan ikke meddeles, hvis tab på fordringer mod  

 datterselskabet er fradraget eller vil kunne fradrages efter  

 kursgevinstlovens § 4, stk. 5, af moderselskabet eller et andet  

 selskab, som er koncernforbundet med moderselskabet eller et andet selskab,  

 som er koncernforbundet med moderselskabet. jf. kursgevinstlovens § 4,  

 stk. 2. Tilladelse til sambeskatning med et datterselskab, der er eller  

 har været hjemmehørende i udlandet, kan ikke meddeles, hvis mere  

 end 50 pct. af aktiekapitalen i datterselskabet i hele perioden, hvor  

 moderselskabet har været koncernforbundet med datterselskabet, jf.  

 kursgevinstlovens § 4, stk. 2. De nærmere vilkår for  

 sambeskatningen   herunder bestemmelserne om, hvorledes der skal gås  

 frem i tilfælde af dennes ophævelse   fastsættes af  

 Ligningsrådet.
 Stk. 2. Uanset bestemmelsen i stk. 1, 3. pkt., kan  

 Ligningsrådet dog tillade sambeskatning, selv om et datterselskab  

 udsteder aktier m.v., der er omfattet af § 7 A i ligningsloven.  

 Sambeskatning kan dog kun tillades, når det ved udstedelsen af aktierne  

 er betinget, at aktierne ved afståelse eller ved medarbejderens  

 død tilbagesælges til selskabet, der i så fald er  

 forpligtet til at erhverve disse.
Stk. 3. For sambeskattede selskaber påhviler den  

 samlede indkomstskat vedrørende indkomståret moderselskabet.  

 Dette gælder også restskat, tillæg og renter.
Tilsvarende  

 tilkommer overskydende skat moderselskabet.
De sambeskattede selskaber  

 hæfter solidarisk for indkomstskat, acontoskat, restskat samt  

 tillæg og renter vedrørende indkomståret.
 Stk. 4. Reglerne i stk. 1-3 finder tilsvarende  

 anvendelse på:
 1)	Selskaber som nævnt i § 1, stk. 1, nr. 2.
 2)	Sparekasser, andelskasser eller sammenslutninger af andelskasser  

 efter kapitel 4 D i lov om banker og sparekasser m.v. som nævnt i  

 § 1, nr. 2 a.
 3)	Post Danmark.
 6. § 31, stk. 4, nr. 3, ophæves.
 4)	DSB.
 5)	Elselskaber m.v. som nævnt i § 1, stk. 1, nr. 2 e og  

 2 f.
 6)	Brugsforeninger som nævnt i § 1, nr. 3 a.
 7)	Foreninger som nævnt i § 1, nr. 4.
 8)	Gensidige forsikringsforeninger samt andre selskaber, foreninger  

 m.v. som nævnt i § 1, stk. 1, nr. 5.
 9)	Institutioner m.v. som nævnt i § 1, nr. 5 b.
§ 8 G.
Ved opgørelsen af den skattepligtige indkomst  

 kan selskaber, som er skattepligtige efter selskabsskattelovens § 1,  

 stk. 1, nr. 1-2 e og 3 a-6, samt § 2, stk. 1, litra a, og  

 fonde, som er skattepligtige efter fondsbeskatningsloven, fradrage et  

 beløb svarende til 25 pct. af de udgifter, som afholdes i tilknytning  

 til den skattepligtiges deltagelse i det fælleseuropæiske  

 forskningsprojekt Eureka eller i tilknytning til den skattepligtiges  

 deltagelse i EU-forskningsprojekterne Esprit, Brite eller Race.
Det er en  

 betingelse for ekstrafradraget, at det pågældende  

 forskningsprojekt ved udgangen af indkomståret er godkendt som enten  

 Eureka-projekt af Teknologistyrelsen eller som Esprit-projekt, Brite-projekt  

 eller Race-projekt af Europa-Kommissionen.
Det er endvidere en betingelse for  

 fradraget, at udgifterne er afholdt inden for det budget, som virksomheden  

 opstiller med henblik på at opnå godkendelse fra  

 Teknologistyrelsen, henholdsvis EU.
 § 19. I lov om påligningen af indkomstskat til staten  

 (ligningsloven), jfr. lovbekendtgørelse nr. 887 af 8. oktober 2001,  

 foretages følgende ændringer:
 1. I § 8 G, stk. 1 og 2, ændres »1-2  

 e,« til: »1-2 a, 2 c-e,«.
Stk. 2. Ved opgørelsen af den skattepligtige indkomst  

 kan selskaber, som er skattepligtige efter selskabsskattelovens § 1,  

 stk. 1, nr. 1-2 e og 3 a-6, samt § 2, stk. 1, litra a, og  

 fonde, som er skattepligtige efter fondsbeskatningsloven, fradrage et  

 beløb svarende til 25 pct. af de udgifter, som afholdes i tilknytning  

 til den skattepligtiges deltagelse i det fælleseuropæiske  

 forskningsprojekt Eureka, i programmer under Nordisk Industrifond, i  

 EU-programmer i henhold til rammeprogrammet for Fællesskabets aktioner  

 inden for forskning og teknologisk udvikling eller i EU-programmet Thermie.  

 Det er en betingelse for ekstrafradraget, at det pågældende  

 forskningsprojekt på forhånd er godkendt af industriministeren  

 eller den, der bemyndiges dertil.
Det er endvidere en betingelse, at det  

 pågældende forskningsprojekt ved udgangen af indkomståret  

 er godkendt enten som Eureka-projekt af Erhvervsfremmestyrelsen, som projekt  

 af Nordisk Industrifond eller som EU-projekt af Europa-Kommissionen.
Det er  

 endelig en betingelse for fradraget, at udgifterne er afholdt inden for det  

 budget, som virksomheden opstiller med henblik på at opnå  

 godkendelse af Erhvervsfremmestyrelsen, Nordisk Industrifond eller  

 Europa-Kommissionen.
 ................
§ 8 H.
Ved opgørelsen af den skattepligtige indkomst  

 kan selskaber som er skattepligtige efter selskabsskattelovens § 1,  

 stk. 1, nr. 1-2 e og 3 a-6, samt § 2, stk. 1, litra a, fradage  

 gaver, som det godtgøres af selskabet har ydet til  

 almenvelgørende eller på anden måde almennyttige  

 foreninger, stiftelser, institutioner m.v., der anvender deres midler,  

 herunder de modtagne ydelser, til forskning.
Foreningerne stiftelserne og  

 institutionerne skal være hjemmehørende her i landet.
 2. I § 8 H, stk. 1, ændres »1-2 e,« til:  

 »1-2 a, 2 c-e,«.
 § 2. Fortjeneste ved afståelse af aktier medregnes ved  

 opgørelsen af den skattepligtige almindelige indkomst, når den  

 skattepligtige har erhvervet aktierne på et tidspunkt, der ligger  

 mindre end tre år forud for afståelsen.
Stk. 2. Tab ved afståelse af aktier på et  

 tidspunkt, der ligger mindre end tre år efter erhvervelsen, kan i de  

 tilfælde, hvor en fortjeneste ville have været skattepligtig  

 efter stk. 1, fradrages i indkomstårets fortjeneste efter  

 stk. 1. Overstiger de samlede tab de samlede fortjenester, kan det  

 overskydende tab fradrages i fortjeneste efter stk. 1 i de fem  

 efterfølgende indkomstår.
Inden for denne periode kan tabet kun  

 overføres til fradrag i et senere indkomstår, såfremt det  

 ikke kan rummes i nettofortjeneste ved afståelse af aktier i et  

 tidligere indkomstår.
Overstiger en ægtefælles samlede tab  

 de samlede fortjenester, kan det overskydende beløb i  

 indkomståret overføres til fradrag i den anden  

 ægtefælles fortjenester efter stk. 1, såfremt  

 ægtefællerne er samlevende ved indkomstårets udgang, jf.  

 kildeskattelovens § 4. Tabet kan ligeledes efter reglen i 4. pkt.  

 overføres til fradrag i den anden ægtefælles fortjenester  

 ved afståelse af aktier i de 5 efterfølgende indkomstår,  

 hvis tabet ikke kan indeholdes i den skattepligtiges nettofortjeneste ved  

 afståelse af aktier i det pågældende indkomstår.
 § 20. I lov om beskatning af fortjeneste ved afståelse  

 af aktier m.v. (aktieavancebeskatningsloven), jfr. lovbekendtgørelse  

 nr. 796 af 10. september 2001 som senest ændret ved § 3 i lov nr.  

 1033 af 17. december 2001, foretages følende ændringer:
 Stk. 3. Fortjeneste og tab opgøres efter  

 § 5. Fortjeneste og tab på unoterede aktier opgøres dog  

 efter § 6. Endvidere skal udloddende investeringsforeninger, jf.  

 ligningslovens § 16 C, stk. 1, opgøre fortjeneste og tab  

 efter § 6. Tilsvarende opgøres fortjeneste og tab for  

 skattepligtige efter selskabsskattelovens § 1, stk. 1, nr. 1-2 f og  

 3 a-5 b, eller fondsbeskatningsloven efter § 6. For skattepligtige, som  

 har erhvervet aktier som led i deres næringsvej, opgøres  

 fortjeneste og tab efter § 3.
 1. I § 2, stk. 3, ændres »1-2 f,« til »1-2  

 a, 2 c-f,«.
§ 2 d.
Fortjeneste ved afståelse af omsættelige  

 beviser for indskud i udloddende investeringsforeninger, jf. ligningslovens  

 § 16, C, stk. 1, medregnes ved opgørelsen af den  

 skattepligtige indkomst, 1. pkt. finder ikke anvendelse, hvis  

 investeringsforeningen ifølge sine vedtægter er forpligtet til  

 udelukkende at anbringe aktivmassen i foreningens administrationsbygning og i  

 aktier m.v. som omhandlet i denne lov, dog ikke aktier som omhandlet i  

 § 2 a og konvertible obligationer og retten til at tegne sådanne,  

 og til højst at foretage anbringelser i kontanter samt anbringelser  

 på sikret basis i aktiver som nævnt i kursgevinstlovens  

 §§ 29-33 og kontanter i tilknytning hertil inden for en samlet ramme  

 på 25 pct. af foreningens øvrige aktivmasse.
Ved anbringelse  

 på sikret basis i aktiver som nævnt i kursgevinstlovens  

 §§ 29-33 og kontanter i tilknytning hertil forstås anbringelser i  

 de pågældende aktiver, der overholder reglerne i Finanstilsynets  

 bekendtgørelse om investeringsforeningers og specialforeningers  

 anvendelse af afledte instrumenter.
Anbringelse på anfordringskonto  

 sidestilles med kontanter.
Hvis investeringsforeningens anbringelser i  

 aktiver overskrider eller ifølge vedtægterne må overskride  

 de i 2. pkt. anførte grænser, og det ved overskridelse af den i  

 2. pkt. nævnte grænse på 25 pct. sker i mere end fem  

 på hinanden følgende bankdage, finder 1. pkt. anvendelse, jf.  

 dog stk. 2. Der ses dog bort fra overskridelser af den i 2. pkt.  

 nævnte grænse på 25 pct. inden for en periode på en  

 måned efter tegningsperiodens udløb i henhold til prospektet i  

 forbindelse med nyetablering af investeringsforeningen, og der ses bort fra  

 overskridelser af den i 2. pkt. nævnte grænse på 25 pct.,  

 hvis det godtgøres, at overskridelsen ikke kan tilregnes  

 investeringsforeningen som forsætlig eller uagtsom.
Ved  

 opgørelserne i relation til den i 2. pkt. nævnte grænse  

 på 25 pct. medregnes aktiver som omhandlet i kursgevinstlovens  

 §§ 29-33 med værdien af det underliggende aktiv.
 Stk. 2. Hvis en forening, der er omfattet af stk. 1, 2.  

 pkt., erhverver en aktie som omhandlet i § 2 a, medfører denne  

 erhvervelse først, at stk. 1, 1. pkt., finder anvendelse fra det  

 tidspunkt, hvor foreningen vidste eller burde vide, at aktien var omfattet af  

 § 2 a.
 Stk. 3.3) Skattepligtige efter  

 selskabsskattelovens § 1, stk. 1, nr. 1-2 f og 3 a-5 b eller  

 fondsbeskatningsloven kan ved opgørelsen af den skattepligtige  

 indkomst fradrage tab ved afståelse af investeringsbeviser som  

 omhandlet i stk. 1, når det godtgøres, at  

 investeringsforeningen udelukkende investerer i fordringer som omhandlet i  

 kursgevinstloven, dog ikke konvertible obligationer og retten til at tegne  

 sådanne. 1. pkt. finder tilsvarende anvendelse, hvor  

 investeringsforeningen ud over at investere i fordringer har anbragt en del  

 af midlerne i aktier i det administrationsselskab, som forestår  

 investeringsforeningens administration, i foreningens administrationsbygning  

 og i finansielle kontrakter omfattet af kursgevinstloven, dog forudsat at det  

 godtgøres, at investeringsforeningens anvendelse af finansielle  

 kontrakter opfylder reglerne i Finanstilsynets bekendtgørelse om  

 investeringsforeningers og specialforeningers anvendelse af afledte  

 instrumenter.
 2. I § 2 d, stk. 3, ændres »1-2 f,« til:  

 »1-2 a, 2 c-f,«.
 § 4. Fortjeneste ved afståelse af aktier på et  

 tidspunkt, der ligger tre år eller mere efter erhvervelsen af aktierne,  

 medregnes ved opgørelsen af den skattepligtige almindelige indkomst,  

 jf. dog stk. 2 og 6.
Stk. 2. stk. 1 finder ikke anvendelse for skattepligtige  

 efter kildeskattelovens § 1 eller dødsboskattelovens § 1,  

 stk. 2, hvis aktierne ved afståelsen er børsnoterede.
Ved  

 børsnoterede aktier forstås aktier, som er noteret på en  

 fondsbørs i et land inden for EU/EØS eller på en  

 børs, der er medlem eller associeret medlem af Federation  

 Internationale des Bourses de Valeurs (FIBV). Det er dog en betingelse for  

 skattefritagelse, at kursværdien af den skattepligtiges samlede  

 beholdning af børsnoterede aktier ikke inden for de seneste tre  

 år har oversteget 83.300 kr. ved udløbet af et indkomstår,  

 umiddelbart før en afståelse eller umiddelbart efter en  

 erhvervelse af aktier af den omhandlede art.
Har den skattepligtige for hele  

 det pågældende indkomstår været samlevende med en  

 ægtefælle, jf. kildeskattelovens § 4, medregnes  

 ægtefællens beholdning af børsnoterede aktier.  

 Beløbsgrænsen efter 3. pkt. udgør i dette tilfælde  

 166.600 kr.
Ved en samlevende ægtefælles dødsfald anses  

 samlivet i denne henseende for ophævet med udgangen af det  

 indkomstår, i hvilket dødsfaldet har fundet sted.  

 Beløbene i 3. og 5. pkt. reguleres efter personskattelovens  

 § 20.
 Stk. 3. Tab ved afståelse af børsnoterede  

 aktier på et tidspunkt, der ligger tre år eller mere efter  

 erhvervelsen af aktierne, kan i de tilfælde, hvor en fortjeneste ville  

 have været skattepligtig efter stk. 1, fradrages i  

 indkomstårets fortjeneste efter stk. 1 på  

 børsnoterede aktier. § 2, stk. 2, 2.-5. pkt., finder  

 tilsvarende anvendelse.
 Stk. 4. Tab ved afståelse af unoterede aktier  

 på et tidspunkt, der ligger tre år eller mere efter erhvervelsen  

 af aktierne, kan i de tilfælde, hvor en fortjeneste ville have  

 været skattepligtig efter stk. 1, fradrages ved opgørelsen  

 af den skattepligtige almindelige indkomst.
 Stk. 5. Stk. 4 finder ikke anvendelse for aktier,  

 som i den skattepligtiges besiddelsestid har været børsnoterede,  

 hvis fortjeneste eller tab ved en afståelse på tidspunktet for  

 overgangen fra børsnoterede til unoterede ikke ville have været  

 omfattet af stk. 1 eller 3.
Stk. 6. Stk. 1, 3 og 4 finder ikke anvendelse på  

 skattepligtige efter selskabsskattelovens § 1, stk. 1, nr. 1-2 f og  

 3 a-5 b, eller fondsbeskatningsloven.
Stk. 1-5 finder ikke anvendelse  

 på de i § 3 nævnte tilfælde.
 3. I § 4, stk. 6, ændres »1-2 f,« til: »1-2  

 a, 2 c-f,«.
 § 2.2) Selskaber, fonde, foreninger m.v. som  

 nævnt i selskabsskattelovens § 1, nr. 1-2 e og 3 a-6, og § 2,  

 stk. 1, litra a-b, og i fondsbeskatningsloven, der tages under  

 konkursbehandling, er ikke skattepligtige af konkursindkomsten, medmindre der  

 træffes beslutning om skattepligt efter kapitel 4.
 § 21. I Konkursskatteloven, jfr. lovbekendtgørelse nr.  

 808 af 24. august 2000, som ændret ved lov nr. 1029 af 22. november  

 2000, foretages følgende ændringer:
1. § 2, ændres »1-2 e,« til: »1-2 a, 2 c-e,« § 13.4) Følgende varer og ydelser er  

 fritaget for afgift:
 ...................
 § 22. I merværdiafgiftsloven (momsloven), jfr.  

 lovbekendtgørelse nr. 804 af 16. august 2000, som senest ændret  

 ved lov nr. 1088 af 19. december 2001, foretages følgende  

 ændring:
13)	Post Danmarks indsamling og omdeling af adresserede breve,  

 adresserede pakker og adresserede dag-, uge- og månedsblade samt  

 tidsskrifter.
Fritagelsen omfatter desuden Post Danmarks befordring af  

 adresserede breve og pakker, der sendes rekommanderet eller med angiven  

 værdi.
 1. To steder i § 13, stk. 1, nr. 13, ændres:  

 »Post Danmarks« til: »Post Danmark A/S «.
 14)	Frimærker leveret til pålydende værdi, som kan  

 anvendes til frankering her i landet, stempelmærker og lignende  

 værdimærker.
 .....................
§ 14 i.
Ved omdannelse af elselskaber omfattet af  

 selskabsskattelovens § 1, stk. 1, nr. 2 e, til aktieselskaber,  

 finder bestemmelserne i kapitel 1 bortset fra § 6 tilsvarende  

 anvendelse. § 13 finder ligeledes tilsvarende anvendelse.
Stk. 2. Underskud fra tidligere indkomstår kan uanset  

 § 8, stk. 6, bringes til fradrag i det modtagende selskabs  

 indkomstopgørelse efter ligningslovens § 15, hvis elselskabets  

 aktiver og gæld som helhed overdrages til et af elselskabet ejet eller  

 oprettet aktieselskab, hvori elselskabet ejer hele aktiekapitalen.
Det er en  

 betingelse, at aktieselskabet ikke tidligere har drevet erhvervsmæssig  

 virksomhed.
 § 23. I lov om fusion, spaltning og tilførsel af  

 aktiver m.v. (fusionsskatteloven), jf. lovbekendtgørelse nr. 876 af 4.  

 oktober 2001, foretages følgende ændring:
 1. Efter § 14 i indsættes som ny § 14 j:
»§ 14 j.
Ved omdannelsen af Post Danmark, som er omfattet af  

 selskabsskattelovens § 1, stk. 1, nr. 2 b, til aktieselskab, jf.  

 lov om Post Danmark A/S, finder bestemmelserne i fusionsskattelovens kapitel  

 1 tilsvarende anvendelse.
