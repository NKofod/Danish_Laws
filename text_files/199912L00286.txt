Fremsat den 28. april 2000 af  

 by- og boligministeren (Jytte Andersen) Forslag til Lov om ændring af lov om almene boliger  

 samt støttede private andelsboliger m.v.
(Tilbagekøbsklausuler) § 1 I lov om almene boliger samt støttede private andelsboliger m.v.,  

 jf. lovbekendtgørelse nr. 252 af 10. april 2000, foretages  

 følgende ændringer:
 1. I § 2 indsættes efter stk. 4 som nyt stykke:
 »Stk. 5. Kommunalbestyrelsen kan ikke godkende omdannelse efter  

 stk. 1-4, hvis boligerne er beliggende på en ejendom med  

 tilbagekøbsklausul.«.
 Stk. 5 bliver herefter stk. 6.
 2. I § 20, stk. 2, indsættes efter »til modernisering  

 af boligorganisationens afdelinger«: », til frikøb af  

 tilbagekøbsklausuler«.
 3. I § 26 indsættes som stk. 2:
 »Stk. 2. Boligorganisationer kan ikke erhverve en ejendom eller  

 opføre byggeri på en ejendom med  

 tilbagekøbsklausul.«.
 4. I § 31, stk. 2, 1. pkt., ændres »og §§ 26-30« til:  

 »§ 26, stk. 1, og §§ 27-30«.
 5. Efter § 45 indsættes:
»§ 45 a.
Overtager lejere som en almen  

 andelsboligorganisation efter reglerne om tilbudspligt i lov om sanering, lov  

 om byfornyelse og boligforbedring eller lov om byfornyelse en ejendom med  

 tilbagekøbsklausul, skal afdelingen henlægge  

 tilstrækkelige midler til frikøb af klausulen.«.
 6. I § 50 ændres »§ 45« til: »§§ 45 og 45a«.
 7. I § 78 indsættes efter stk. 1 som nyt stykke:
 »Stk. 2. Fonden kan med by- og boligministerens tilladelse optage  

 statslån til dækning af fondens udgifter efter § 98 a.«.
 Stk. 2-4 bliver herefter stk. 3-5.
 8. Efter § 98 indsættes:
»§ 98 a.
Boligorganisationens øverste myndighed kan  

 indgå aftale med kommunalbestyrelsen om frikøb af en ejendom,  

 hvorpå der er tinglyst en tilbagekøbsklausul for kommunen.  

 Sociale institutioner m.v., som omhandlet i kapitel 12, beliggende i en  

 ejendom, der tilhører en afdeling af en boligorganisation, kan ikke  

 frikøbes.
 Stk. 2. Ved en aftale om frikøb efter stk. 1 kan  

 kommunalbestyrelsen fastsætte frikøbssummen til et beløb,  

 der er lavere end den markedsmæssige værdi af  

 tilbagekøbsklausulen, eller undlade at kræve betaling for  

 ophævelse af klausulen.
 Stk. 3. Ved frikøb efter stk. 1 skal  

 boligorganisationen efter aftale med Landsbyggefonden finansiere  

 frikøbet med midler fra egenkapitalen i det omfang, det er  

 økonomisk forsvarligt.
Stk. 4. Afdelingen kan optage realkreditlån med en  

 maksimal løbetid på 35 år til finansiering af den del af  

 frikøbssummen, som ikke dækkes af de i stk. 3 nævnte  

 midler. § 91, stk. 4, finder tilsvarende anvendelse.
Kommunalbestyrelsen kan  

 garantere for den del af lånet, der på tidspunktet for  

 lånets optagelse har pantesikkerhed ud over 80 pct. af ejendommens  

 værdi.
Garantien omfatter til enhver tid så stor en del af  

 lånets restgæld og eventuelt forfaldne terminsydelser, som det  

 oprindelige garantibeløb udgjorde af hovedstolen.
Den del af  

 restgælden, der ikke omfattes af garantien, har panteret forud for den  

 garanterede del af restgælden.
Stk. 5. Landsbyggefonden kan efter ansøgning fra  

 boligorganisationen af de midler, der er overført til  

 landsdispositionsfonden, yde støtte i form af ydelsesstøtte til  

 det i stk. 4 nævnte lån med henblik på at nedbringe den  

 lejeforhøjelse, der følger af låneoptagelsen.
Fonden kan  

 endvidere yde et driftsbidrag til over en kortere periode at sikre en gradvis  

 overgang til den lejeforhøjelse, som følger af  

 låneoptagelsen med fradrag af ydelsesstøtte efter 1. pkt.  

 Herudover kan fonden yde et særligt driftsbidrag til  

 boligorganisationer med afdelinger, hvor lejeforhøjelsen som  

 følge af frikøbet vil medføre så væsentlige  

 økonomiske problemer, at disse vil kunne vanskeliggøre  

 afdelingernes videreførelse.
Fonden kan betinge sin støtte af,  

 at kommunalbestyrelsen og boligorganisationen, herunder en eventuel  

 forretningsførerorganisation eller et andelsselskab, bidrager  

 økonomisk.
Ydelsesstøtte, driftsbidrag og særlige  

 driftsbidrag ydes som lån til boligorganisationen og afvikles i takt  

 med organisationens mulighed for at afvikle lånet med midler fra  

 egenkapitalen.
 Stk. 6. Landsbyggefondens bestyrelse fastsætter  

 nærmere regler om omfanget af og vilkårene for  

 ydelsesstøtte, driftsbidrag og særlige driftsbidrag efter stk.  

 5. Reglerne godkendes af by- og boligministeren.
 Stk. 7. Staten kan yde lån til Landsbyggefonden til  

 dækning af fondens udgifter efter stk. 5. Lånet afvikles efter  

 by- og boligministerens nærmere bestemmelse i takt med fondens  

 muligheder for at afvikle lånet.
§ 98 b.
For almene ældreboliger, ejet af en selvejende  

 institution, selvejende ungdoms- og ældreboliger samt lette  

 kollektivboliger m.v., der har fået tilsagn om offentlig støtte  

 efter denne lov, tidligere boligbyggerilove, tidligere  

 byggestøttelove, tidligere kollegiestøttelove eller den  

 tidligere ældreboliglov, kan institutionen indgå aftale med  

 kommunalbestyrelsen om frikøb af ejendommen, hvis der er tinglyst en  

 tilbagekøbsklausul for kommunen.
 Stk. 2. Ved frikøb efter stk. 1 skal institutionen  

 finansiere frikøbet med midler fra egenkapitalen i det omfang, det er  

 økonomisk forsvarligt.
 Stk. 3. Til den del af frikøbssummen, der ikke  

 dækkes af midler efter stk. 2, kan institutionen efter by- og  

 boligministerens nærmere bestemmelse optage realkreditlån med en  

 maksimal løbetid på 35 år.
 Stk. 4. § 98 a, stk. 2, og stk. 4, 3.   5. pkt., finder  

 tilsvarende anvendelse.«.
 9. I § 115 indsættes som stk. 7:
 »Stk. 7. Kommunalbestyrelsen kan ikke give tilsagn efter stk. 1-4,  

 hvis der er tinglyst en tilbagekøbsklausul på ejendommen.«.
 10. I § 160 b, stk. 3, indsættes som 2. pkt.:  

 »Kommunalbestyrelsen kan ikke meddele tilsagn efter stk. 1, hvis der er  

 tinglyst en tilbagekøbsklausul på ejendommen.«.
 11. I § 160 n indsættes som stk. 3:
 »Stk. 3. Kommunalbestyrelsen kan ikke meddele tilsagn efter stk. 1,  

 hvis der er tinglyst en tilbagekøbsklausul på ejendommen.«.
 12. I § 179, stk. 2, indsættes efter »med  

 støtte efter § 91, stk. 2,«: »og § 98 a, stk. 5,«.
§ 2 Loven træder i kraft den 1. juli 2000.
Bemærkninger til lovforslaget Almindelige bemærkninger Lovforslagets baggrund Hensigten med lovforslaget er at give  

 kommunalbestyrelserne og boligorganisationernes øverste myndighed  

 mulighed for at indgå aftaler om frikøb af ejendomme,  

 hvorpå der er tinglyst tilbagekøbsklausuler, således at  

 det sikres, at de berørte boligafdelinger fortsat kan bidrage til  

 løsning af de boligsociale problemer i kommunerne.
Endvidere  

 åbnes der mulighed for, at ejere af almene selvejende  

 ældreboliger, selvejende ungdoms- og ældreboliger og lette  

 kollektivboliger m.v., der har fået tilsagn om offentlig støtte  

 i henhold til den tidligere støtte- og boligbyggerilovgivning,  

 ligeledes kan indgå aftale om frikøb.
 Forslaget indebærer endvidere, at der for fremtiden  

 ikke er mulighed for, at ejere af alment byggeri kan erhverve ejendomme eller  

 opføre byggeri på ejendomme, hvorpå der er tinglyst  

 tilbagekøbsklausul, ligesom det heller ikke vil være muligt at  

 omdanne sådanne ejendomme til almene ejendomme.
 Endelig foreslås det, at der ikke kan meddeles  

 tilsagn om støtte til private andelsboliger, hvis der hviler en  

 tilbagekøbsklausul på ejendommen (grunden).
Siden slutningen af det 19. århundrede har en  

 række kommuner - især Københavns Kommune - ved kommunale  

 grundsalg til både private ejere og almene boligorganisationer som fast  

 praksis betinget sig en tilbagekøbsklausul, hvorefter kommunen efter  

 en periode (normalt 70-100 år) har ret til at tilbagekøbe  

 ejendommen.
Kommunens tilbagekøbspris svarer typisk til den  

 oprindelige salgssum, i en række tilfælde med tillæg af  

 bygningserstatning.
Der eksisterer ca. 62.000 almene boliger med en tinglyst  

 tilbagekøbsklausul til den kommune, der i sin tid solgte byggegrunden.  

 I Københavns Kommune er 213 afdelinger tilhørende 18  

 boligorganisationer med i alt godt 37.000 almene boliger omfattet af  

 tilbagekøbsklausuler, svarende til 2/3 af kommunens almene boliger.
I  

 8 kommuner i Københavns Amt er der ca. 19.000 almene boliger i ca. 70  

 afdelinger med en tilbagekøbsklausul.
Derudover eksisterer der ca.  

 6.000 almene boliger i 55 afdelinger i 6 kommuner - herunder Århus,  

 Esbjerg og Silkeborg - med tilbagekøbsklausul.
Efter de gældende lejefastsættelsesregler,  

 hvor udgifter og indtægter skal balancere for den enkelte  

 boligafdeling, vil et frikøb af tilbagekøbsklausuler i alle  

 tilfælde medføre lejestigninger.
I en række tilfælde  

 vil lejestigningen være af en sådan størrelse, at det vil  

 indebære en alvorlig risiko for, at de pågældende  

 boligafdelinger ikke vil kunne videreføres som almene afdelinger.
Den  

 enkelte kommunes muligheder for at løse sine boligsociale opgaver vil  

 således blive forringet.
 Baggrunden for, at lovforslaget fremsættes nu, er,  

 at der den 22. marts 2000 er indgået en betinget aftale mellem  

 Københavns Kommune og Boligselskabernes Landsforenings Styregruppe  

 vedrørende de københavnske tilbagekøbsrettigheder.  

 Aftalen indeholder rammerne for at frikøbe samtlige almene  

 boligejendomme i Københavns Kommune senest inden udgangen af 2001 og  

 er bl.a. betinget af, at Københavns Borgerrepræsentation og  

 samtlige boligorganisationers øverste myndighed godkender aftalen  

 inden udgangen af maj 2000. Aftalen er optrykt som bilag 3 til  

 lovforslaget.
 Som det fremgår, forudsætter aftalen, at der  

 tilvejebringes mulighed for, at kommunalbestyrelsen kan yde tilskud  

 til de almene boligafdelinger, at boligorganisationen kan bidrage  

 økonomisk til frikøb, at de enkelte afdelinger kan  

 optage rentetilpasningslån, at kommunalbestyrelsen kan stille  

 garanti for lånene, at Landsbyggefonden kan yde en nærmere  

 angivet støtte i form af lån til boligorganisationerne,  

at boligorganisationerne får adgang til via dispositionsfonden  

 at tilbagebetale disse lån, samt at staten yder lån til  

 Landsbyggefonden i nødvendigt omfang.
Lovforslagets indhold Lovforslaget indeholder to dele:
 1.	Frikøb af eksisterende tilbagekøbsklausuler.
 2.	Forbud mod støttet byggeri med  

 tilbagekøbsklausuler.
Ad. 1. Frikøb af eksisterende tilbagekøbsklausuler Frikøb af almene boligorganisationers ejendomme Lovforslaget indeholder først og fremmest mulighed  

 for at reducere lejestigningerne som følge af frikøb af almene  

 boligafdelinger til en størrelse, der sikrer en videreførsel.  

 Dette kan ske, dels ved at kommunen på baggrund af boligsociale hensyn  

 reducerer frikøbssummen, dels ved at aktivere de opsamlede midler i  

 boligorganisationerne.
Forslaget indeholder endvidere mulighed for, at  

 Landsbyggefonden kan yde lån til de berørte boligorganisationer  

 med henblik på at begrænse lejestigningen.
De ydede lån  

 skal incl. forrentning tilbagebetales af boligorganisationen.  

 Frikøbssummen finansieres således fuldt ud af de berørte  

 boligorganisationer.
Forslaget indebærer ikke i sig selv statslige  

 udgifter, men indeholder mulighed for, at staten kan yde lån til  

 Landsbyggefonden, hvis fonden ikke råder over de nødvendige  

 midler til at yde de forudsatte lån til boligorganisationerne.
 Frikøbet foreslås at indeholde  

 følgende elementer:
Aftale om frikøb De gældende regler indeholder ikke bestemmelser  

 om frikøb og derfor heller ikke bestemmelser om, hvilket af de  

 besluttende organer i en boligorganisation, der kan træffe beslutning  

 om at indgå aftale med en kommunalbestyrelse om frikøb af en  

 tinglyst tilbagekøbsklausul på en afdeling.
Efter  

 normalvedtægterne for en almen boligorganisation er det  

 boligorganisationens øverste myndighed - repræsentantskabet  

 eller generalforsamlingen - der træffer beslutning om køb og  

 salg af afdelingernes ejendomme og dermed om afdelingernes fortsatte  

 videreførsel som støttet byggeri.
Det foreslås i  

 forlængelse heraf, at der fastsættes bestemmelser om, at det er  

 boligorganisationens øverste myndighed, der kan indgå aftale med  

 en kommunalbestyrelse om frikøb af en afdeling, hvorpå der er  

 tinglyst en kommunal tilbagekøbsklausul.
Det er således  

 også øverste myndighed, der træffer beslutning om den  

 nødvendige låneoptagelse og dermed om den lejeforhøjelse,  

 der er nødvendig for at finansiere frikøbet.
Frikøbsprisen fastsættes efter aftale mellem  

 de enkelte boligorganisationer og kommunalbestyrelsen.
Der foreslås  

 endvidere indført en hjemmel for kommunen til at reducere  

 frikøbssummen eller til at undlade at kræve betaling for  

 ophævelse af klausulen.
Baggrunden herfor er boligsociale hensyn og det  

 forhold, at der er ydet offentlig støtte til etablering og drift af de  

 pågældende almene boligafdelinger.
 Det foreslås, at sociale institutioner efter kapitel  

 12 i loven ikke skal kunne frikøbes.
Finansiering af frikøbet Det er en forudsætning for indgåelse af en  

 aftale om frikøb, at boligorganisationen medvirker økonomisk i  

 finansieringen af frikøbet.
Det foreslås, at boligorganisationen  

 skal bidrage med midler fra egenkapitalen.
Da det vil være forskelligt  

 fra boligorganisation til boligorganisation, hvor stor en del af  

 egenkapitalen, der ud fra en samlet vurdering vil kunne indgå i  

 finansieringen af frikøbet, foreslås det, at omfanget  

 fastsættes individuelt efter aftale med Landsbyggefonden, idet der  

 tages hensyn til de opgaver og forpligtelser i øvrigt, der involverer  

 midler fra den pågældende boligorganisations egenkapital.
Til  

 finansiering af den resterende del af frikøbsprisen foreslås  

 det, at de berørte afdelinger kan optage realkreditlån med en  

 maksimal løbetid på 35 år med pant i de  

 pågældende afdelinger.
Kommunalbestyrelsen kan garantere for den  

 del af lånet, der på tidspunktet for lånets optagelse har  

 pantesikkerhed ud over 80 pct. af ejendommens værdi.
Lånetypen foreslås fastsat af by- og  

 boligministeren efter forhandling med Landsbyggefonden.
Det er hensigten at  

 fastsætte, at der skal anvendes rentetilpasningslån i lighed med,  

 hvad der gælder for byggeskadelån m.v. efter almenboliglovens §  

 91.
Lån fra Landsbyggefonden Det er et centralt element i lovforslaget, at  

 frikøbsaftaler skal finansieres af sektoren selv via aktivering af  

 boligorganisationernes egenkapital og gennem lejeforhøjelse som  

 følge af de optagne realkreditlån.
Udviklingen i egenkapitalen, herunder især de  

 forventede indbetalinger til dispositionsfondene fra udamortiserede lån  

 i de berørte boligorganisationer, vurderes ikke løbende at  

 kunne sikre et rimeligt lejeniveau efter frikøbet.
I det omfang dette  

 er tilfældet, foreslås det, at Landsbyggefonden efter  

 ansøgning fra den pågældende boligorganisation kan yde  

 støtte i form af lån til boligorganisationen til delvis betaling  

 af ydelserne på de realkreditlån, der optages i de berørte  

 afdelinger.
 Landsbyggefonden kan efter ansøgning fra  

 boligorganisationen yde 3 former for lån:
a)	Ydelsesstøtte Landsbyggefonden kan yde løbende  

 ydelsesstøtte til den del af ydelsen på lånet, der ligger  

 ud over en maksimal beboerbetaling, der fastsættes af Landsbyggefonden.  

 Ligger ydelsen på lånet under den maksimalt fastsatte  

 beboerbetaling, yder Landsbyggefonden som udgangspunkt ikke  

 ydelsesstøtte.
b)	Driftsbidrag Landsbyggefonden kan i en kortere overgangsperiode yde et  

 driftsbidrag, således at den endelige lejeforhøjelse ikke  

 pålægges lejerne fuldt ud det første år.  

 Driftsbidrag gives dermed over flere år til en gradvis opregulering af  

 lejen til den maksimale beboerbetaling.
c)	Særligt driftsbidrag Der åbnes mulighed for, at Landsbyggefonden  

 herudover kan yde et særligt driftsbidrag til ekstra  

 lejenedsættelse i afdelinger med så væsentlige  

 økonomiske problemer som følge af frikøbet, at disse vil  

 kunne vanskeliggøre afdelingens videreførelse.
Det  

 understreges, at det særlige driftsbidrag alene kan ydes med henblik  

 på at modvirke følgerne af frikøbet i de berørte  

 boligafdelinger.
Bidraget ydes som lån fra Landsbyggefonden til  

 boligorganisationen.
 Landsbyggefonden fastsætter retningslinier for alle  

 3 former for udlån til boligorganisationerne med by- og  

 boligministerens godkendelse.
 Støtte og bidrag ydes som lån fra  

 Landsbyggefonden til den pågældende boligorganisation og skal  

 tilbagebetales og forrentes af boligorganisationen efter vilkår, der  

 fastsættes af Landsbyggefonden med by- og boligministerens godkendelse.  

 Lån forudsættes forrentet med en rente, der sikrer  

 udgiftsneutralitet for fonden, og afvikles i takt med, at boligorganisationen  

 får midler hertil.
Beboerbetalingen Beboerne vil med dette lovforslag få en  

 reduceret lejeforhøjelse, idet både kommunalbestyrelsen,  

 boligorganisationen og Landsbyggefonden økonomisk forudsættes at  

 indgå i en løsning om frikøb af afdelingen.
Forslaget  

 giver samtidig mulighed for, at lejeforhøjelsen kan fordeles over  

 flere år, således at den endelige lejeforhøjelse ikke  

 pålægges beboerne det første år.
Lån ydet af staten til Landsbyggefonden Hvis indbetalingerne fra de berørte  

 boligorganisationer ikke er tilstrækkelige til at dække  

 Landsbyggefondens behov for midler til udlån, foreslås det, at  

 der gives staten mulighed for i nødvendigt omfang at yde lån til  

 dækning af fondens udgifter til ydelsesstøtte, driftsbidrag og  

 særligt driftsbidrag.
Lånet forudsættes forrentet med en  

 rente, der sikrer udgiftsneutralitet for staten.
By- og boligministeren  

 fastsætter nærmere bestemmelser om vilkår for  

 tilbagebetaling.
 Lånebehovet optages på de årlige  

 finanslove, jf. de økonomiske bemærkninger.
Med lovforslaget sikres, at staten alene bidrager  

 finansielt til aftaler om løsning af tilbagekøbsklausuler med  

 statslån med fuld tilbagebetalingspligt.
Statens engagement  

 begrænser sig derved til at frembringe de fornødne instrumenter,  

 der gør en aftale mulig.
Boligstøtte ydes efter gældende  

 regler.
 De foreslåede bestemmelser vedr. frikøb  

 tænkes i første omgang anvendt i forbindelse med  

 gennemførelsen af aftalen om frikøb af samtlige almene  

 boligejendomme med tilbagekøbsklausul i Københavns Kommune.
 Det er regeringens opfattelse, at det er vigtigt, at der  

 findes en løsning på frikøbet af almene boliger i  

 Københavns Kommune, og at forslaget sikrer, at aftalen kan  

 gennemføres.
Det er en forudsætning i aftalen, at staten i  

 nødvendigt omfang yder Landsbyggefonden statslån til  

 dækning af fondens nettoudlæg til ydelsesstøtte og  

 driftsbidrag.
Til finansiering af det særlige driftsbidrag er det  

 herudover forudsat i aftalen, at der ydes statslån inden for en ramme  

 på 60 mill. kr.
Landsbyggefonden sikrer i sin gennemgang af de konkrete  

 ansøgninger om fondens støtte, at fondens støtte  

 nedbringes mest muligt gennem maksimal aktivering af midler i  

 boligorganisationernes dispositionsfonde fra udamortiserede lån.
Det  

 forudsættes, at statslånet påbegyndes afviklet i takt med,  

 at Landsbyggefonden tilbagebetales fra de berørte boligorganisationer.  

 Fra den 1. januar 2010 påbegynder Landsbyggefonden  

 (landsdispositionsfonden) af egne midler tilbagebetaling af restgæld,  

 således at fondens lån vil være fuldt tilbagebetalt incl.  

 påløbne renter inden den 1. januar 2015.
Beboernes betaling på de optagne lån, hvortil  

 Landsbyggefonden yder støtte, reguleres ved indfasningsperiodens  

 ophør efter samme principper, som gælder for reguleringen af  

 beboerbetalingen i nybyggeriet, dvs. med 75 pct. af pris- og  

 lønudviklingen (valsetakt). Beboerbetalingen reguleres, indtil  

 støtten fra Landsbyggefonden er tilbagebetalt.
Hvis den årlige  

 refinansiering af rentetilpasningslånet efter støttens afvikling  

 medfører, at ydelsen igen overstiger beboerbetalingen, genoptages  

 støtten.
Når lånet er udamortiseret, og støtten fra  

 Landsbyggefonden er fuldt tilbagebetalt, ophører beboerbetalingen.
 Som led i aftalen har Københavns Kommune samtidig  

 forpligtet sig til at anvende 400 mill. kr. til grundmodning og infrastruktur  

 i bred forstand, ligesom kommunen har forpligtet sig til at anvende i alt 40  

 mill. kr. i perioden 2001-04 til en intensiveret boligsocial indsats i den  

 almene boligsektor, herunder via områdebaseret kvarterløft.
Frikøb af støttede ejendomme, der ikke tilhører en  

 almen boligorganisation Lovforslaget indeholder endvidere mulighed for, at ejere  

 af almene selvejende ældreboliger, selvejende ungdoms- og  

 ældreboliger samt lette kollektivboliger m.v. kan indgå aftale  

 med kommunalbestyrelsen om frikøb af en ejendom, hvorpå der er  

 tinglyst en tilbagekøbsklausul for kommunen.
Frikøbsprisen  

 fastsættes efter aftale mellem ejeren af ejendommen og  

 kommunalbestyrelsen, der ligesom for almene boligorganisationers ejendomme  

 med tilbagekøbsklausul kan reducere frikøbssummen eller kan  

 undlade at kræve betaling for ophævelse af klausulen.  

 Begrundelsen herfor er tilsvarende boligsociale hensyn og det forhold, at der  

 er ydet offentlig støtte til etablering og drift af de  

 pågældende ejendomme.
Frikøbet foreslås finansieret  

 hovedsageligt ved aktivering af egenkapitalen i det omfang, det er  

 økonomisk forsvarligt.
Det er imidlertid usikkert, om egenkapitalen,  

 herunder især de fremtidige indbetalinger fra udamortiserede lån  

 til henlæggelseskontoen, fuldt ud kan finansiere frikøbet,  

 hvorfor det foreslås, at der skal kunne optages realkreditlån til  

 finansiering af den del af frikøbet, der ikke kan selvfinansieres.  

 Kommunalbestyrelsen kan yde garanti for realkreditlånet.
Det  

 foreslås, at Landsbyggefondens mulighed for driftslån til  

 nedsættelse af huslejestigninger ikke omfatter nævnte boliger,  

 idet størsteparten af de nævnte boliger ikke betaler til  

 Landsbyggefonden.
Kun almene selvejende ældreboliginstitutioner  

 indbetaler likvide midler fra udamortiserede lån til Landsbyggefonden.  

 Disse institutioner er alle opført efter 1997, og der vil  

 således gå op mod 30 år, inden indbetalingerne begynder.  

 Hertil kommer, at der vil gå ca. 70 år, inden en evt.  

 tilbagekøbsklausul bliver virksom.
Et frikøb inden for de  

 nærmeste år må derfor formodes at resultere i en relativ  

 beskeden frikøbssum, hvilket tilsvarende vil resultere i en beskeden  

 lejestigning.
Det må derfor formodes, at der ved frikøb af disse  

 ejendomme ikke vil være behov for den ovenfor foreslåede ordning,  

 idet lejestigningerne vil ligge under det maksimale niveau.
Det  

 foreslås derfor, at de nævnte almene selvejende  

 ældreboliger ikke omfattes af adgangen til at låne i  

 Landsbyggefonden til finansiering af frikøbet.
Det bemærkes, at  

 disse selvejende boliger er omfattet af almenboliglovens § 92, og  

 Landsbyggefonden kan således efter ansøgning yde  

 driftsstøtte, såfremt der er så væsentlige  

 økonomiske problemer, at disse vil kunne vanskeliggøre  

 institutionens videreførelse.
Ad. 2. Forbud mod støttet byggeri med  

 tilbagekøbsklausuler Med henblik på at sikre, at der ikke i fremtiden er  

 en tilgang af nye ejendomme med tilbagekøbsklausul til den almene  

 sektor, indeholder lovforslaget bestemmelser om, at en almen  

 boligorganisation ikke længere skal have mulighed for at erhverve en  

 ejendom eller opføre byggeri på en ejendom med  

 tilbagekøbsklausul.
Dette gælder både i forbindelse med  

 boligorganisationens brug af egne midler hertil og i forbindelse med  

 nybyggeri/ombygning, hvortil der ydes offentlig støtte efter  

 nybyggeribestemmelserne.
Endvidere vil det heller ikke være muligt at  

 omdanne selvejende ungdomsbolig- og ældreboliginstitutioner m.v. til  

 almene afdelinger, hvis der hviler en tilbagekøbsklausul på  

 ejendommen.
Hermed sikres, at de økonomiske problemer som følge  

 af tilbagekøbsklausuler ikke gentager sig for nye almene  

 boligafdelinger.
 Det foreslås tillige, at der ikke kan meddeles  

 tilsagn om støtte til etablering af private andelsboliger, hvis der  

 hviler en tilbagekøbsklausul på ejendommen.
Økonomiske konsekvenser Lovforslaget har isoleret set ikke økonomiske  

 konsekvenser for stat eller kommuner.
Statslån til Landsbyggefonden (der opgøres  

 som fondens løbende udgifter til ydelsesstøtte og driftsbidrag  

 efter tilbagekøbsordningen fratrukket de løbende  

 indtægter i form af indbetalinger fra de berørte  

 boligorganisationers egenkapital) vil således blive forrentet med den  

 rente, som staten selv betaler ved låneoptagelse, og udlånet er  

 dermed udgiftsmæssigt neutralt.
Statslånet udgiftsføres  

 som et genudlån (bl.a. svarende til bestemmelserne for lån til  

 SU-styrelsen) på finanslovens § 40 og indtægtsføres  

 på By- og Boligministeriets § 14, hvorfra det genudlånes til  

 Landsbyggefonden.
Budgetteringsrenten for genudlån, der  

 fastsættes som gennemsnitsrenten for alle statspapirer, er for 2001  

 fastsat til 5,3 pct. p.a.
En opgørelse af det samlede statslåns  

 størrelse i forbindelse med de københavnske afdelingers  

 frikøb er behæftet med væsentlig usikkerhed, dels fordi  

 der ikke foreligger endelige opgørelser af den mulige indbetaling fra  

 egenkapitalen, dels på grund af usikkerhed om den effektive rente  

 på rentetilpasningslånene.
Med den heraf følgende  

 usikkerhed skønnes den indgåede frikøbsaftale mellem den  

 almene sektor og Københavns Kommune at indebære et samlet behov  

 for statslån efter 2001 på i størrelsesordenen 300 mill.  

 kr., heraf maksimalt 60 mill. kr. til særligt driftsbidrag til  

 problemramte afdelinger.
Aftalen vil indebære lejestigninger i det almene  

 byggeri og deraf følgende merudgifter til individuel  

 boligstøtte.
Merudgifterne til individuel boligstøtte  

 skønnes fra år 2004, hvor den fulde lejeforhøjelse er  

 gennemført, til 25 mill. kr. årligt, heraf 19 mill. kr. til  

 boligydelse og 6 mill. kr. til boligsikring.
Af den samlede årlige  

 merudgift på 25 mill. kr. vedrører 17 mill. kr. staten og 8  

 mill. kr.
Københavns Kommune.
 Lovforslagets kommunaløkonomiske konsekvenser skal  

 forhandles med de kommunale parter.
Administrative konsekvenser Administrationen af frikøbet, herunder  

 støtteudbetaling m.v., forudsættes i hovedsagen varetaget af  

 Landsbyggefonden, og forslaget vurderes dermed ikke at have  

 nævneværdige administrative konsekvenser for det offentlige.
Erhvervsmæssige konsekvenser Lovforslaget vurderes ikke at have erhvervsmæssige  

 konsekvenser.
Miljømæssige konsekvenser Forslaget vurderes ikke at have konsekvenser for miljøet.
Administrative konsekvenser for borgerne Forslaget har ikke administrative konsekvenser for  

 borgerne.
Forholdet til EU-retten Det er vurderingen, at lovforslaget ikke indeholder  

 anmeldelsespligtig statsstøtte eller andre EU-retlige aspekter.
Høring Forslaget er sendt til høring hos følgende  

 parter:
 Kommunernes Landsforening, Københavns Kommune,  

 Frederiksberg Kommune, Amtsrådsforeningen, Boligselskabernes  

 Landsforening, Landsbyggefonden, Andelsboligforeningernes  

 Fællesrepræsentation, Lejernes Landsorganisation,  

 Administratorforeningen, Ejendomsforeningen Danmark, Danmarks  

 Lejerforeninger, Jydske Grundejerforeninger, Advokatsamfundet,  

 Realkreditrådet, Finansministeriet, Finansstyrelsen,  

 Indenrigsministeriet, Økonomiministeriet, Justitsministeriet og  

 Statsministeriet.
Samlet vurdering af  

 lovforslaget Positive konsekvenser/ mindreudgifter Negative konsekvenser/ merudgifter Økonomiske konsekvenser for stat, kommuner og  

 amtskommuner Ingen Ingen Administrative konsekvenser for stat, kommuner og  

 amtskommuner Ingen Ingen nævneværdige konsekvenser Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Forslaget indeholder ingen EU-retlige aspekter Bemærkninger til lovforslagets  

 enkelte bestemmelser Til § 1 Til nr. 1 Ved den foreslåede ændring indføres et  

 forbud mod omdannelse af selvejende ungdoms- og ældreboliginstitutioner  

 samt lette kollektivboliger m.v. til almene boligorganisationer eller  

 afdelinger af almene boligorganisationer, hvis boligerne ligger på  

 ejendomme med tilbagekøbsklausuler. Ændringen skal ses i  

 sammenhæng med den i § 1, nr. 8, foreslåede ændring (lovens  

 § 98 b), hvorefter der foreslås indført hjemmel til, at ejeren  

 af sådanne institutioner m.v. kan indgå aftale om frikøb  

 med kommunalbestyrelsen, og til at kommunen i den forbindelse kan give en  

 rabat.
Herved sikres, at der ikke sker en tilgang til den almene sektor af  

 ejendomme med tilbagekøbsklausuler.
Til nr. 2 Ved den foreslåede ændring indføres  

 hjemmel til at anvende dispositionsfondsmidler til frikøb.
Til nr. 3 Det foreslås, at almene boligorganisationer ikke  

 længere skal have mulighed for at opføre byggeri, herunder  

 yderligere byggeri (fortætningsbyggeri eller tilbygninger), på  

 eller erhverve ejendomme med tilbagekøbsklausuler for egne midler.  

 Forslaget er ikke til hinder for, at ejendomme med  

 tilbagekøbsklausuler vedligeholdes og moderniseres, ligesom det heller  

 ikke er til hinder for, at ejendommene ombygges for egne midler.
Det  

 bemærkes i den forbindelse, at forslagets § 1, nr. 9, indeholder et  

 forbud mod at meddele tilsagn om ydelsesstøtte til nybyggeri og  

 ombygninger, hvor der er tale om ejendomme med  

 tilbagekøbsklausuler.
Til nr. 4 Den foreslåede ændring er redaktionel.
Til nr. 5 og 6 Det foreslås i nr. 5, at der indføres pligt  

 til at henlægge midler til frikøb i de tilfælde, hvor  

 lejerne overtager en ejendom som en almen andelsboligorganisation efter  

 reglerne om tilbudspligt i lov om sanering, lov om byfornyelse og  

 boligforbedring eller lov om byfornyelse, hvis der hviler en  

 tilbagekøbsklausul på den pågældende ejendom.
Det  

 bemærkes i den forbindelse, at den mulighed, som lejerne har for at  

 overtage ejendommen som en almen andelsboligorganisation, fortolkes som  

 omfattende også en mulighed for at blive en afdeling af en eksisterende  

 almen andelsboligorganisation.
 Den i nr. 6 foreslåede ændring giver mulighed  

 for at ændre de administrativt fastsatte henlæggelsesregler for  

 almene boligafdelinger, således at der kan fastsættes regler om  

 ovennævnte henlæggelser til frikøb.
Til nr. 7 Det foreslås, at Landsbyggefonden med by- og  

 boligministerens tilladelse får mulighed for at låne af staten  

 til dækning af fondens udgifter efter de foreslåede regler om  

 tilbagekøbsklausuler i § 98 a.
Fondens indtægter kan i dag kun  

 tilvejebringes ved indbetalinger fra de almene boligorganisationer,  

 selvejende institutioner, kommuner og amtskommuner.
Til nr. 8 Ad den foreslåede § 98 a Loven indeholder ikke regler om  

 tilbagekøbsklausuler og dermed heller ikke regler om, hvilket af de  

 besluttende organer i en boligorganisation, der kan indgå aftale med en  

 kommune om frikøb af en ejendom, hvorpå der er tinglyst  

 tilbagekøbsklausul.
Derimod indeholder normalvedtægterne for de  

 forskellige typer af boligorganisationer bestemmelse om, at øverste  

 myndighed (repræsentantskab/generalforsamling) træffer beslutning  

 om erhvervelse eller salg af afdelingernes ejendomme, jf. f.eks. § 3, stk. 4,  

 nr. 1, i bilag til bekendtgørelse nr. 838 af 20. september 1996 om  

 normalvedtægt for en selvejende almen boligorganisation.
Da  

 spørgsmålet om, hvorvidt ejendommen skal hjemfalde eller  

 frikøbes, kan siges at svare til en beslutning om erhvervelse eller  

 salg, og da frikøbet involverer væsentlige beslutninger om  

 anvendelse af boligorganisationernes egenkapital til gavn for afdelinger, der  

 frikøbes, foreslås det i § 98 a, stk. 1, at kompetencen  

 henlægges til øverste myndighed, hvor det beboervalgte flertal  

 har ansvar for at varetage boligorganisationens mest vitale anliggender.
Det forhold, at øverste myndighed indgår en  

 aftale om frikøb, indebærer, at øverste myndighed  

 træffer beslutning om den låneoptagelse, der er afgørende  

 for størrelsen af den lejeforhøjelse, som frikøbet  

 måtte medføre.
Lejeforhøjelser, som følger af  

 frikøbsaftaler, skal således ikke også godkendes af  

 afdelingsmødet.
Det foreslås ligeledes i § 98 a, stk. 1, at sociale  

 institutioner m.v. som omhandlet i kapitel 12 i lov om almene boliger samt  

 støttede private andelsboliger m.v. (almenboligloven), f.eks.  

 daginstitutioner for børn og dagcentre, ikke skal kunne  

 frikøbes.
Baggrunden herfor er, at det ikke findes rimeligt, at almene  

 boligorganisationer skulle betale for frikøb af disse institutioner.  

 Såfremt institutionerne ikke i forvejen er udskilt i en  

 selvstændig ejendom, vil en aftale om frikøb af boligdelen  

 indebære, at institutionerne må udskilles enten matrikulært  

 eller ved ejerlejlighedsopdeling.
 Derimod er der efter forslaget intet til hinder for, at  

 frikøb kan omfatte erhvervslokaler i øvrigt.
Endvidere foreslås i § 98 a, stk. 2, tilvejebragt en  

 hjemmel for kommunen til at reducere frikøbssummen eller til at  

 undlade at kræve betaling for ophævelse af klausulen, idet  

 almenboligloven ikke i dag indeholder en sådan hjemmel.
Baggrunden for  

 at indføre denne hjemmel er boligsociale hensyn, da kommunen ved at  

 reducere frikøbssummen medvirker til at sikre, at der fortsat er  

 almene boliger til rådighed til løsning af kommunens  

 boligsociale opgaver samt det forhold, at der er ydet offentlig støtte  

 til etablering og drift af de pågældende almene  

 boligafdelinger.
Frikøbet foreslås finansieret af  

 boligorganisationens egenkapital, jf. den i § 98 a, stk. 3, foreslåede  

 bestemmelse.
Det aftales med Landsbyggefonden, hvor meget boligorganisationen  

 kan bidrage med på frikøbstidspunktet, idet der må tages  

 hensyn til, at boligorganisationens økonomi skal være  

 forsvarlig.
I den forbindelse bemærkes, at dispositionsfonden ikke kan  

 bringes under den grænse, der er fastsat i § 37 i bekendtgørelse  

 nr. 372 af 19. juni 1998 om drift af almene boliger m.v.
Da egenkapitalen i  

 langt de fleste tilfælde må formodes ikke at kunne finansiere  

 frikøbet fuldt ud, foreslås det i § 98 a, stk. 4, at  

 indføre hjemmel til, at afdelingen kan optage realkreditlån til  

 at finansiere den resterende del af frikøbssummen.
Der vil blive  

 fastsat regler om, hvilke realkreditlån der skal optages af  

 afdelingerne til finansiering af frikøbssummen, idet det  

 foreslås, at der kommer til at gælde samme regler som for  

 byggeskadelån m.v., jf. almenboliglovens § 91, stk. 4, således at  

 lånetypen fastsættes efter forhandling med Landsbyggefonden.
I  

 den forbindelse bemærkes, at de gældende konverteringsregler  

 også vil gælde for disse lån.
Det foreslås ligeledes  

 i § 98 a, stk. 4, at kommunen skal kunne garantere for den del af  

 realkreditlånet, der har pantesikkerhed ud over 80 pct. af ejendommens  

 værdi.
Hvis lejerne skulle betale den fulde ydelse på  

 realkreditlånet, kunne der blive tale om uforholdsmæssigt store  

 lejeforhøjelser.
I det omfang boligorganisationerne via deres  

 egenkapital ikke løbende har mulighed for at reducere disse  

 lejeforhøjelser til et rimeligt niveau, foreslås det i § 98 a,  

 stk. 5, at Landsbyggefonden får mulighed for at yde  

ydelsesstøtte til nedbringelse af de løbende ydelser  

 på lånet.
Fonden får endvidere mulighed for i en kortere  

 periode at yde driftsbidrag med henblik på gradvis overgang til  

 det lejeniveau, som fremkommer efter ydelsesstøtten.
Det  

 forudsættes i den forbindelse, at ydelsesstøtten får en  

 sådan størrelse, at lejeniveauet bliver rimeligt, således  

 at der ikke opstår risiko for udlejningsvanskeligheder.
Endelig er der  

 mulighed for, at fonden kan yde et  særligt driftsbidrag til  

 afdelinger med så væsentlige økonomiske problemer som  

 følge af frikøbet, at deres fortsatte eksistens er i fare.
Som betingelse for at yde støtte kan  

 Landsbyggefonden kræve, at såvel kommunen som boligorganisationen  

 bidrager økonomisk.
Kommunen kan bidrage ved at reducere  

 frikøbsprisen, og boligorganisationen kan bidrage med midler, der  

 indestår, eller løbende tilgår egenkapitalen.
I de  

 tilfælde, hvor den pågældende boligorganisation  

 administreres af en forretningsførerorganisation eller et  

 andelsselskab, kan Landsbyggefonden endvidere kræve, at  

 forretningsførerorganisationen eller andelsselskabet bidrager  

 økonomisk.
 Landsbyggefondens støtte ydes som lån.  

 Afviklingen af lånet sker i takt med, at boligorganisationen får  

 mulighed herfor via dens egenkapital.
Det foreslås i § 98 a, stk. 6, at lade  

 Landsbyggefonden fastsætte nærmere regler om omfanget af og  

 vilkårene for fondens støtte til boligorganisationerne.
Reglerne  

 godkendes af by- og boligministeren.
 Endelig foreslås i § 98 a, stk. 7, at staten skal  

 kunne yde lån til Landsbyggefonden, således at fonden bliver i  

 stand til at yde lån til de enkelte boligorganisationer.
Der vil administrativt blive udarbejdet nærmere  

 regler om statslånet.
Ifølge disse regler vil lånet skulle  

 tilbagebetales af landsdispositionsfonden efter aftale mellem  

 Landsbyggefonden og staten med en fast årlig forrentning svarende til  

 den rente, som staten i almindelighed må betale ved  

 låneoptagelse.
Der kan maksimalt udbetales statslån svarende til  

 fondens løbende nettolånebehov, fastsat som den løbende  

 udgift til ydelsesstøtte og driftsbidrag efter denne bestemmelse  

 fratrukket de løbende indbetalinger fra de berørte  

 boligorganisationer.
 Lånet påbegyndes afviklet via de opsamlede  

 midler i landsdispositionsfonden fra den 1. januar 2010 og vil være  

 fuldt tilbagebetalt incl. påløbne renter inden den 1. januar  

 2015.
Ad den foreslåede § 98 b I § 98 b, stk. 1, foreslås indført hjemmel  

 til, at også almene selvejende ældreboliger, selvejende ungdoms-  

 og ældreboliger, lette kollektivboliger samt boliger og hjem for gamle,  

 syge og svagelige kan blive omfattet af en frikøbsaftale.
Lette  

 kollektivboliger samt boliger og hjem for gamle, syge og svagelige  

 forudsættes afgrænset som i bekendtgørelse nr. 918 af 10.  

 december 1999 om drift og tilsyn med boliger og hjem for gamle, syge og  

 svagelige samt lette kollektivboliger.
 Efter den i § 98 b, stk. 2, foreslåede bestemmelse  

 skal ejeren af de her omhandlede boliger finansiere frikøbet med  

 egenkapitalen, herunder især ved henlæggelser som følge af  

 udamortiserede lån, jf. almenboliglovens § 30 a, i det omfang, det er  

 forsvarligt.
 I § 98 b, stk. 3 og 4, foreslås, at der for den del  

 af frikøbssummen, som ikke kan dækkes af egne midler, kan  

 optages realkreditlån med kommunal garanti på tilsvarende  

 måde som foreslået i § 98 a, stk. 4, ligesom det foreslås,  

 at kommunen kan reducere frikøbsprisen eller undlade at kræve  

 betaling for ophævelse af klausulen.
Til nr. 9 Efter den foreslåede bestemmelse vil der ikke  

 længere kunne gives tilsagn om ydelsesstøtte til nybyggeri,  

 ombygning m.v., når der er tale om ejendomme med  

 tilbagekøbsklausuler.
Til nr. 10 og 11 Efter de foreslåede bestemmelser vil der ikke  

 længere kunne meddeles tilsagn om ydelsesstøtte/garanti til  

 støttede private andelsboliger og ustøttede private  

 andelsboliger.
Til nr. 12 Ved den foreslåede ændring af almenboliglovens  

 § 179, stk. 2, præciseres, at lån, der opnår støtte  

 fra Landsbyggefonden efter den foreslåede § 98 a, stk. 5, følger  

 samme procedure, som gælder for lån, der får støtte  

 efter lovens § 91, stk. 2 (lån til udbedring af ekstraordinære  

 byggeskader m.v.).
Til § 2 Det foreslås at lade loven træde  

 i kraft den 1. juli 2000.
Det bemærkes, at forbudet i § 1, nr. 3 (lovens § 26,  

 stk. 2) mod at opføre byggeri på en ejendom med  

 tilbagekøbsklausul alene er fremadrettet.
Forbudet er således  

 ikke til hinder for, at der bygges, såfremt der inden lovens  

 ikrafttræden er taget foranstaltninger hertil.
Bilag 1 Lovforslaget sammenholdt med gældende lov Gældende formulering Lovforslaget § 1 I lov om almene boliger samt støttede private andelsboliger m.v.,  

 jf. lovbekendtgørelse nr. 252 af 10. april 2000, foretages  

 følgende ændringer:
 § 2. Kommunalbestyrelsen kan godkende, at en selvejende  

 ungdomsboliginstitution indeholdende boliger, der er opført med  

 offentlig støtte efter byggestøtte-, kollegiestøtte-  

 eller boligbyggerilovgivningen, omdannes til en almen boligorganisation eller  

 en afdeling af en almen boligorganisation.
 1. I § 2 indsættes efter stk. 4 som nyt stykke:
 »Stk. 5. Kommunalbestyrelsen kan ikke godkende omdannelse efter  

 stk. 1-4, hvis boligerne er beliggende på en ejendom med  

 tilbagekøbsklausul.«.
 Stk. 5 bliver herefter stk. 6.
Stk. 2. Kommunalbestyrelsen kan godkende, at kollegier,  

 der ikke er opført med offentlig støtte, omdannes til en almen  

 boligorganisation eller en afdeling af en almen boligorganisation,  

 såfremt de opfylder bestemmelserne herom.
Kommunalbestyrelsen kan dog i  

 helt særlige tilfælde godkende, at enkelte af de regler, der  

 gælder for mærkede almene ungdomsboliger, ikke finder  

 anvendelse.
 Stk. 3. Kommunalbestyrelsen kan godkende, at en  

 selvejende ældreboliginstitution indeholdende boliger, der er  

 opført med offentlig støtte efter denne lov eller den tidligere  

 lov om boliger for ældre og personer med handicap, omdannes til en  

 almen boligorganisation eller en afdeling af en almen boligorganisation.
 Stk. 4. Kommunalbestyrelsen kan godkende, at en  

 selvejende institution indeholdende lette kollektivboliger omdannes til en  

 almen boligorganisation eller en afdeling af en almen boligorganisation,  

 såfremt boligerne er opført med offentlig støtte efter  

 tidligere love om boligbyggeri.
 Stk. 5. Kommunalbestyrelsen indberetter omdannelse af de  

 i stk. 1, 3 og 4 nævnte institutioner til Finansstyrelsen.  

 Finansstyrelsen meddeler den almene boligorganisation, at allerede meddelte  

 tilsagn om offentlig støtte på uændrede vilkår  

 overføres til den pågældende afdeling under den almene  

 boligorganisation.
 Stk. 2. Dispositionsfonden anvendes til  

 imødegåelse af tab ved boligorganisationens eller dets  

 afdelingers drift, for boligorganisationens vedkommende dog kun  

 ekstraordinære tab, til sikring af boligorganisationens fortsatte  

 virksomhed, til finansiering af nyt boligbyggeri, til modernisering af  

 boligorganisationens afdelinger og i særlige tilfælde til  

 finansiering af edbudstyr og administrationsejendom for boligorganisationen.  

 Endvidere kan dispositionsfonden anvendes til at indløse  

 garantibeviser i almene garantiorganisationer.
 2. I § 20, stk. 2, indsættes efter »til modernisering  

 af boligorganisationens afdelinger«: », til frikøb af  

 tilbagekøbsklausuler«.
§ 26. Erhvervelse af ejendomme kan kun ske med kommunalbestyrelsens  

 godkendelse.
Hvis kommunalbestyrelsen ikke kan godkende erhvervelsen, skal  

 der gives boligorganisationen meddelelse senest 6 uger fra modtagelsen af  

 boligorganisationens ansøgning.
Kommunalbestyrelsen mærker i  

 forbindelse med godkendelse af beboelsesejendomme boligerne som almene  

 familieboliger, almene ungdomsboliger eller almene ældreboliger.
 3. I § 26 indsættes som stk. 2:
 »Stk. 2. Boligorganisationer kan ikke erhverve en ejendom eller  

 opføre byggeri på en ejendom med  

 tilbagekøbsklausul.«.
 § 31. Bestemmelserne i § 28, stk. 3 og 4, finder tilsvarende  

 anvendelse på kommunale og amtskommunale almene  

 ældreboliger.
 4. I § 31, stk. 2, 1. pkt., ændres »og §§ 26-30« til:  

 »§ 26, stk. 1, og §§ 27-30«.
Stk. 2. Bestemmelserne i §§ 6-8, § 12, stk. 1 og 3-5, §§  

 13-15, §§ 17 og 18, § 23, 1. pkt., og §§ 26-30 finder tilsvarende anvendelse  

 på selvejende almene ældreboliger.
Bestemmelserne i § 25  

 vedrørende almene boligorganisationers regnskaber og revision finder  

 ligeledes anvendelse for selvejende almene ældreboliger, idet  

 regnskabet dog ikke indsendes til Landsbyggefonden.
Bestemmelsen i § 23, 1.  

 pkt., gælder tilsvarende for de i § 30 a omhandlede selvejende  

 ældreboliger, ungdomsboliger og lette kollektivboliger.
 5. Efter § 45 indsættes:
»§ 45 a.
Overtager lejere som en almen  

 andelsboligorganisation efter reglerne om tilbudspligt i lov om sanering, lov  

 om byfornyelse og boligforbedring eller lov om byfornyelse en ejendom med  

 tilbagekøbsklausul, skal afdelingen henlægge  

 tilstrækkelige midler til frikøb af klausulen.«.
 § 50. By- og Boligministeren kan fastsætte nærmere  

 regler om de i § 45 nævnte forhold, herunder om arten og omfanget af de  

 udgifter, der kan medregnes ved fastsættelsen af lejen.
 6. I § 50 ændres »§ 45« til: »§§ 45 og 45a«.
 § 78. Fondens midler tilvejebringes ved indbetalinger fra de almene  

 boligorganisationer, selvejende institutioner, kommuner og amtskommuner i  

 henhold til §§ 79-80 d.
 Stk. 2. Fondens eventuelle indtægter i øvrigt, herunder  

 renteindtægter, anvendes til fondens formål.
 7. I § 78 indsættes efter stk. 1 som nyt stykke:
 »Stk. 2. Fonden kan med by- og boligministerens tilladelse optage  

 statslån til dækning af fondens udgifter efter § 98 a.«.
 Stk. 2-4 bliver herefter stk. 3-5.
 Stk. 3. Udgifter til administration m.v. afholdes af  

 fondens indtægter.
 Stk. 4. Fonden kan bestemme, at låntagere i  

 lånets løbetid skal yde bidrag til fondens administration og  

 reservefond efter nærmere regler fastsat af fondens bestyrelse.  

 Reglerne fremsendes til by- og boligministeren, som kan forlange reglerne  

 ændret.
 8. Efter § 98 indsættes:
»§ 98 a.
Boligorganisationens øverste myndighed kan  

 indgå aftale med kommunalbestyrelsen om frikøb af en ejendom,  

 hvorpå der er tinglyst en tilbagekøbsklausul for kommunen.  

 Sociale institutioner m.v., som omhandlet i kapitel 12, beliggende i en  

 ejendom, der tilhører en afdeling af en boligorganisation, kan ikke  

 frikøbes.
 Stk. 2. Ved en aftale om frikøb efter stk. 1 kan  

 kan kommunalbestyrelsen fastsætte frikøbssummen til et  

 beløb, der er lavere end den markedsmæssige værdi af  

 tilbagekøbsklausulen, eller undlade at kræve betaling for  

 ophævelse af klausulen.
 Stk. 3. Ved frikøb efter stk. 1 skal  

 boligorganisationen efter aftale med Landsbyggefonden finansiere  

 frikøbet med midler fra egenkapitalen i det omfang, det er  

 økonomisk forsvarligt.
Stk. 4. Afdelingen kan optage realkreditlån med en  

 maksimal løbetid på 35 år til finansiering af den del af  

 frikøbssummen, som ikke dækkes af de i stk. 3 nævnte  

 midler. § 91, stk. 4, finder tilsvarende anvendelse.
Kommunalbestyrelsen kan  

 garantere for den del af lånet, der på tidspunktet for  

 lånets optagelse har pantesikkerhed ud over 80 pct. af ejendommens  

 værdi.
Garantien omfatter til enhver tid så stor en del af  

 lånets restgæld og eventuelt forfaldne terminsydelser, som det  

 oprindelige garantibeløb udgjorde af hovedstolen.
Den del af  

 restgælden, der ikke omfattes af garantien, har panteret forud for den  

 garanterede del af restgælden.
Stk. 5. Landsbyggefonden kan efter ansøgning fra  

 boligorganisationen af de midler, der er overført til  

 landsdispositionsfonden, yde støtte i form af ydelsesstøtte til  

 det i stk. 4 nævnte lån med henblik på at nedbringe den  

 lejeforhøjelse, der følger af låneoptagelsen.
Fonden kan  

 endvidere yde et driftsbidrag til over en kortere periode at sikre en gradvis  

 overgang til den lejeforhøjelse, som følger af  

 låneoptagelsen med fradrag af ydelsesstøtte efter 1. pkt.  

 Herudover kan fonden yde et særligt driftsbidrag til  

 boligorganisationer med afdelinger, hvor lejeforhøjelsen som  

 følge af frikøbet vil medføre så væsentlige  

 økonomiske problemer, at disse vil kunne vanskeliggøre  

 afdelingernes videreførelse.
Fonden kan betinge sin støtte af,  

 at kommunalbestyrelsen og boligorganisationen, herunder en eventuel  

 forretningsførerorganisation eller et andelsselskab, bidrager  

 økonomisk.
Ydelsesstøtte, driftsbidrag og særlige  

 driftsbidrag ydes som lån til boligorganisationen og afvikles i takt  

 med organisationens mulighed for at afvikle lånet med midler fra  

 egenkapitalen.
 Stk. 6. Landsbyggefondens bestyrelse fastsætter  

 nærmere regler om omfanget af og vilkårene for  

 ydelsesstøtte, driftsbidrag og særlige driftsbidrag efter stk.  

 5. Reglerne godkendes af by- og boligministeren.
 Stk. 7. Staten kan yde lån til Landsbyggefonden til  

 dækning af fondens udgifter efter stk. 5. Lånet afvikles efter  

 by- og boligministerens nærmere bestemmelse i takt med fondens  

 muligheder for at afvikle lånet.
§ 98 b.
For almene ældreboliger, ejet af en selvejende  

 institution, selvejende ungdoms- og ældreboliger samt lette  

 kollektivboliger m.v., der har fået tilsagn om offentlig støtte  

 efter denne lov, tidligere boligbyggerilove, tidligere  

 byggestøttelove, tidligere kollegiestøttelove eller den  

 tidligere ældreboliglov, kan institutionen indgå aftale med  

 kommunalbestyrelsen om frikøb af ejendommen, hvis der er tinglyst en  

 tilbagekøbsklausul for kommunen.
 Stk. 2. Ved frikøb efter stk. 1 skal institutionen  

 finansiere frikøbet med midler fra egenkapitalen i det omfang, det er  

 økonomisk forsvarligt.
 Stk. 3. Til den del af frikøbssummen, der ikke  

 dækkes af midler efter stk. 2, kan institutionen efter by- og  

 boligministerens nærmere bestemmelse optage realkreditlån med en  

 maksimal løbetid på 35 år.
 Stk. 4. § 98 a, stk. 2, og stk. 4, 3.   5. pkt., finder  

 tilsvarende anvendelse.«.
§ 115. Kommunalbestyrelsen i den kommune, hvor boligerne agtes  

 etableret, kan på statens vegne give tilsagn om ydelsesstøtte  

 til en almen boligorganisation til etablering af almene boliger ved 9. I § 115 indsættes som stk. 7:
 »Stk. 7. Kommunalbestyrelsen kan ikke give tilsagn efter stk. 1-4,  

 hvis der er tinglyst en tilbagekøbsklausul på ejendommen.«.
1)	nybyggeri, 2)	på- og tilbygning til almene boligafdelingers ejendomme, 3)	erhvervelse med efterfølgende ombygning til almene  

 familieboliger af eksisterende ejendomme, som ikke anvendes til beboelse,  

 samt erhvervelse, ombygning eller erhvervelse med efterfølgende  

 ombygning til de i § 109, stk. 4, nævnte almene familieboliger, 4)	ombygning eller erhvervelse med eventuel efterfølgende  

 ombygning af eksisterende beboelsesejendomme, der ikke er opført med  

 offentlig støtte, såfremt boligerne etableres som almene  

 familieboliger, der indrettes som bofællesskaber, forudsat der sker en  

 tilvækst af boenheder, 5)	ombygning eller erhvervelse med efterfølgende ombygning af  

 eksisterende ejendomme, såfremt boligerne etableres som almene  

 ungdomsboliger, forudsat der sker en tilvækst af boliger, 6)	ombygning af almene ungdomsboliger, der i forbindelse med  

 ombygningen mærkes som almene familie- eller ældreboliger, 7)	ombygning eller erhvervelse med efterfølgende ombygning af  

 eksisterende ejendomme, såfremt boligerne etableres som almene  

 ældreboliger.
Stk. 2. Kommunalbestyrelsen i den kommune, hvor boligerne  

 agtes etableret, kan på statens vegne give tilsagn om  

 ydelsesstøtte til kommunale almene ældreboliger og til  

 selvejende institutioner til etablering af almene ældreboliger, der  

 etableres ved 1)	nybyggeri, 2)	ombygning eller erhvervelse med efterfølgende ombygning af  

 eksisterende ejendomme.
Stk. 3. Kommunalbestyrelsen i den kommune, der pr. 1.  

 januar 1996 ejede eller havde indgået driftsoverenskomst med et  

 plejehjem, der er beliggende i en anden kommune, kan på statens vegne  

 give tilsagn om ydelsesstøtte til ombygning af plejehjemmet til almene  

 ældreboliger.
Boligerne henregnes i henhold til stk. 5 som  

 værende beliggende i den kommune, der er berettiget til at yde  

 tilsagnet.
Stk. 4. Kommunalbestyrelsen i den kommune, hvor et  

 amtsråd agter at etablere amtskommunale almene ældreboliger, der  

 indrettes særligt med henblik på at betjene personer med varigt  

 nedsat fysisk eller psykisk funktionsevne, kan på statens vegne give  

 tilsagn om ydelsesstøtte til disses etablering ved 1)	nybyggeri, 2)	ombygning eller erhvervelse med efterfølgende ombygning af  

 eksisterende institutioner, som er etableret efter den tidligere bistandslovs  

 § 112.
Stk. 5. Meddeler kommunalbestyrelsen tilsagn til nyt  

 alment boligbyggeri, skal kommunalbestyrelsen på by- og  

 boligministerens eventuelle forlangende kunne godtgøre, at det samlede  

 antal ledige boliger i kommunen opgjort efter 2. pkt., der på  

 tilsagnstidspunktet som følge af udlejningsvanskeligheder  

 påfører de pågældende afdelinger og bebyggelser  

 lejetab, ikke overstiger 2 pct.
I opgørelsen medregnes det samlede  

 antal ledige almene boliger, ungdomsboliger tilhørende en selvejende  

 ungdomsboliginstitution og ældreboliger tilhørende en selvejende  

 institution eller en pensionskasse, og hvortil der er meddelt tilsagn om  

 offentlig støtte efter denne lov, tidligere love om boligbyggeri eller  

 den tidligere lov om boliger for ældre og personer med handicap.
 Stk. 6. Kommunalbestyrelsen kan ikke give tilsagn til  

 indretning af almene familie- og ældreboligbofællesskaber,  

 hvortil der er ydet støtte efter den tidligere lov om social bistand  

 eller lov om social service.
§ 160 b.
Kommunalbestyrelsen kan på statens vegne give  

 tilsagn om ydelsesstøtte til opførelsen af boliger som  

 omhandlet i stk. 4 og 5. Kommunalbestyrelsen kan tillige give tilsagn om  

 støtte til etablering af disse boliger ved 10. I § 160 b, stk. 3, indsættes som 2. pkt.:  

 »Kommunalbestyrelsen kan ikke meddele tilsagn efter stk. 1, hvis der er  

 tinglyst en tilbagekøbsklausul på ejendommen.«.
1)	erhvervelse med efterfølgende ombygning af eksisterende  

 ejendomme, der anvendes til andet end beboelse, og 2)	ombygning eller erhvervelse med eventuel efterfølgende  

 ombygning af eksisterende beboelsesejendomme, der ikke er opført med  

 offentlig støtte, såfremt boligerne indrettes som  

 bofællesskaber, forudsat at der sker en tilvækst af  

 boenheder.
Stk. 2. Støtte kan gives til opførelse af  

 indtil 750 andelsboliger i finansåret 1999. Den samlede støtte  

 efter stk. 1 ydes efter 1999 inden for den bevillingsramme, der  

 fastsættes på de årlige finanslove.
Fordelingen af  

 bevillingskvoten til kommunerne foretages af by- og boligministeren.
 Stk. 3. Kommunalbestyrelsen kan kun meddele tilsagn om  

 støtte på statens vegne, hvis den samtidig selv påtager  

 sig at yde den støtte, som fremgår af § 160 c, stk. 7, og § 160  

 d.
Stk. 4. Kommunalbestyrelsens tilsagn kan gives til  

 andelsboligforeninger, der består af kommende beboere, og som er  

 stiftet eller er under stiftelse, og hvis formål er at opføre  

 andelsboliger til brug for foreningens medlemmer.
Endvidere kan  

 kommunalbestyrelsens tilsagn gives til personer, institutioner, selskaber og  

 fonde, som påtager sig at opføre andelsboliger med henblik  

 på overdragelse til en andelsboligforening.
 Stk. 5. Efter byggeriets påbegyndelse kan  

 kommunalbestyrelsen ikke godkende en overdragelse af et tilsagn meddelt til  

 en bygherre efter stk. 4, 2. pkt., medmindre det sker til en  

 andelsboligforening bestående af de kommende beboere.
 Stk. 6. Kommunalbestyrelsen kan tillade, at andelsboliger  

 ikke forsynes med selvstændigt køkken, såfremt  

 andelsboligerne indrettes som kollektive bofællesskaber.
 Stk. 7. Kommunalbestyrelsens afgørelser efter stk.  

 1 kan ikke indbringes for anden administrativ myndighed.
§ 160 n.
Kommunalbestyrelsen kan give tilsagn om at yde garanti for  

 realkreditlån til etablering af andelsboliger.
Etablering kan ske ved  

 nyopførelse eller ved erhvervelse af en eksisterende ejendom med eller  

 uden efterfølgende ombygning.
Garantien dækker den del af  

 restgælden på lånet, der har pantesikkerhed ud over 65 pct.  

 af ejendommens værdi på tidspunktet for lånets optagelse.  

 Den del af restgælden, der ikke omfattes af garantien, har panteret  

 forud for den garanterede del af restgælden.
 11. I § 160 n indsættes som stk. 3:
 »Stk. 3. Kommunalbestyrelsen kan ikke meddele tilsagn efter stk. 1,  

 hvis der er tinglyst en tilbagekøbsklausul på ejendommen.«.
Stk. 2. Kommunalbestyrelsens tilsagn kan gives til  

 andelsboligforeninger, som er stiftet eller er under stiftelse.
Endvidere kan  

 kommunalbestyrelsens tilsagn gives til personer, institutioner, selskaber og  

 fonde, som påtager sig at etablere andelsboliger med henblik på  

 overdragelse til en andelsboligforening enten ved nyopførelse eller  

 ved erhvervelse af en eksisterende ejendom, der ikke anvendes til beboelse,  

 med efterfølgende ombygning til andelsboliger.
§ 179. By- og boligministeren kan påbyde, at ejere af almene  

 boliger, selvejende ungdomsboliger, selvejende ældreboliger og lette  

 kollektivboliger inden for en nærmere fastsat frist foretager  

 konvertering af nominallån, hvortil der ydes støtte i form af  

 rentesikring, ydelsessikring eller ydelsesstøtte i henhold til  

 nærværende lov, tidligere boligbyggerilove, lov om visse  

 almennyttige boligafdelingers omprioritering m.v., tidligere  

 byggestøttelove, tidligere kollegiestøttelove eller den  

 tidligere ældreboliglov.
Ved konvertering optages realkreditlån  

 med eller uden rentetilpasning efter by- og boligministerens nærmere  

 bestemmelse.
 12. I § 179, stk. 2, indsættes efter »med  

 støtte efter § 91, stk. 2«: »og § 98 a, stk. 5,«.
 Stk. 2. Konvertering af nominallån med  

 støtte efter § 91, stk. 2, foretages efter forhandling med  

 Landsbyggefonden.
§ 2 Loven træder i kraft den 1. juli 2000.
Bilag 2 Folketingets forhandlinger vedrørende lov om almene  

 boliger samt støttede  

 private andelsboliger m.v.
 Folketingsåret 1995-96:
 Sp. 2909, 3182, 6156, 6450.
 A 3617. B 650, 780, 1173. C 608.
 Loven stadfæstet 22. maj 1996.
(Lovtidende nr. 374) Folketingsåret 1998-99:
 Sp. 725, 2190, 2409. A 1254, 1218.
 B 113, 143, 280. C 129.
 Loven stadfæstet 23. december 1998.
(Lovtidende nr. 1001) Folketingsåret 1996-97:
Sp. 1571, 4879, 5005. A 1298, 1271, B 404. C 298.
 Loven stadfæstet 2. april 1997.
(Lovtidende nr. 229) Folketingsåret 1998-99:
 Sp. 1939, 2447, 2637, 2650. A 2857, 2846.
 B 290. C 277.
 Loven stadfæstet 23. december 1998.
(Lovtidende nr. 1004) Folketingsåret 1997-98:
 Sp. 2227. C 73.
 Loven stadfæstet 17. december 1997.
(Lovtidende nr. 969) Folketingsåret 1999-2000:
 Sp. 607, 2226, 2334. A 1043, 1027.
 C 121.
 Loven stadfæstet 20. december 1999.
(Lovtidende nr. 935) Folketingsåret 1997-98:
 Sp. 2228. B 106. C 74.
 Loven stadfæstet 17. december 1997.
(Lovtidende nr. 970) Folketingsåret 1999-2000:
 Sp. 2077, 2559, 2798. A 3384, 3361.
 C 297.
 Loven stadfæstet 29. december 1999.
(Lovtidende nr. 1086) Bilag 3 Mellem Københavns Kommune Rådhuset, 1599 København V og Boligselskabernes Landsforenings Styregruppe vedrørende de  

 københavnske tilbagekøbsrettigheder, (»Styregruppen«),  

 Studiestræde 50, 1554 København V på vegne af  

 Boligselskabernes Landsforening og de almene boligorganisationer  

 anført i aftalens bilag 1 er herved indgået følgende A F T A L E om frikøb af tilbagekøbsrettigheder og  

 løsning af boligsociale opgaver:
1. Baggrund og formål 1.0. Ved salg gennem tiderne af Københavns Kommunes  

 ejendomme til bl.a. afdelinger af almene boligorganisationer er der på  

 ejendommene i vidt omfang tinglyst tilbagekøbsret (hjemfald) for  

 Københavns Kommune efter et nærmere angivet antal år.
 1.1. Ved denne aftale etableres der en samlet ordning for  

 forholdet mellem Københavns Kommune og de boligorganisationer, som er  

 anført i bilag 1 (»Boligorganisationerne«), vedrørende et  

 frikøb for tilbagekøbsrettighederne og løsningen af en  

 række boligsociale opgaver.
 Aftalen er resultatet af principielle drøftelser  

 mellem Københavns Kommune og den almene boligsektor samt Staten om  

 tilbagekøbsrettighederne og Københavns Kommunes adgang til  

 udvidet boliganvisning af almene boliger.
2. Frikøb af tilbagekøbsrettigheder 2.0. De ejendomme, som er omfattet af denne aftale, er  

 foreløbigt opgjort i bilag 2 (»Ejendommene«).
I en række af Ejendommene indgår der  

 institutioner, der er etableret og drives under Københavns Kommune,  

 dels kommunale institutioner, dels selvejende institutioner med  

 driftsoverenskomst med Københavns Kommune.
De dele af Ejendommene, som  

 omfatter sådanne institutioner, indgår ikke i  

 Boligorganisationernes frikøb for tilbagekøbsrettighederne.
Der  

 forholdes med disse som anført i pkt. 5.
 En endelig fortegnelse over Ejendommene og institutionerne  

 udarbejdes af parterne og Landsbyggefonden senest 30. september 2000.
 2.1. Beregnet ud fra den offentlige vurdering pr. 1.  

 januar 1999 og Københavns Kommunes frikøbsordning udgør  

 det samlede beløb for et frikøb af alle  

 tilbagekøbsrettighederne vedrørende Ejendommene i alt ca. kr.  

 2.460.000.000. Efter fradrag af ca. kr. 140.000.000 vedrørende de i  

 pkt. 2.0. nævnte institutioner udgør det samlede   men p.t. ikke  

 endeligt opgjorte - frikøbsbeløb ca. kr. 2.320.000.000.
 2.2. Det er aftalt, at det samlede  

 frikøbsbeløb reduceres med kr. 470.000.000. Dette beløb  

 reguleres ikke som følge af eventuelle ændringer, der efter  

 udarbejdelsen af den endelige fortegnelse over Ejendommene og institutionerne  

 måtte blive foretaget i de beløb, som er anført i pkt.  

 2.1.
Der er ved fastlæggelsen af reduktionsbeløbet  

 henset til den samlede løsning, som opnås ved denne aftale,  

 herunder af en række boligsociale opgaver, til den særlige  

 økonomiske basis for etableringen af almene boliger og til  

 forudsætningen om Statens etablering af det fornødne  

 lovgrundlag, jf. nedenfor under pkt. 7. Reduktionsbeløbet fordeles  

 mellem de afdelinger hos Boligorganisationerne, hvor betalingen for et  

 frikøb medfører de højeste lejestigninger, idet de  

 præcise retningslinier for fordelingen fastlægges af  

 Landsbyggefonden, der ligeledes forestår det praktiske arbejde med  

 fordelingen af reduktionsbeløbet.
Landsbyggefondens fordeling  

 fremsendes til Københavns Kommune og By- og Boligministeriet til  

 orientering senest 30. april 2001.
3. Betaling og finansiering af frikøbsbeløb 3.0. Boligorganisationerne drager omsorg for, at samtlige  

 berørte afdelinger frikøber deres ejendomme for  

 tilbagekøbsrettigheder i henhold til denne aftale og senest inden  

 udgangen af 2001 betaler til Københavns Kommune kontant det  

 frikøbsbeløb, som opgøres vedrørende afdelingens  

 ejendom.
Frikøbsbeløbet vedrørende den enkelte  

 afdelings ejendom opgøres af Boligorganisationen i overensstemmelse  

 med den model, der er anvendt af Københavns Kommune, og ud fra de  

 offentlige vurderinger pr. 1. januar 1999 som registreret ved denne aftales  

 underskrift, dog således at en eventuelt korrigeret vurdering  

 lægges til grund i tilfælde, hvor vurderingen er påklaget  

 inden denne aftales underskrift.
Opgørelsen vedlægges en  

 erklæring fra Boligorganisationens revisor om, at opgørelsen,  

 herunder for institutionerne, er foretaget i overensstemmelse med de af  

 Københavns Kommune godkendte principper og er korrekt.  

 Opgørelsen fremsendes til Københavns Kommune til godkendelse  

 senest 31. december 2000, således at godkendelse kan foreligge senest  

 31. marts 2001.
Den endelige opgørelse af fradragsbeløbet  

 på ca. kr. 140.000.000 for institutionerne sker på basis af den  

 nuværende lejeindtægt for bolig-, henholdvis institutionsdelen,  

 svarende til principperne for den fordelingsnøgle der anvendes ved de  

 offentlige vurderinger.
Frikøbsbeløbet reguleres ikke, selv om  

 den endelige matrikulære udskillelse og den fastsættelse af de  

 offentlige ejendomsvurderinger, der derefter sker, måtte føre  

 til et andet tal vedrørende frikøbsbeløbet end det tal,  

 der opgøres på grundlag af de ovenfor angivne principper.
 3.1. Når den enkelte afdeling har betalt  

 frikøbsbeløbet vedrørende sin ejendom som opgjort efter  

 et eventuelt reduktionsfradrag, sørger Københavns Kommune for  

 aflysning af de deklarationer, skødebestemmelser tinglyst  

 servitutstiftende m.v., som vedrører den frikøbte  

 tilbagekøbsret.
 3.2. Boligorganisationerne drager omsorg for, at  

 afdelingerne om fornødent tilvejebringer de kontante  

 frikøbsbeløb ved optagelse af rentetilpasningslån mod  

 sikkerhed i Ejendommene.
Hvor den fornødne friværdi til  

 låneoptagelsen ikke er til stede, stiller Københavns Kommune  

 garanti for disse realkreditlån med hjemmel i det lovgrundlag, som  

 forventes tilvejebragt af Staten.
Garantistillelsen forudsætter, at  

 låneoptagelse sker i overensstemmelse med nærmere retningslinier,  

 som Landsbyggefonden forelægger Københavns Kommune og By- og  

 Boligministeriet senest 30. april 2001. By- og boligministeren skal godkende  

 retningslinierne herfor.
Garantistillelsen skal godkendes af  

 Københavns Kommune.
 Omkostningerne ved låneoptagelse afholdes af den  

 enkelte Boligorganisation/afdeling.
3.3. Til den del af ydelserne vedrørende  

 rentetilpasningslånene, der medfører en årlig  

 lejeforhøjelse på mere end kr. 30,00 pr. m2, yder  

 Landsbyggefonden ydelsesstøtte.
Ydelsesstøtten ydes i henhold  

 til lovhjemmel, jf. pkt. 7.0.
Lejeforhøjelsen i de enkelte afdelinger  

 vedrørende låneydelserne gennemføres gradvist over 3  

 år med en maksimal lejeforhøjelse i hvert år på kr.  

 10,00 pr. m2 med første lejestigning pr. 1. april 2002. Den  

 gradvise lejeforhøjelse finansieres gennem et særligt  

 driftsbidrag fra Landsbyggefonden.
Efter den 3-årige  

 gennemførelsesperiode reguleres lejeforhøjelsen hvert år  

 med ¾ af pris- eller lønstigningen i overensstemmelse med reglerne for  

 nybyggeri-finansiering for alment byggeri, idet der reguleres, indtil  

 realkreditlånet er tilbagebetalt.
Hvis lejeforhøjelserne medfører en  

 særlig belastning af visse afdelinger, kan Landsbyggefonden yde et  

 yderligere driftsbidrag.
Nærmere retningslinier herfor   bl.a. om  

 ydelseskriterier og -tidspunkt, forrentning og vilkår  

 fastlægges af Landsbyggefonden med by- og boligministerens  

 godkendelse.
Hver af Boligorganisationerne tilbagebetaler de  

 beløb, som Landsbyggefonden har betalt som ydelsesstøtte eller  

 driftsbidrag efter denne bestemmelse vedrørende Boligorganisationens  

 afdelinger, idet tilbagebetaling sker ved midler fra Boligorganisationens  

 dispositionsfond.
Landsbyggefonden fastlægger med by- og  

 boligministerens godkendelse nærmere retningslinier herfor bl.a. om  

 ydelsestidspunkt, forrentning og vilkår.
Orientering herom fremsendes  

 til Københavns Kommune senest 30. april 2001.
 3.4. Staten yder Landsbyggefonden statslån til  

 dækning af fondens nettoudlæg til ydelsesstøtte og  

 driftsbidrag efter pkt. 3.3, jf. pkt. 7.0.
 3.5. Københavns Kommune yder på  

 sædvanlige vilkår boligsikring eller   ydelse efter  

 boligstøtteloven til de enkelte lejere vedrørende de  

 lejeforhøjelser, der gennemføres efter pkt. 3.3. Staten  

 refunderer på sædvanlig vis Københavns Kommune en andel af  

 udgifterne hertil.
4. Økonomiske dispositioner i forbindelse med  

 frikøbsordningen 4.0. Af de beløb, som betales for frikøb af  

 Ejendommene, afsætter Københavns Kommune kr. 400.000.000, der  

 efter Københavns Borgerrepræsentations nærmere beslutning  

 anvendes over en årrække til grundmodning og infrastruktur i bred  

 forstand med henblik på et differentieret udbud af kvalitetsboliger i  

 privat og alment regi.
 4.1. Den resterende del af de beløb, som betales  

 for frikøb af Ejendommene, anvendes efter  

 Borgerrepræsentationens nærmere beslutning til  

 ekstraordinær nedbringelse af Københavns Kommunes  

 gæld.
4.2. Herudover anvender Københavns Kommune i  

 perioden 2001-2004 kr. 10.000.000 pr. år til en intensiveret  

 boligsocial indsats i den almene boligsektor, herunder via  

 områdebaserede kvarterløft.
Indsatsen tilrettelægges i det  

 samarbejdsorgan, som Københavns Borgerrepræsentation har nedsat  

 vedrørende boliganvisning.
5. Institutioner 5.0. Som led i denne aftale udskilles matrikulært de  

 institutioner, der ikke indgår i et frikøb af Ejendommene  

 (»Institutionsejendommene«).
 Københavns Kommunes tilbagekøbsrettigheder  

 fastholdes vedrørende Institutionsejen- dommene.
 5.1. Fordelingstallene ved en ejerlejlighedsopdeling  

 fastlægges ud fra Stadskonduktøren - bedets arealopmåling  

 af institutionsandelen af byggeriet, mens der ved udstykning udstykkes det  

 areal, der svarer til institutionens hidtidige praktiske anvendelse, dog som  

 udgangspunkt mindst det nødvendige areal efter lovgivningen.
 Alle omkostninger ved den matrikulære udskillelse af  

 Institutionsejendommene afholdes af de respektive Boligorganisationer og  

 Københavns Kommune med halvdelen til hver.
I øvrigt fastlægges de nærmere  

 retningslinier for en matrikulær udskillelse af Institutionsejendommene  

 ved nærmere aftale mellem Københavns Kommune og  

 Boligorganisationerne efter indstilling fra Landsbyggefonden.
Indstillingen  

 fremsendes til Københavns Kommune senest 31. maj 2001.
 Såfremt den matrikulære udskillelse af en  

 Institutionsejendom ikke er sket ved en afdelings optagelse af  

 rentetilpasningslån efter pkt. 3.2., påhviler det afdelingen  

 inden låneoptagelse at indhente långivers forhåndstilsagn  

 til relaksation af lånet, for så vidt angår  

 Institutionsejendommen, ved den senere udskillelse.
6. Anvisning til almene boliger 6.0. Efter almenboligloven har Københavns Kommune  

 anvisningsret til 25 % af de almene boliger.
Det er et led i denne aftale, at  

 anvisningsretten med virkning fra 1. juli 2000 udvides til 33 % omfattende  

 alle almene boliger beliggende i Københavns Kommune.
 Denne ordning kan alene bringes til ophør ved  

 aftale mellem parterne, dog under respekt af eventuel senere lovgivning.
6.1. Boligorganisationerne medvirker i øvrigt til  

 løsningen af yderligere boligsociale opgaver efter nærmere  

 aftale med Københavns Kommune.
De nødvendige tiltag  

 fastlægges i det samarbejdsorgan, som Københavns  

 Borgerrepræsentation har nedsat vedrørende boliganvisning.  

 Parterne er enige om, at der derved skal tilstræbes en yderligere  

 anvisning på 6-800 lejligheder årligt inklusiv boliger og  

 bofællesskaber for særligt udsatte grupper.
7. Lovgrundlag 7.0. Det er forudsat ved denne aftale, at Staten  

 tilvejebringer det nødvendige generelle lovgrundlag for aftalen,  

 herunder for at	Københavns Kommune ud fra boligsociale grunde og under hensyn  

 til den offentlige støtte ydet til etablering og drift af almene  

 boligafdelinger kan yde tilskud til de afdelinger, som belastes ved  

 lejeforhøjelser som følge af frikøbet, herunder ved den  

 i pkt. 2.2 forudsatte generelle reduktion, at	Boligorganisationernes afdelinger kan optage  

 rentetilpasningslån til finansiering af frikøbsbeløbene  

 som forudsat i pkt. 3.2, at	Københavns Kommune kan stille garanti for afdelingernes  

 rentetilpasningslån som forudsat i pkt. 3.2, at	Landsbyggefonden kan yde afdelingerne ydelsesstøtte og  

 driftsbidrag som forudsat i pkt. 3.3, at	tilbagebetaling til Landsbyggefonden af udbetalt  

 ydelsesstøtte og driftsbidrag kan ske fra Boligorganisationernes  

 dispositionsfonde som forudsat i pkt. 3.3, og at	Staten yder Landsbyggefonden statslån til dækning af  

 fondens nettoudlæg til ydelsesstøtte og driftsbidrag som  

 forudsat i pkt. 3.4.
8. Betingelser 8.0. Denne aftale er betinget af, at	Landsbyggefonden senest 31. maj 2000 godkender fondens medvirken som  

 beskrevet ovenfor, at	samtlige af Boligorganisationerne senest 31. maj 2000  

 tiltræder denne aftale uden forbehold, at	Københavns Borgerrepræsentation senest 31. maj 2000  

 godkender aftalen, og at	Staten senest 31. december 2000 tilvejebringer det nødvendige  

 generelle lovgrundlag for aftalens gennemførelse, jf. pkt. 7, samt i  

 øvrigt medvirker som forudsat ved finansieringen af de beløb,  

 som Boligorganisationerne betaler for frikøb af Ejendommene.
 Denne aftale er udfærdiget i 2 originale  

 eksemplarer, hvoraf Københavns Kommune og Styregruppen hver modtager  

 et eksemplar.
Bilag 1: De omfattede boligorganisationer Bilag 2: Foreløbig liste over de omfattede  

 ejendomme København, den 2000 København, den 2000 Københavns Kommune Boligselskabernes Landsforenings Styregruppe vedrørende de københavnske  

 tilbagekøbsrettigheder på vegne af Boligselskabernes  

 Landsforening og Boligorganisationerne anført i bilag 1.
