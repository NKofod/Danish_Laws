Nr LSF 245 Forslag til Lov om ændring af forskellige skattelove (Anparter) Fremsat af skatteministeren (Fogh Rasmussen) den 12. maj 1989 Vedtaget ved tredjebehandling den 2. juni 1989 Lov nr. 388 af 07/06/1989 § 1 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 481 af 9. august 1988, som ændret ved lov nr. 841  

 af 21. december 1988, foretages følgende ændringer:
 1. § 4, stk. 1, nr. 10, affattes således:
 »10) indkomst ved selvstændig erhvervsvirksomhed, når antallet af  

 ejere er større end 10 og den skattepligtige ikke deltager i virksomhedens  

 drift i væsentligt omfang,».
 2. I § 4, stk. 1, indsættes efter nr. 11:
»12) indkomst fra udlejning af andre aktiver end ikke  

 afskrivningsberettiget fast ejendom og inventar heri, uanset antal ejere, når  

 udlejningen sker gennem en virksomhed, som formidler udlejning af aktiver for  

 flere end 10 personer, 13) indkomst fra udlejning af aktiver uanset antal ejere, når flere end 10  

 personer lejer aktiver ud til samme lejer.« 3. I § 4 indsættes efter stk. 4 som nyt stykke:
»Stk. 5. Stk. 1, nr. 13, gælder dog ikke udlejning af aktiver til  

 privat benyttelse.
Bestemmelsen gælder heller ikke, hvis udlejeren deltager i  

 virksomhedens drift i væsentligt omfang.« 4. I § 13 indsættes som stk. 6:
»Stk. 6. Underskud i almindelig eller særlig indkomst fra en  

 virksomhed som nævnt i § 4, stk. 1, nr. 10, 12 eller 13, skal fratrækkes i  

 samme indkomstårs positive særlige eller almindelige indkomst fra  

 virksomheden.
Et resterende underskud i almindelig eller særlig indkomst kan  

 ikke fratrækkes i den skattepligtiges øvrige almindelige eller særlige  

 indkomst, men fremføres til modregning i positiv almindelig eller særlig  

 indkomst i et senere indkomstår fra samme virksomhed.
Bestemmelserne i 1. og  

 2. pkt. gælder dog ikke underskud fra skibsvirksomhed omfattet af § 4, stk.  

 1, nr. 10, 12 eller 13, når industriministeren har godkendt  

 skibsprojektet.« § 2 I lov om indkomstbeskatning af selvstændige erhvervsdrivende  

 (virksomhedsskatteloven), jf. lovbekendtgørelse nr. 497 af 16. august 1988,  

 ændres i § 1, stk. 1, 2. pkt., »nr. 10,» til: »nr. 10,  

 12 eller 13,».
§ 3 I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 555 af 16. september 1988, som  

 ændret ved § 5 i lov nr. 763 af 14. december 1988, foretages følgende  

 ændringer:
 1. § 28 ophæves.
 2. Efter § 28 indsættes:
» § 29. Har en selvstændig erhvervsvirksomhed flere end 10  

 personer som ejere, hvoraf nogle ejere ikke deltager i virksomhedens drift i  

 væsentligt omfang, skal virksomheden for sidstnævnte ejere udarbejde et  

 fælles skatteregnskab efter skattelovgivningens almindelige regler.
Dog skal  

 renteindtægter og renteudgifter m.v., jf. § 5, fordeles over den periode,  

 renterne vedrører.
Afskrivninger og nedskrivninger skal foretages med samme  

 satser for de pågældende ejere, jf. dog stk. 3, 2. pkt.
 Stk. 2. Det fælles skatteregnskab opgøres for kalenderåret, medmindre  

 ligningsrådet tillader anvendelsen af et andet regnskabsår.
Stk. 3. Det fælles skatteregnskab opgjort efter stk. 1 og 2 skal anvendes  

 af den skattepligtige ved indkomst- og formueopgørelsen.
Det gælder dog ikke  

 for afskrivningsgrundlag og afskrivningssatser, hvis den skattepligtige har  

 afskrevet forskelligt fra de øvrige ejere.« § 4 I skattekontrolloven, jf. lovbekendtgørelse nr. 28 af 11. januar 1988, som  

 senest ændret ved § 2 i lov nr. 152 af 15. marts 1989, foretages følgende  

 ændringer:
 1. I §§ 8 K, 8 L, stk. 1, og 8 M, stk. 1, ændres »og 8  

 Q« til: », 8 Q og 8 S«.
 2. Efter § 8 R indsættes:
» § 8 S.
Virksomheder med ejere, hvis indkomst og formue fra  

 virksomheden opgøres fælles efter ligningslovens § 29, skal til brug for  

 skatteligningen uden opfordring hvert år indberette oplysninger fra det  

 fælles skatteregnskab til skattemyndighederne vedrørende det seneste  

 indkomstår.
Stk. 2. Indberetningen skal indeholde oplysninger om de i stk. 1 nævnte  

 ejeres andel af skattepligtig indkomst og formue fra virksomheden.
For disse  

 ejere skal der tillige oplyses identifikationsoplysninger samt ejerandel og  

 ejerperiode.
Stk. 3. Indberetningen skal ske inden 1. maj i året efter det kalenderår,  

 som oplysningerne vedrører.
Inden samme frist skal virksomhederne underrette  

 de pågældende ejere om de indberettede oplysninger.« 3. I § 9, stk. 1, indsættes efter »§ 8 Q, stk. 1,»:  

 »§ 8 S,».
 4. I § 14, stk. 2, indsættes efter »§ 8 R, stk. 3,»:  

 »§ 8 S,».
§ 5 I lov om skattemæssige afskrivninger m.v., jf. lovbekendtgørelse nr. 758  

 af 12. december 1988, som ændret ved lov nr. 153 af 15. marts 1989, foretages  

 følgende ændringer:
 1. § 15 A ophæves.
 2. Afsnit V A ophæves.
§ 6 I lov om investeringsfonds, jf. lovbekendtgørelse nr. 760 af 12. december  

 1988, ophæves § 3, stk. 8.
§ 7 I lov om indskud på etableringskonto, jf. lovbekendtgørelse nr. 759 af 12.  

 december 1988, ophæves § 7 B, stk. 2.
§ 8 Stk. 1. Loven træder i kraft dagen efter bekendtgørelsen i Lovtidende.
Stk. 2. §§ 1 og 2 har virkning for indkomst fra selvstændig  

 erhvervsvirksomhed, når den skattepligtige anskaffer virksomheden den 12. maj  

 1989 eller senere.
Har den skattepligtige anskaffet en del af virksomheden  

 før den nævnte dato, har §§ 1 og 2 ikke virkning for indkomst fra denne del  

 af virksomheden. §§ 1 og 2 har endvidere virkning for indkomst fra  

 selvstændig erhvervsvirksomhed, når den skattepligtige har anskaffet  

 virksomheden eller en del heraf før den 12. maj 1989 og virksomheden på denne  

 dato eller senere anskaffer aktiver eller overtager anden virksomhed, uden at  

 dette er nødvendigt for virksomhedens fortsatte drift.
En overgang af  

 virksomheden til et dødsbo efter ejeren eller dennes ægtefælle, udlæg til en  

 arving, ægtefælle eller legatar fra et dødsbo eller udlevering af dødsbo til  

 længstlevende ægtefælle til hensidden i uskiftet bo anses ikke som  

 anskaffelse efter bestemmelserne i dette stykke.
 Stk. 3. Skatteministeren fremsætter inden udgangen af 1991 forslag om  

 revision af personskattelovens § 13, stk. 6, 3. pkt., som affattet ved denne  

 lovs § 1, nr. 4.
 Stk. 4. §§ 3 og 4 har virkning fra og med indkomståret 1989.
 Stk. 5. Skattepligtige, der er omfattet af ligningslovens § 29, stk. 3,  

 som affattet ved denne lovs § 3, nr. 2, skal, såfremt de ved indkomst- og  

 formueopgørelsen for indkomståret 1988 har medregnet renter m.v., der  

 forfalder i 1988, men som vedrører 1989, bortse fra disse renter ved  

 indkomst- og formueopgørelsen for 1989. Såfremt de skattepligtige ved  

 indkomst- og formueopgørelsen for indkomståret 1988 ikke har medregnet  

 renter, som forfalder i 1989, men som vedrører 1988, skal disse renter  

 medregnes ved indkomst- og formueopgørelsen for indkomståret 1989.
 Stk. 6. § 5, nr. 1, har virkning for afhændelse af skibe eller  

 skibsanparter den 12. maj 1989 eller senere.
 Stk. 7. § 5, nr. 2, og §§ 6 og 7 har virkning for aktiver, der anskaffes  

 den 12. maj 1989 eller senere.
Oprindeligt fremsat forslag § 1 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 481 af 9. august 1988, som ændret ved lov nr. 841  

 af 21. december 1988, foretages følgende ændringer:
 1. § 4, stk. 1, nr. 10, affattes således:
 »10) indkomst ved selvstændig erhvervsvirksomhed, når antallet af  

 ejere er større end 10, og den skattepligtige kun deltager i virksomhedens  

 drift i uvæsentligt omfang,».
 2. I § 4, stk. 1, indsættes efter nr. 11:
 »12) indkomst fra udlejning af andre aktiver end ikke  

 afskrivningsberettiget fast ejendom og inventar heri, uanset antal ejere, når  

 udlejningen sker gennem en virksomhed, som formidler udlejning af aktiver for  

 flere end 10 personer.«.
 3. I § 13 indsættes som stykke 6:
»Stk. 6. Hvis den skattepligtige indkomst fra en virksomhed efter §  

 4, stk. 1, nr. 10 eller 12, udviser underskud, kan underskuddet ikke  

 fratrækkes i den skattepligtiges øvrige indkomst.
Underskuddet kan kun  

 fremføres til modregning i positiv indkomst i et senere indkomstår fra samme  

 virksomhed, såfremt det ikke kan rummes i et tidligere års positive indkomst.  

 Bestemmelserne i 1. og 2. pkt. gælder dog ikke underskud fra skibsvirksomhed  

 omfattet af § 4, stk. 1, nr. 10 eller 12, når industriministeren har godkendt  

 skibsprojektet.«.
§ 2 I lov om indkomstbeskatning af selvstændige erhvervsdrivende  

 (virksomhedsskatteloven), jf. lovbekendtgørelse nr. 497 af 16. august 1988,  

 foretages følgende ændringer:
 1. I § 1, stk. 1, 2. pkt., ændres »nr. 10,» til:  

 »nr. 10 eller 12,».
§ 3 I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 555 af 16. september 1988, som  

 ændret ved § 5 i lov nr. 763 af 14. december 1988, foretages følgende  

 ændringer:
 1. § 28 ophæves.
 2. Før § 30 indsættes:
» § 29. Har en selvstændig erhvervsvirksomhed flere end 10  

 personer som ejere, hvoraf nogle ejere kun deltager i virksomhedens drift i  

 uvæsentligt omfang, skal virksomheden for sidstnævnte ejere udarbejde et  

 fælles skatteregnskab efter skattelovgivningens almindelige regler.
Dog skal  

 renteindtægter og renteudgifter m.v., jf. § 5, fordeles over den periode,  

 renterne vedrører.
Afskrivninger og nedskrivninger skal foretages med samme  

 satser for de pågældende ejere.
 Stk. 2. Det fælles skatteregnskab opgøres for kalenderåret, medmindre  

 ligningsrådet tillader anvendelsen af et andet regnskabsår.
Stk. 3. Det fælles skatteregnskab opgjort efter stk. 1 og 2, skal anvendes  

 af den skattepligtige ved indkomst- og formueopgørelsen.
Det gælder dog ikke  

 afskrivninger, hvis den skattepligtige har afskrevet forskelligt fra de  

 øvrige ejere.«.
§ 4 I skattekontrolloven, jf. lovbekendtgørelse nr. 28 af 11. januar 1988, som  

 senest ændret ved § 2 i lov nr. 152 af 15. marts 1989, foretages følgende  

 ændringer:
 1. I §§ 8 K, 8 L, stk. 1, og 8 M, stk. 1, ændres »og 8 Q«  

 til: », 8 Q og 8 S«.
 2. Efter § 8 R indsættes:
» § 8 S.
Virksomheder med ejere, hvis indkomst og formue fra  

 virksomheden opgøres fælles efter ligningslovens § 29, skal til brug for  

 skatteligningen uden opfordring hvert år indberette oplysninger fra det  

 fælles skatteregnskab til skattemyndighederne vedrørende det seneste  

 indkomstår.
Stk. 2. Indberetningen skal indeholde oplysninger om de i stk. 1 nævnte  

 ejeres andel af skattepligtig indkomst og formue fra virksomheden.
For disse  

 ejere skal der tillige oplyses identifikationsoplysninger samt ejerandel og  

 ejerperiode.
Stk. 3. Indberetningen skal ske inden 1. februar i året efter det  

 kalenderår, som oplysningerne vedrører.
Inden samme frist skal virksomhederne  

 underrette de pågældende ejere om de indberettede oplysninger.«.
 3. I § 9, stk. 1, indsættes efter »§ 8 Q, stk. 1,»:  

 »§ 8 S,».
 4. I § 14, stk. 2, indsættes efter »§ 8 R, stk. 3,»:  

 »§ 8 S,».
§ 5 I lov om skattemæssige afskrivninger m.v., jf. lovbekendtgørelse nr. 758  

 af 12. december 1988, som ændret ved lov nr. 153 af 15. marts 1989, foretages  

 følgende ændringer:
 1. § 15 A ophæves.
 2. Afsnit V A ophæves.
§ 6 Stk. 1. Loven træder i kraft dagen efter bekendtgørelsen i Lovtidende.
 Stk. 2. §§ 1 og 2 har virkning for indkomst fra selvstændig  

 erhvervsvirksomhed, når virksomheden anskaffes den 12. maj 1989 eller senere.  

 Loven har endvidere virkning for indkomst fra selvstændig erhvervsvirksomhed,  

 når virksomheden er anskaffet før den 12. maj 1989, og virksomheden på denne  

 dato eller senere anskaffer aktiver eller overtager anden virksomhed, uden at  

 dette er nødvendigt for virksomhedens fortsatte drift.
 Stk. 3. Skatteministeren fremsætter inden udgangen af 1991 forslag om  

 revision af personskattelovens § 13, stk. 6, 3. pkt., som affattet ved denne  

 lovs § 1, nr. 3.
 Stk. 4. §§ 3 og 4 har virkning fra og med indkomståret 1989.
 Stk. 5. Skattepligtige, der er omfattet af ligningslovens § 29, stk. 3,  

 som affattet ved denne lovs § 3, nr. 2, skal, såfremt de ved indkomst- og  

 formueopgørelsen for indkomståret 1988 har medregnet renter m.v., der  

 forfalder i 1988, men som vedrører 1989, bortse fra disse renter ved  

 indkomst- og formueopgørelsen for 1989. Såfremt de skattepligtige ved  

 indkomst- og formueopgørelsen for indkomståret 1988 ikke har medregnet  

 renter, som forfalder i 1989, men som vedrører 1988, skal disse renter  

 medregnes ved indkomst- og formueopgørelsen for indkomståret 1989.
 Stk. 6. § 5, nr. 1, har virkning for afhændelse af skibe eller  

 skibsanparter den 12. maj 1989 eller senere.
 Stk. 7. § 5, nr. 2, har virkning for aktiver der anskaffes den 12. maj  

 1989 eller senere.
Bemærkninger til lovforslaget Almindelige bemærkninger 1. Lovforslaget er et resultat af en aftale mellem regeringen og  

 Socialdemokratiet om at fjerne de skattemæssige fordele ved investering i  

 anparter.
Forslaget går ud på at beskatte indkomst fra anpartsvirksomheder, som  

 personer anskaffer den 12. maj 1989 eller senere, som kapitalindkomst.  

 Endvidere kan et underskud fra anpartsvirksomheden ikke modregnes i anden  

 positiv kapitalindkomst for det pågældende indkomstår.
Dette gælder dog ikke  

 indkomst fra skibsvirksomhed.
Desuden kan virksomhedsskatteordningen ikke  

 anvendes på indkomst fra disse virksomheder.
 Samme regler skal efter forslaget gælde for indkomst fra  

 udlejningsvirksomhed, når udlejningen sker gennem en virksomhed, som  

 formidler udlejning af aktiver for mere end 10 personer.
Lovforslaget indeholder endvidere nogle administrative forenklinger for  

 opgørelsen af indkomsten fra anpartsvirksomheder.
Disse forenklinger skal  

 gælde fra og med indkomståret 1989 for både eksisterende og fremtidige  

 anpartsvirksomheder.
2. Efter de gældende regler er personer, der ejer anparter  

 (anpartshavere), selvstændige erhvervsdrivende.
Anpartshaveren skal ved  

 opgørelsen af den skattepligtige indkomst opgøre sine indtægter og udgifter  

 fra virksomheden som alle andre erhvervsdrivende, og anpartshaveren har samme  

 adgang til skattemæssige afskrivninger.
Positiv indkomst fra anpartsvirksomheden beskattes hos anpartshaveren som  

 personlig indkomst med en beskatning på op til ca. 68 pct.
Omvendt vil  

 anpartshaveren kunne fratrække et underskud i anden personlig indkomst til en  

 skatteværdi på op til ca. 68 pct.
Anpartshaveren har desuden adgang til at anvende  

 virksomhedsskatteordningen på indkomst fra anpartsvirksomheden.
Fordelen ved  

 at anvende virksomhedsskatteordningen er navnlig, at der opnås fuld  

 fradragsværdi for virksomhedens renteudgifter, og at der er mulighed for at  

 opspare et overskud mod betaling af en foreløbig virksomhedsskat på 50 pct.
 For anpartshavere med skibsanparter blev de umiddelbare skattemæssige  

 fordele ved anpartsinvesteringen begrænset i forbindelse med gennemførelsen  

 af skattereformen.
Efter den gældende affattelse af personskattelovens § 4, stk. 1, nr. 10,  

 beskattes indkomst fra skibsvirksomhed, når det er den skattepligtiges  

 bierhverv, således som kapitalindkomst.
Desuden kan  

 virksomhedsskatteordningen ikke anvendes på indkomst fra anpartsvirksomheden.
Virkningen af denne bestemmelse er, at et underskud fra skibsvirksomheden  

 ikke kan modregnes i personlig indkomst til en skatteværdi på op til ca. 68  

 pct., men alene modregnes i kapitalindkomsten til en skatteværdi på op til  

 ca. 57 pct.
Desuden er den skattepligtige afskåret fra at opnå de fordele,  

 som virksomhedsskatteordningen indebærer.
3. De skattemæssige fordele ved at investere i anparter uden for  

 skibsområdet er, at et underskud fra anpartsvirksomheden kan modregnes i  

 anden personlig indkomst til en skatteværdi på op til ca. 68 pct.  

 Underskuddet fremkommer bl.a. som følge af den skattepligtiges adgang til at  

 foretage skattemæssige afskrivninger, der overstiger de kontante indskud, som  

 den skattepligtige skal foretage i forbindelse med anpartsinvesteringen.
I  

 kraft af underskudsmodregningen opnår anpartshaveren en nedsættelse af sin  

 skattepligtige indkomst og dermed en skattebesparelse.
 Det foreliggende forslag går ud på at fjerne de skattemæssige fordele ved  

 anpartsinvesteringen og dermed fjerne incitamentet til at investere i  

 anparter.
Efter forslagets § 1, nr. 1, vil indkomst fra alle former for  

 anpartsvirksomheder herefter blive beskattet som kapitalindkomst.  

 Efter forslagets § 1, nr. 3, kan et underskud fra andre virksomheder  

 end skibsanpartsvirksomheder ikke modregnes i anden positiv kapitalindkomst  

 for det pågældende indkomstår.
Underskuddet kan alene fremføres til  

 modregning i senere overskud fra samme anpartsvirksomhed uden  

 tidsbegrænsning.
4. Ved forslagets § 1, nr. 1, ændres den gældende bestemmelse om  

 biskibsvirksomhed i personskattelovens § 4, stk. 1, nr. 10, således, at  

 bestemmelsen kommer til at omfatte indkomst fra alle former for  

 anpartsvirksomheder.
Personkredsen er imidlertid afgrænset på en anden måde.
 Efter den gældende bestemmelse i personskattelovens § 4, stk. 1, nr. 10,  

 er det afgørende, om skibsvirksomheden kan karakteriseres som den  

 skattepligtiges bierhverv.
Kriteriet »bierhverv« er dog ikke egnet til at afgrænse den  

 personkreds, som skal omfattes af de nye regler.
Det skyldes navnlig, at det  

 vil give administrative problemer at afgøre, hvorvidt der er tale om  

 bierhverv, når det gælder andre virksomheder end skibsvirksomheder.
De personer, som lovforslaget omfatter, er afgrænset efter antallet af  

 ejere af virksomheden og ved omfanget af ejernes personlige arbejdsindsats i  

 virksomheden.
Det foreslås, at en ejer af en virksomhed med mere end 10  

 ejere, og hvori den pågældende ejer kun deltager i uvæsentligt omfang i  

 virksomhedens drift, omfattes af de nye regler.
Både betingelsen om ejerantal og betingelsen om arbejdsindsats skal være  

 opfyldt.
Hvis virksomheden har mere end 10 ejere, og ejeren deltager i  

 væsentligt omfang i virksomhedens drift, omfattes den pågældende ikke af  

 forslaget.
Hvis virksomheden har 10 ejere og derunder, og ejeren deltager i  

 uvæsentligt omfang i virksomhedens drift, omfattes den pågældende ejer heller  

 ikke af de nye regler.
En lignende afgrænsning ved ejerantal og arbejdsindsats anvendes bl.a. i  

 investeringsfondslovens § 3 A.
Ejerantallet er klart og enkelt.
Bedømmelsen  

 af arbejdsindsatsen foretages på grundlag af en vejledende norm, hvorefter en  

 arbejdsindsats i virksomheden på under 50 timer månedlig anses for en  

 uvæsentlig arbejdsindsats.
Denne norm vil tilsvarende kunne anvendes ved  

 vurderingen af, om arbejdsindsatsen efter forslaget er uvæsentlig.
5. Der er over en årrække blevet gennemført en række ændringer i  

 skattelovgivningen, som har haft til formål at mindske de skattepligtiges  

 fordele ved at investere i anparter.
Det gælder bl.a. leasingreglerne i  

 afskrivningsloven.
Efter leasingreglerne er der dels ingen adgang til at  

 pristalsregulere anskaffelsessummen for nærmere afgrænsede aktiver, der  

 udlejes, dels ingen mulighed for løbende at foretage afskrivninger på  

 aktiverne.
Leasingreglerne omfatter som udgangspunkt enhver form for udlejning af  

 afskrivningsberettigede driftsmidler, der sker fra et personligt firma med 3  

 eller flere indehavere.
Aktiver, der ejes af 1 eller 2 personer, og som  

 indgår i en fælles udlejningsvirksomhed, er også omfattet.
En mellemmand kan  

 således ikke formidle udlejning af aktiver, f.eks. enkeltmaskiner, biler,  

 containere o.lign. for en kreds af personligt skattepligtige, uden at disse  

 bliver omfattet af reglerne.
Efter afskrivningsloven er driftsmidler til en anskaffelsessum på 25.000  

 kr. eller derunder og udlejning i 6 måneder eller mindre undtaget fra  

 leasingreglerne.
Skattepligtige personer, der udlejer aktiver til en samlet  

 anskaffelsessum på 25.000 kr. og derunder, gennem en virksomhed, som står for  

 formidlingen af udlejningen, er således ikke omfattet af leasingreglerne.
Det  

 gælder uanset antallet af ejere af aktivet.
Aktiver som containere, edb-anlæg og andet kontorudstyr kan have en lavere  

 anskaffelsessum end 25.000 kr.
Er det tilfældet har skattepligtige personer  

 derved adgang til at afskrive på sådanne aktiver, selv om udlejningen sker  

 gennem en mellemmand.
På den måde kan en investor få sin skattepligtige  

 indkomst nedbragt og derved opnå skattemæssige fordele.
Forslagets § 1, nr. 2, indeholder derfor en bestemmelse, der går ud  

 på at beskatte indkomsten fra udlejningsvirksomheder som kapitalindkomst, når  

 udlejningen sker gennem en virksomhed, som formidler udlejning af aktiver for  

 mere end 10 personer.
Det gælder uanset antallet af ejere af det enkelte  

 aktiv, og uanset aktivets anskaffelsessum.
Udlejning af ikke  

 afskrivningsberettiget fast ejendom er dog undtaget.
 Heller ikke et underskud fra udlejningsvirksomheden kan modregnes i anden  

 positiv kapitalindkomst for det pågældende indkomstår, men alene fremføres  

 til modregning i senere overskud fra samme anpartsvirksomhed, jf.  

 lovforslagets § 1, nr. 3.
 Med forslaget fjernes således incitamentet til at investere i aktiver med  

 henblik på udlejning.
 6. Efter virksomhedsskattelovens § 1, stk. 1, 2. pkt., kan  

 virksomhedsskatteordningen ikke anvendes, såfremt indkomsten fra virksomheden  

 beskattes som kapitalindkomst efter personskattelovens § 4, stk. 1, nr. 10.  

 Den gældende bestemmelse i personskattelovens § 4, stk. 1, nr. 10, angår  

 skibsvirksomhed, når virksomheden er den skattepligtiges bierhverv.
 Bestemmelsen i virksomhedsskatteloven foreslås i § 2 udvidet,  

 således at virksomhedsskatteordningen ikke kan anvendes på indkomst fra nogen  

 former for anpartsvirksomheder eller udlejningsvirksomheder, som er omfattet  

 af forslagets § 1.
Kravene til regnskabsoplysninger m.v. for de anpartshavere, som anvender  

 virksomhedsskatteordningen, besværliggør arbejdet med selvangivelsen både for  

 anpartshaverne og for skattemyndighederne.
Dette gælder navnlig i det  

 tilfælde, hvor den skattepligtige anvender virksomhedsordningen på indkomst  

 fra andre virksomheder end anpartsvirksomheder.
I dette tilfælde skal den  

 skattepligtige også anvende virksomhedsordningen på anpartsvirksomheden.
 Forslaget indebærer således en væsentlig forenkling af anpartshavernes  

 indkomst- og formueopgørelse.
7. Interessentskaber og kommanditselskaber m.v. er ikke selvstændige  

 skattesubjekter.
Interessenter, kommanditister og andre anpartshavere skal  

 således ved opgørelsen af den skattepligtige indkomst og formue medtage en  

 forholdsmæssig andel af anpartsvirksomhedens opgjorte indkomst og formue  

 efter samme regler, som anvendes af alle andre erhvervsdrivende.  

 Anpartshaveren har herunder adgang til selv at foretage skattemæssige  

 afskrivninger og nedskrivninger.
Mange selskaber udarbejder et regnskab for virksomheden, som sendes til  

 anpartshavernes slutligningskommuner.
Endvidere sendes regnskabet til  

 anpartshaverne, og selskabet giver som regel anpartshaverne en omfattende  

 vejledning om indkomst- og formueopgørelsen.
Dette er ofte nødvendigt for, at  

 anpartshaveren bliver i stand til at foretage en korrekt indkomst- og  

 formueopgørelse.
 Anpartshaverne skal give betydelige specifikationer vedrørende det  

 regnskabsmæssige resultat og er således pålagt et væsentligt arbejde i  

 forbindelse med indkomst- og formueopgørelsen.
 Tilsvarende giver de gældende regler ligningsmyndighederne betydelige  

 administrative problemer, idet oplysningerne i selvangivelsen og bilag hertil  

 skal kontrolleres individuelt.
Forslaget indeholder derfor en bestemmelse i § 3, hvorefter  

 virksomheder, som ejes af mere end 10 personer, og hvori nogle ejere deltager  

 i driften i uvæsentligt omfang, skal udarbejde et fælles skatteregnskab for  

 anpartshaverne, som disse som hovedregel skal anvendes fuldt ud ved indkomst-  

 og formueopgørelsen.
Udarbejdelsen af et fælles skatteregnskab gælder ikke  

 for udlejningsvirksomhed omfattet af forslagets § 1, nr. 2.
Det fælles skatteregnskab skal opgøres efter skattelovgivningens  

 almindelige regler med visse undtagelser.
F.eks. skal afskrivninger og  

 nedskrivninger foretages med samme satser for samtlige anpartshavere.
Oplysninger fra det fælles skatteregnskab skal indberettes til de centrale  

 skattemyndigheder og skal som udgangspunkt anvendes af anpartshaverne ved  

 indkomst- og formueopgørelsen.
Dog kan skatteregnskabet ikke anvendes for  

 afskrivninger, hvis anpartshaveren har et andet afskrivningsgrundlag end det,  

 der i det fælles skatteregnskab er lagt til grund for de øvrige  

 anpartshavere.
Er det tilfældet, skal anpartshaveren som følge heraf tilpasse  

 sin indkomst- og formueopgørelse.
 Forslaget vil indebære en væsentlig administrativ forenkling for såvel  

 anpartshaverne som for skattemyndighederne.
 Virksomhederne skal efter forslaget indberette oplysninger fra det fælles  

 skatteregnskab centralt og undgår herved at sende dem til de enkelte  

 anpartshaveres slutligningskommuner.
 For anpartshaverne betyder forslaget, at tallene i det fælles  

 skatteregnskab som hovedregel vil kunne overføres direkte til selvangivelsen.  

 Desuden undgår anpartshaverne at skulle give betydelige specifikationer  

 vedrørende det regnskabsmæssige resultat.
 Endelig får skattemyndighederne efter forslaget bedre muligheder for at  

 gennemgå regnskabsmaterialet, hvorved der i større omfang sikres en ensartet  

 ligning af anpartshaverne.
8. For kommanditister gælder den såkaldte fradragsbegrænsning i henhold  

 til Ligningsrådets vejledende anvisning.
Fradragsbegrænsningen bygger på, at  

 hæftelsesbegrænsningen sætter et loft over kommanditisternes muligheder for  

 tab.
Fradragsbegrænsningen gælder ikke interessenter.
Ifølge anvisningen kan kommanditisten ikke ved sin indkomstopgørelse  

 samlet fradrage et større beløb end svarende til den til anparten hørende  

 hæftelse, idet anpart i driftsunderskud samt skattemæssige af- og  

 nedskrivninger alene kan fratrækkes i den udstrækning, de modsvares af en  

 positiv saldo på en særlig fradragskonto.
Ved formueopgørelsen kan  

 kommanditisten ikke fratrække et større beløb vedrørende anparten end  

 svarende til restindskudsforpligtelsen, der udgør forskellen mellem hæftelsen  

 og de faktiske foretagne indskud.
Det forudsættes, at Ligningsrådet ændrer sin anvisning således, at  

 fradragsbegrænsningen ikke skal gælde for anparter i et kommanditselskab, som  

 anskaffes den 12. maj 1989 eller senere.
Er anskaffelsen sket før den 12. maj  

 1989, skal fradragsbegrænsningen for kommanditister fortsat anvendes.
 Forslagets administrative konsekvenser.
Lovforslaget indebærer væsentlige administrative fordele for  

 virksomhederne, anpartshaverne og skattemyndighederne.
Forenklingerne vil  

 gælde fra og med indkomståret 1989.
Efter lovforslaget vil en række anpartshavere ikke længere skulle anvende  

 virksomhedsskatteordningen ved skatteberegningen.
Anpartsvirksomhedernes  

 udarbejdelse og indberetning af fælles skatteregnskaber til brug for  

 anpartshavernes indkomst- og formueopgørelse vil lette den enkelte  

 anpartshavers opgørelse væsentligt.
Samtidig forenkles ligningsmyndighedernes  

 - først og fremmest de kommunale skatteforvaltningers - kontrol af  

 oplysningerne i selvangivelsen.
Herved sikres også en ensartet ligning af  

 anpartshaverne.
De nævnte ændringer må forventes at indebære væsentlige besparelser i de  

 kommunale skatteforvaltninger.
Der foreligger dog ikke noget præcist skøn  

 over disse besparelser.
 Forslagets provenumæssige konsekvenser.
 Grundlaget for skønnene over de provenumæssige virkninger af lovforslaget  

 er en opgørelse foretaget af Statsskattedirektoratet af de skattemæssige  

 underskud i samtlige anpartsprojekter m.v., der blev udbudt til en bredere  

 kreds gennem dagspressen og gennemført i 1988.
I opgørelsen indgår 58 projekter, hvoraf de 13 er skibsprojekter, 8 er  

 hotelprojekter, mens antallet af øvrige projekter udgør 37. Ca. 2/3 af de  

 skattemæssige underskud vedrører projekter inden for skibsområdet, mens 1/3  

 vedrører andre projekter.
De samlede skattemæssige underskud skønnes at  

 udgøre ca. 950 mill.kr. for 1988 og ca. 1.050 mill.kr. for 1989.
Lovforslaget vil ikke ændre rentabiliteten i skibsanparter.
Derimod vil  

 rentabiliteten i projekter uden for skibsområdet blive så forringet, at det  

 må antages, at der ikke vil blive udbudt anparter uden for skibsområdet.  

 Provenugevinsten herved skønnes at blive i størrelsesordenen 200 mill.kr. på  

 helårsbasis første år og 450 mill.kr. andet år.
For 1989, hvor lovforslaget kun har virkning for anparter erhvervet den  

 12. maj 1989 eller senere, skønnes provenugevinsten at udgøre ca. 150  

 mill.kr., hvoraf cirka halvdelen tilfalder kommunerne.
For 1990 skønnes  

 provenugevinsten at udgøre ca. 400 mill.kr., hvoraf halvdelen ligeledes  

 tilfalder kommunerne.
Provenuet vil være voksende over en årrække.
Det bemærkes, at der er tale om overordentlig usikre skøn baseret på  

 underskuddene i de nævnte projekter, og det er forudsat, at alle anparter er  

 solgt.
På den anden side er der også givetvis projekter i mere lukkede  

 kredse.
Bemærkninger til de enkelte bestemmelser Til § 1 Efter den foreslåede affattelse i § 1, nr. 1, af personskattelovens  

 § 4, stk. 1, nr. 10, vil denne bestemmelse omfatte indkomst fra alle  

 former for anpartsvirksomheder, herunder de skibsvirksomheder, som er  

 omfattet af den gældende bestemmelse i personskattelovens § 4, stk. 1, nr.  

 10.
Afgrænsningen af den personkreds, som foreslås omfattet af  

 kapitalindkomstbeskatningen, sker ved ejerantal og arbejdsindsats.
Efter  

 forslaget vil indkomst fra en virksomhed med mere end 10 ejere, og hvori den  

 pågældende ejer kun i uvæsentligt omfang deltager i virksomhedens drift,  

 blive beskattet som kapitalindkomst.
 I investeringsfondslovens § 3 A, stk. 3, er anvendt en lignende  

 afgrænsning af de personer, som kan benytte investeringsfondshenlæggelser.  

 Efter bestemmelsen i § 3 A, stk. 3, kan skattepligtige personer således kun  

 benytte henlæggelser til investeringsfonds til forlods afskrivning på aktiver  

 i en virksomhed, såfremt antallet af ejere af virksomheden er højst 10, og  

 den skattepligtige person i ikke uvæsentligt omfang deltager i driften af  

 virksomheden.
 I etableringskontoloven anvendes en tilsvarende afgrænsning af de  

 personer, der kan benytte etableringskontomidler i forbindelse med  

 etablering.
 For så vidt angår ejerantallet er det et klart, enkelt og objektivt  

 kriterium, som vil være nemt at administrere i praksis.
Ved at sætte ejerantallet til 10 personer kommer forslaget til at omfatte  

 de »masseanpartsprojekter«, som gennem annoncering udbydes til et  

 stort publikum af investorer.
I disse projekter er antallet af passive ejere  

 meget betydeligt.
Desuden vil afgrænsningen kun i sjældne tilfælde give  

 skattemyndighederne problemer med at afgøre, om en skattepligtig deltager  

 aktivt i en virksomhed med over 10 ejere.
 Bedømmelsen af, om arbejdsindsatsen i virksomheden er væsentlig, må  

 bero på en konkret vurdering i det enkelte tilfælde.
Som nævnt er det en betingelse i investeringsfonds- og  

 etableringskontoloven for at anvende investeringsfondshenlæggelser og  

 etableringskontoindskud til forlods afskrivning, at den personlige  

 arbejdsindsats ikke er uvæsentlig.
I praksis anvender man som vejledende norm  

 en personlig arbejdsindsats på mindst 50 timer månedlig.
Denne norm  

 forudsættes anvendt ved anvendelsen af bestemmelserne i dette forslag  

 således, at der med uvæsentlig arbejdsindsats i virksomheden som udgangspunkt  

 forstås et timeantal på under 50 timer om måneden.
Efter forslagets § 1, nr. 2, skal indkomst fra udlejning af et  

 aktiv, uanset antallet af ejere af det pågældende aktiv, ligeledes beskattes  

 som kapitalindkomst, når udlejningen sker gennem en virksomhed, som formidler  

 udlejning af aktiver for mere end 10 personer.
Hvis aktivet har mere end 10  

 ejere, vil ejerne være omfattet af forslagets nr. 1.
 Skattepligtige personers udlejning af f.eks. containere, edb-anlæg o.lign.  

 vil således være omfattet af kapitalindkomstbestemmelsen og  

 underskudsbegrænsningen, når udlejningen sker gennem en virksomhed, som  

 formidler udlejning af aktiver for mere end 10 personer.
Den foreslåede regel om fælles udlejningsvirksomhed gælder dog ikke  

 udlejning af ikke afskrivningsberettiget fast ejendom.
Undtagelsen indebærer,  

 at f.eks. udlejning af lejligheder i beboelsesejendomme eller sommerhuse  

 gennem et fælles administrationskontor eller udlejningsbureau ikke bliver  

 omfattet.
Efter forslaget § 1, nr. 3, kan et underskud fra en  

 anpartsvirksomhed eller en udlejningsvirksomhed, som ikke vedrører skibe,  

 ikke fratrækkes i anden positiv kapitalindkomst, men alene fremføres til  

 modregning i et overskud fra samme virksomhed de følgende indkomstår.
Dette  

 kan ske uden tidsbegrænsning.
Ved opgørelsen af virksomhedens indkomst skal medregnes renteindtægter og  

 renteudgifter.
Afgørende for, hvorvidt der er tale om virksomhedens renter,  

 er f.eks. for renteudgifters vedkommende, at kreditor ved misligholdelse kan  

 søge sig fyldestgjort i den fælles anpartsvirksomheds formue eller en del  

 heraf, dvs. at anpartsinvestorerne hæfter fælles.
 Bestemmelserne gælder også for indkomst fra udenlandske anparts- og  

 udlejningsvirksomheder.
Efter forslagets § 6, stk. 2, beskattes indkomst fra  

 anpartsvirksomheder, som anskaffes den 12. maj 1989 eller senere, som  

 kapitalindkomst, og indkomsten er omfattet af underskudsbegrænsningen.
Det  

 gælder uanset, om der er tale om køb af en »brugt« anpart i et  

 eksisterende anpartsprojekt eller af en anpart i et nyudbudt anpartsprojekt.  

 Tilsvarende vil en skattepligtig, som anskaffer et aktiv den 12. maj 1989  

 eller senere, og som udlejer det gennem en virksomhed, som formidler  

 udlejning af aktiver for mere end 10 personer, få indkomsten beskattet som  

 kapitalindkomst og blive omfattet af reglerne om underskudsbegrænsning.
 Det foreslås endvidere, at indkomst fra en virksomhed, der er anskaffet  

 før den 12. maj 1989, omfattes af de foreslåede regler om beskatning af  

 indkomsten som kapitalindkomst og underskudsbegrænsning, hvis virksomheden  

 den 12. maj 1989 eller senere anskaffer aktiver eller overtager anden  

 virksomhed, uden at dette er nødvendigt for virksomhedens fortsatte drift.  

 Formålet hermed er at undgå, at nye anpartsprojekter etableres i eksisterende  

 virksomheder med henblik på at undgå at blive omfattet af de nye regler.
En virksomhed kan således anskaffe aktiver til f.eks. nødvendig reparation  

 og vedligeholdelse, uden at virksomheden bliver omfattet.
Derimod kan en  

 eksisterende virksomhed ikke udvide driften.
Afgørelsen af hvorvidt, der er  

 tale om anskaffelse af aktiver, der er nødvendig for virksomhedens fortsatte  

 drift, afgøres ved ligningen.
Efter forslagets § 1, nr. 3, skal underskudsbegrænsningen ikke  

 gælde for indkomst for skibsanparter, når skibsprojekterne er godkendt af  

 industriministeren.
Denne del af bestemmelsen skal ifølge forslagets § 6,  

 stk. 3, tages op til revision inden udgangen af 1991.
Denne revisionsbestemmelse skal ses i sammenhæng med aftrapning/bortfald  

 af den tilladte subsidiering af skibsbyggeri indenfor EF.
Hensigten er at  

 begrænse fordelen i anpartsfinansiering i skibe i takt med afskaffelse af den  

 tilladte subsidiering indenfor EF.
Til § 2 Efter forslagets § 2, nr. 1, kan virksomhedsskatteordningen ikke  

 anvendes på indkomst fra anpartsvirksomheder og de udlejningsvirksomheder,  

 som er omfattet af forslagets § 1.
 Om baggrunden for forslaget henvises til de almindelige bemærkninger.
Til § 3 Efter forslagets § 3, nr. 1, ophæves ligningslovens § 28. Efter  

 ligningslovens § 28 kan den selvangivne indkomst ændres i tilfælde, hvor den  

 skattepligtige har foretaget skattemæssige afskrivninger og nedskrivninger  

 m.v., og indkomsten er mindre end det ligningsmæssigt opgjorte privatforbrug  

 for det pågældende år.
Den skattepligtige indkomst skal i så fald ansættes  

 til samme beløb som privatforbruget.
Forhøjelsen af indkomsten kan dog ikke  

 overstige de samlede afskrivninger m.v., ligesom visse afskrivninger altid  

 kan foretages.
 Begrænsningen af afskrivningerne skal kun ske, hvis privatforbruget  

 overstiger en bundgrænse, som for 1989 er 131.600 kr.
Bestemmelsen i ligningslovens § 28 om det ligningsmæssigt opgjorte  

 privatforbrug blev indført i 1974 for at begrænse nedbringelsen af anden  

 skattepligtig indkomst ved afskrivninger m.v.
Bestemmelsen anvendes i praksis  

 i begrænset omfang.
En forklaring er, at den set ud fra et administrativt  

 synspunkt er vanskelig at håndtere i praksis.
Desuden er der i  

 lovbestemmelsen gjort undtagelse for personer, der anvender  

 virksomhedsskatteordningen.
 Efter forslagets § 3, nr. 2, pålægges virksomheder med flere end 10  

 ejere, hvoraf nogle i kun uvæsentligt omfang deltager i virksomhedens drift,  

 pligt til at udarbejde et fælles skatteregnskab for disse ejere fra og med  

 indkomståret 1989. Skattepligtige, der deltager i virksomhedens drift i  

 væsentligt omfang, er således ikke omfattet af reglerne om et fælles  

 skatteregnskab.
Det fælles skatteregnskab opgøres efter skattelovgivningens almindelige  

 regler, hvorefter de enkelte skattepligtige beskattes af deres  

 forholdsmæssige andel af det opgjorte resultat.
Indførelse af et fælles  

 skatteregnskab har ikke til formål at ændre på den skattemæssige behandling  

 af de pågældende, men er alene begrundet i administrative fordele for  

 virksomhederne, anpartshaverne og skattemyndighederne.
Med opgørelsen af et  

 fælles skatteregnskab bliver resultatet for en anpart af en given størrelse  

 herved som hovedregel det samme.
Da resultatet efter det fælles skatteregnskab opgøres efter  

 skattelovgivningens almindelige regler, kan virksomheden således anvende de  

 opgørelsesprincipper, som de efter skattelovgivningen har mulighed for.
Af  

 hensyn til en ensartet opgørelse for så mange anpartshavere i virksomhederne  

 som muligt, er opgørelsesprincipperne dog foreslået fastlagt på to områder.
 For det første skal der foretages periodisering af virksomhedens  

 renteindtægter og renteudgifter, selv om det efter gældende regler er  

 hovedreglen, at renter alene skal medregnes ved indkomst- og  

 formueopgørelsen, i det omfang de er forfaldne, jf. ligningslovens § 5.
For det andet skal der i det fælles skatteregnskab anvendes samme  

 afskrivnings- og nedskrivningssatser.
Det gælder således med hensyn til  

 afskrivninger efter afskrivningsloven, afskrivninger efter § 15 i lov om  

 særlig indkomstskat m.v., afskrivninger med hjemmel i statsskattelovens § 6 a  

 samt nedskrivning efter varelagerloven.
Imidlertid har ikke alle ejere med en anpart i en eksisterende virksomhed  

 samme afskrivningsgrundlag.
Det kan skyldes køb af en »brugt«  

 anpart, eller det kan skyldes, at nogle ejere har udnyttet muligheden for at  

 foretage individuelle afskrivninger, herunder foretaget forlods afskrivninger  

 ved anvendelse af investeringsfonds- og etableringskontomidler.
Disse  

 anpartshavere skal således ved indkomst- og foremueopgørelsen foretage  

 korrektioner, som skyldes et andet afskrivningsgrundlag, end det  

 afskrivningsgrundlag, der ligger til grund for udarbejdelsen af det fælles  

 skatteregnskab.
Efter praksis i afskrivningsloven anses besiddelse af anparter i flere  

 kommanditselskaber, interessentskaber m.v. for een virksomhed.
Denne praksis  

 forudsættes ændret for skattepligtige, der anskaffer virksomheden den 12. maj  

 1989 eller senere.
Herefter skal medejendomsret til et interessentskab,  

 kommanditselskab m.v. anses for en afgrænset virksomhed efter  

 afskrivningsloven.
Har den skattepligtige således anparter i to forskellige  

 projekter, skal det fremover betragtes som to virksomheder.
I modsat fald vil  

 det ikke være muligt at foretage fælles skattemæssige afskrivninger for  

 ejerne af den enkelte virksomhed efter de foreslåede regler.
 Endelig er det foreslået, at virksomheden ved udarbejdelsen af det fælles  

 skatteregnskab skal anvende kalenderåret som regnskabsår, medmindre  

 Ligningsrådet giver tilladelse til at anvende et andet regnskabsår.
 I forslagets § 6, stk. 5 og 6, er der fastsat særlige  

 overgangsregler for opgørelsen af renter og andre indtægter og udgifter i  

 virksomheden i forbindelse med anvendelsen af det fælles skatteregnskab fra  

 og med indkomståret 1989.
 Såfremt den skattepligtige på grund af sine subjektive forhold ikke kan  

 anvende det fælles skatteregnskab, har anpartshaveren ikke pligt til at  

 anvende skatteregnskabet ved indkomst- og formueopgørelsen.
 At det fælles skatteregnskab ikke kan anvendes, kan skyldes, at den  

 skattepligtige har købt en anpart i en eksisterende virksomhed, hvorved den  

 pågældendes anskaffelsessum for aktiverne kan afvige fra de oprindelige  

 ejeres afskrivningsgrundlag.
 Selv om den skattepligtige i ovennævnte situation ikke har pligt til at  

 anvende det fælles skatteregnskab, kan den skattepligtige dog ved sin  

 indkomst- og formueopgørelse anvende en række tal fra skatteregnskabet.
Bestemmelsen om det fælles skatteregnskab for anpartshavere gælder kun  

 virksomheder med fast driftssted her i landet.
Har virksomheden fast  

 driftssted i udlandet, skal der således ikke udarbejdes et fælles  

 skatteregnskab for anpartshaverne, selv om der i blandt disse er  

 skattepligtige til Danmark.
Følgelig er den pågældende skattepligtige  

 anpartshaver heller ikke omfattet af den foreslåede bestemmelse i  

 ligningslovens § 29, stk. 3, hvorefter det fælles skatteregnskab skal  

 anvendes ved indkomst- og formueopgørelsen.
Til § 4 Efter forslaget til § 4, nr. 2, skal virksomheder med ejere, hvis  

 indkomst og formue fra virksomheden opgøres efter den foreslåede bestemmelse  

 i ligningslovens § 29, hvert år inden den 1. februar indberette det fælles  

 skatteregnskab til skattemyndighederne vedrørende det seneste indkomstår.  

 Regnskabet skal bestå af oplysninger om de pågældende ejeres andel af  

 virksomhedens indkomst og formue.
Der skal tillige indberettes oplysninger om  

 disse skattepligtiges ejerandel, ejerperiode samt identifikationsoplysninger.
 Virksomhederne skal ligeledes underrette de pågældende ejere om de  

 indberettede oplysninger inden den 1. februar.
 Forslagets nr. 1 medfører, at skattemyndighederne kan meddele de  

 pågældende virksomheder de oplysninger, der er nødvendige til opfyldelse af  

 indberetningspligten.
 Endvidere skal virksomhederne efter forslaget tilrettelægge deres  

 regnskaber således, at de afgivne oplysninger kan afstemmes med  

 regnskabsføringen, og virksomhederne skal på forlangende indsende  

 regnskabsmateriale eller anden dokumentation, som har tjent som grundlag for  

 indberetningerne, til skattemyndighederne.
 Herudover gælder de almindelige regler i skattekontrolloven for  

 oplysningspligtige.
 Efter forslagets § 6, stk. 4, skal virksomhederne indberette de  

 skattemæssige regnskaber til skattemyndighederne for indkomståret 1989 og  

 senere.
Til § 5 Efter de gældende regler er fortjeneste eller tab ved afhændelse af skibe  

 eller skibsanparter skattepligtig almindelig indkomst, såfremt den  

 skattepligtige har anskaffet skibet eller anparten på et tidspunkt, der  

 ligger mindre end 5 år forud for afhændelsen.
 Efter § 5, nr. 1, foreslås bestemmelsen ophævet, således at  

 fortjeneste eller tab ved afhændelse af skibe er særlig indkomst svarende til  

 beskatningen ved afhændelse af øvrige aktiver.
I afskrivningslovens afsnit V A er indeholdt regler, der begrænser  

 afskrivningsadgangen i forbindelse med leasingvirksomhed.
Bestemmelserne blev  

 gennemført i 1983. Efter leasingreglerne er der dels ingen adgang til at  

 pristalsregulere anskaffelsessummen for nærmere afgrænsede aktiver, der  

 udlejes, dels ingen mulighed for løbende at foretage afskrivninger for disse  

 aktiver.
Juridisk er der ingen forskel på leje og leasing.
Bestemmelserne omfatter  

 derfor både aftaler, som man i almindelig sprogbrug karakteriserer som leje  

 og aftaler, som man normalt karakteriserer som leasing.
Leasingreglerne har medført, at der etableres udlejningsvirksomhed, der  

 har en vis lighed med sale and lease back.
I bestyrer- og  

 managementkontrakter indsætter køberen/ejeren for egen regning og risiko den  

 oprindelige ejer som professionel administrator.
Administrator garanterer  

 ikke køber/ejer nogen mindsteindtjening.
Da en management- eller  

 bestyrerkontrakt ikke anses for en lejekontrakt, kan køberen foretage  

 skattemæssige afskrivninger.
Det er endvidere blevet almindeligt, at en bygherre projekterer et byggeri  

 og søger bygningen udlejet til interesserede lejere og finansieret af  

 interesserede investorer.
Man undgår således at komme ind under de særlige  

 sale and lease back regler, da lejeren ikke tidligere har ejet aktivet.
Nogle af de konstruktioner, som det var hensigten at hindre med  

 gennemførelsen af leasingreglerne, kan således gennemføres under lidt ændrede  

 former.
De foreslåede regler om ændring af beskatning af anpartshavere  

 medfører, at der ikke længere er behov for de særlige  

 afskrivningsbegrænsninger.
Efter forslaget i § 5, nr. 2, ophæves leasingreglerne for  

 anskaffelse af aktiver, der sker den 12. maj 1989 eller senere.
Det gælder  

 også aktiver i en virksomhed, der ikke omfattes af forslagets § 1, nr. 1  

 eller 2. For aktiver anskaffet før den 12. maj 1989, opretholdes  

 leasingreglerne i fuldt omfang, jf. § 6, stk. 7.
Til § 6 Angående bemærkningerne til forslagets § 6 henvises til bemærkningerne til  

 lovforslagets enkelte bestemmelser.
Bilag I dette bilag er (med mindre skrift) indsat den gældende formulering af de bestemmelser der berøres af lovforslaget § 1 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 481 af 9. august 1988, som ændret ved lov nr. 841  

 af 21. december 1988, foretages følgende ændringer:
 1. § 4, stk. 1, nr. 10, affattes således:
 »10) indkomst ved selvstændig erhvervsvirksomhed, når antallet af  

 ejere er større end 10, og den skattepligtige kun deltager i virksomhedens  

 drift i uvæsentligt omfang,».
 2. I § 4, stk. 1, indsættes efter nr. 11:
 »12) indkomst fra udlejning af andre aktiver end ikke  

 afskrivningsberettiget fast ejendom og inventar heri, uanset antal ejere, når  

 udlejningen sker gennem en virksomhed, som formidler udlejning af aktiver for  

 flere end 10 personer.«.
§ 4. Kapitalindkomst omfatter det samlede nettobeløb af 1) renteindtægter og renteudgifter, 2) skattepligtige kursgevinster og fradragsberettigede kurstab efter lov  

 om skattemæssig behandling af gevinst og tab på fordringer og gæld, 3) beregnet kapitalafkast i selvstændig erhvervsvirksomhed efter  

 virksomhedsskattelovens § 7, 4) aktieudbytte og skattegodtgørelse efter ligningslovens § 16 A og  

 selskabsskattelovens § 17 A, 5) Skattepligtig fortjeneste eller skattepligtige afståelsessummer efter  

 aktieavancebeskatningslovens §§ 2 og 2 a eller ligningslovens § 16 B, 5a) Skattepligtig fortjeneste og fradragsberettiget tab ved udlodning af  

 likvidationsprovenu og afståelse af andelsbeviser m.v. efter  

 aktieavancebeskatningslovens § 2 b, 6) overskud eller underskud af en- eller to-familieshuse m.v.,  

 fritidshuse, ejerlejligheder, grunde og lignende, jf. ligningslovens § 15 A, 7) de i ligningslovens § 8, stk. 3, omhandlede provisioner m.v., 8) beløb efter virksomhedsskattelovens § 11, stk. 4, sidste pkt., 9) nedslag efter lov om nedslag i skatteansættelsen for renteindtægter  

 m.v. §§ 3 og 4, 10) indkomst ved selvstændig skibsvirksomhed, når denne virksomhed er den  

 skattepligtiges bierhverv, 11) indbetalinger som nævnt i ligningslovens § 14 A, stk. 1.
 Stk. 2. Omkostninger, der i årets løb er anvendt til at erhverve, sikre og  

 vedligeholde kapitalindkomst, fradrages ved opgørelsen af denne.
Stk. 3. Personer skal medregne indtægter og udgifter som nævnt i stk. 1-2  

 ved opgørelsen af den personlige indkomst, hvis de driver virksomhed som  

 bankierer eller vekselererer og indtægterne og udgifterne hidrører fra denne  

 virksomhed.
Det samme gælder, hvis de i øvrigt udover næring ved køb og salg  

 af fordringer eller driver næringsvirksomhed ved finansiering.
Endvidere  

 medregnes i den personlige indkomst gevinster og tab på fordringer, som  

 omfattes af § 4 i lov om skattemæssig behandling af gevinst og tab på  

 fordringer og gæld.
 Stk. 4. Uanset bestemmelsen i stk. 1, nr. 4, medregnes udlodninger,  

 bortset fra normal forrentning af en indbetalt medlemskapital, fra selskaber  

 og foreninger som nævnt i aktieavancebeskatningslovens § 2 b dog til den  

 personlige indkomst.
 3. I § 13 indsættes som stykke 6:
»Stk. 6. Hvis den skattepligtige indkomst fra en virksomhed efter §  

 4, stk. 1, nr. 10 eller 12, udviser underskud, kan underskuddet ikke  

 fratrækkes i den skattepligtiges øvrige indkomst.
Underskuddet kan kun  

 fremføres til modregning i positiv indkomst i et senere indkomstår fra samme  

 virksomhed, såfremt det ikke kan rummes i et tidligere års positive indkomst.  

 Bestemmelserne i 1. og 2. pkt. gælder dog ikke underskud fra skibsvirksomhed  

 omfattet af § 4, stk. 1, nr. 10 eller 12, når industriministeren har godkendt  

 skibsprojektet.«.
Underskud § 13. Hvis den skattepligtige indkomst udviser underskud, skal  

 skatteværdien af underskuddet - beregnet med de i § 12, stk. 1., nævnte  

 procenter - så vidt muligt modregnes i de beregnede skatter efter §§ 7-8. Et  

 herefter resterende underskud fremføres til fradrag i den skattepligtige  

 indkomst for de følgende 5 indkomstår.
Inden for 5 års perioden kan fradraget  

 for underskud i skattepligtig indkomst dog kun fremføres til et senere  

 indkomstår, hvis det ikke kan rummes i skattepligtig indkomst eller modregnes  

 med skatteværdien i skat efter §§ 7-8 for et tidligere indkomstår.
Stk. 2. Hvis en gift persons skattepligtige indkomst udviser underskud, og  

 ægtefællerne er samlevende ved indkomstårets udløb, skal underskud, der ikke  

 er modregnet efter stk. 1, 1. pkt., i størst muligt omfang fradrages i den  

 anden ægtefælles skattepligtige indkomst.
Derefter modregnes skatteværdien af  

 uudnyttet underskud i ægtefællens beregnede skatter efter §§ 7-8. Et herefter  

 overskydende beløb fremføres til fradrag i de 5 følgende indkomstår efter  

 stk. 1, 3. pkt.
Hvert år fradrages underskud først i den skattepligtiges  

 indkomst og i øvrigt efter samme regler, som gælder for underskudsåret.
Stk. 3. Hvis den personlige indkomst er negativ, modregnes den ved  

 opgørelsen af beregningsgrundlaget efter § 8 i indkomstårets positive  

 kapitalindkomst.
Et resterende negativt beløb fremføres til fradrag først i  

 kapitalindkomst og derefter i personlig indkomst for de nærmest følgende 5  

 indkomstår ved opgørelsen af beregningsgrundlaget efter §§ 7-8. I denne  

 periode kan fradraget for negativ personlig indkomst dog kun fremføres til et  

 senere indkomstår, hvis det ikke kan rummes i kapitalindkomst og personlig  

 indkomst for et tidligere indkomstår.
Stk. 4. Hvis en gift persons personlige indkomst er negativ, og  

 ægtefællerne er samlevende ved indkomstårets udløb, skal det negative beløb  

 ved opgørelsen af beregningsgrundlaget efter §§ 7-8 fradrages i den anden  

 ægtefælles personlige indkomst.
Et resterende negativt beløb modregnes i  

 ægtefællernes positive kapitalindkomst opgjort under eet.
Har begge  

 ægtefæller positiv kapitalindkomst, modregnes det negative beløb fortrinsvis  

 i den skattepligtiges kapitalindkomst og derefter i ægtefællens  

 kapitalindkomst.
Et negativt beløb, der herefter ikke er fradraget, fremføres  

 inden for de følgende 5 indkomstår efter stk 3, sidste pkt.
Hvert år  

 fradrages negativ personlig indkomst først i ægtefællernes positive  

 kapitalindkomst opgjort under eet, derefter i den skattepligtiges personlige  

 indkomst og endelig i ægtefællens personlige indkomst. 3. pkt. finder  

 tilsvarende anvendelse.
Stk. 5. Ved overførsel efter stk. 2 eller 4 af underskud mellem ægtefæller  

 ses der ved opgørelsen af ægtefællernes skattepligtige indkomst og personlige  

 indkomst i denne forbindelse bort fra indtægter, der beskattes i udlandet og  

 ikke her i landet.
Bestemmelsen finder dog ikke anvendelse, hvor skatten af  

 den udenlandske indkomst er nedsat i henhold til bestemmelsen i  

 ligningslovens § 33 A eller § 33 C.
§ 2 I lov om indkomstbeskatning af selvstændige erhvervsdrivende  

 (virksomhedsskatteloven), jf. lovbekendtgørelse nr. 497 af 16. august 1988,  

 foretages følgende ændringer:
 1. I § 1, stk. 1, 2. pkt. ændres »nr. 10,» til: »nr.  

 10 eller 12,».
§ 3. Skattepligtige personer, der driver selvstændig erhvervsvirksomhed,  

 kan anvende reglerne i denne lov på indkomst fra virksomheden.
Dette gælder  

 dog ikke, hvis indkomst fra virksomheden er kapitalindkomst efter § 4, stk.  

 1, nr. 10, i personskatteloven.
§ 3 I lov om påligningen af indkomst- og formueskat til staten (ligningsloven)  

 jf. lovbekendtgørelse nr. 555 af 16. september 1988, som ændret ved § 5 i lov  

 nr. 763 af 14. december 1988, foretages følgende ændringer:
 1. § 28 ophæves.
 2. Før § 30 indsættes:
» § 29. Har en selvstændig erhvervsvirksomhed flere end 10  

 personer som ejere, hvoraf nogle ejere kun deltager i virksomhedens drift i  

 uvæsentligt omfang, skal virksomheden for sidstnævnte ejere udarbejde et  

 fælles skatteregnskab efter skattelovgivningens almindelige regler.
Dog skal  

 renteindtægter og renteudgifter m.v., jf. § 5, fordeles over den periode,  

 renterne vedrører.
Afskrivninger og nedskrivninger skal foretages med samme  

 satser for de pågældende ejere.
 Stk. 2. Det fælles skatteregnskab opgøres for kalenderåret, medmindre  

 ligningsrådet tillader anvendelsen af et andet regnskabsår.
Stk. 3. Det fælles skatteregnskab opgjort efter stk. 1 og 2, skal anvendes  

 af den skattepligtige ved indkomst- og formueopgørelsen.
Det gælder dog ikke  

 afskrivninger, hvis den skattepligtige har afskrevet forskelligt fra de  

 øvrige ejere.«.
 § 28. Hvis en person, som er skattepligtig efter kildeskattelovens § 1,  

 har foretaget skattemæssig afskrivning, henlæggelse til investeringsfond  

 eller beløbsmæssigt har forøget sin nedskrivning på varelagre i forhold til  

 det foregående år, og den skattepligtige indkomst er mindre end det beløb,  

 som det ligningsmæssigt opgjorte privatforbrug udgør, ansættes den  

 skattepligtige indkomst til dette beløb, jf. dog stk. 4. Forhøjelsen af  

 indkomsten skal dog ikke kunne overstige de samlede afskrivnings-,  

 nedskrivnings- og henlæggelsesbeløb.
 Stk. 2. For personer, der anvender virksomhedsordningen, finder stk. 1 dog  

 kun anvendelse på afskrivninger m.v. på aktiver omfattet af  

 virksomhedsordningen i indkomstår, hvor der sker modregning af underskud  

 efter virksomhedsskattelovens § 13, stk. 2-3.
 Stk. 3. Skatteministeren fastsætter de nærmere regler for opgørelsen af  

 privatforbruget.
Stk. 4. De skattemæssige afskrivninger i stk. 1 omfatter ikke afskri  

 ninger, der er bundet til de enkelte år, og som fortabes, vis de ikke  

 foretages i det pågældende år.
I øvrigt kan begrænsningen af afskrivning på  

 driftsmidler kun ske inden for den del af afskrivningen, der overstiger 10  

 pct. af saldoværdien, og begrænsningen af afskrivning på bygninger og særlige  

 installationer i bygninger kun inden for den del, der overstiger 2 pct. af  

 anskaffelsessummens kontantværdi pristalsreguleret efter bestemmelsen i § 19  

 A, stk. 2, i lov om skattemæssige afskrivninbger m.v.
Stk. 5. Begrænsning af afskrivninger m.v. efter stk. 1 skal dog kun ske,  

 hvis privatforbruget overstiger 121.600 kr.
Den nævnte beløbsgrænse reguleres  

 efter personskattelovens § 20.
 Stk. 6. En skattepligtig, hvis skattepligtige indkomst er forhøjet efter  

 reglerne i stk. 1, fortaber ikke derved de pågældende afskrivninger m.m.,  

 idet disse betragtes som ikke foretaget.
§ 4 I skattekontrolloven, jf. lovbekendtgørelse nr. 28 af 11. januar 1988, som  

 senest ændret ved § 2 i lov nr. 152 af 15. marts 1989, foretages følgende  

 ændringer:
 1. I §§ 8 K, 8 L, stk. 1, og 8 M, stk. 1, ændres »og 8 Q«  

 til: », 8 Q og 8 S«.
 2. Efter § 8 R indsættes:
» § 8 S.
Virksomheder med ejere, hvis indkomst og formue fra  

 virksomheden opgøres fælles efter ligningslovens § 29, skal til brug for  

 skatteligningen uden opfordring hvert år indberette oplysninger fra det  

 fælles skatteregnskab til skattemyndighederne vedrørende det seneste  

 indkomstår.
Stk. 2. Indberetningen skal indeholde oplysninger om de i stk. 1 nævnte  

 ejeres andel af skattepligtig indkomst og formue fra virksomheden.
For disse  

 ejere skal der tillige oplyses identifikationsoplysninger samt ejerandel og  

 ejerperiode.
Stk. 3. Indberetningen skal ske inden 1. februar i året efter det  

 kalenderår, som oplysningerne vedrører.
Inden samme frist skal virksomhederne  

 underrette de pågældende ejere om de indberettede oplysninger.«.
§ 8 K.
Skattemyndighederne kan meddele den oplysningspligtige de  

 oplysninger, der er nødvendige til opfyldelse af indberetningspligten efter  

 §§ 8 B, 8 F, 8 H, 8 P og 8 Q.
§ 8 L.
Skattemyndighederne fører register over oplysningspligtige som  

 nævnt i § 8 H, § 8 P og § 8 Q.
Skatteministeren fastsætter nærmere regler om  

 dette register og om pligten til at tillmelde sig dette.
 Stk. .2 Tilmeldelse til registret kan fremtvinges ved pålæg af daglige  

 bøder, der fastsættes af skatteministeren.
§ 8 M.
De oplysningspligtige efter § 8 H, § 8 P og § 8 Q skal  

 tilrettelægge deres regnskaber således, at de afgivne oplysninger i henhold  

 til nævnte bestemmelser kan afstemmes med regnskabsføringen.
Stk. 2. De oplysningspligtige skal på forlangende indsende  

 regnskabsmateriale eller anden dokumentation, som har tjent som grundlag for  

 indberetningerne, til skattemyndighederne.
Skattemyndighederne kan på stedet  

 gennemgå det regnskabsmateriale og anden dokumentation, som har tjent som  

 indberetningsgrundlag.
Ved gennemgangen kan skattemyndighederne sikre sig de  

 oplysninger, som fremgår af nævnte indberetningsgrundlag.
 3. I § 9, stk. 1, indsættes efter »§ 8 Q, stk. 1,»:  

 »§ 8 S,».
 § 9. Vægrer nogen sig ved at efterkomme bestemmelserne i § 6, stk. 1-2, §§  

 7-8 H, stk. 1-3, § 8 L, § 8 P, stk. 1, § 8 Q, stk. 1, §§ 10, 10 A, stk. 1, og  

 10 B, stk. 1, 1. og 2. pkt., og § 11 B, stk. 2, 2. pkt., afgør  

 skatteministeren, hvorvidt han er pligtig dertil, og kan om fornødent  

 fremtvinge pligtens efterkommelse ved pålæg af en daglig bøde.
Stk. 2. De i stk. 1 nævnte beføjelser kan, for så vidt angår de i § 7,  

 stk. 1-4 og 6-8, omhandlede oplysninger, af skatteministeren tillægges  

 ligningskommissionerne.
Ligningsrådet kan ændre ligningskommissionernes  

 afgørelser.
 4. I § 14, stk. 2, indsættes efter »§ 8 R, stk. 3,»:  

 »§ 8 S,».
 § 14. Med samme straf som anført i § 13 straffes den, der forsætligt eller  

 af grov uagtsomhed afgiver urigtige eller vildledende oplysninger til brug  

 ved kontrollen med skatteligningen og skatteberegningen.
 Stk. 2. Den, der, uden at forholdet omfattes af stk. 1, forsætligt eller  

 af grov uagtsomhed undlader rettidigt at opfylde en pligt, der påhviler ham i  

 medfør af § 6, stk. 1-2, § 7, § 7 B, §§ 8 A-8 H, stk. 1-4, § 8 J, stk. 3, § 8  

 L, § 8 M, § 8 P, stk,. 1-4, § 8 Q, stk. 1-3, § 8 R, stk. 3, §§ 10, 10 A, stk.  

 1, og 10 B, stk. 1, 1. og 2. pkt., § 11 eller § 11 B, stk. 2, 2. pkt.,  

 straffes med bøde.
§ 5 I lov om skattemæssige afskrivninger m.v., jf. lovbekendtgørelse nr. 758  

 af 12. december 1988, som ændret ved lov nr. 153 af 15. marts 1989, foretages  

 følgende ændringer:
 1. § 15 A ophæves.
§ 15 A.
I de tilfælde, der er nævnt i § 6, stk. 1, 3. og 4. pkt., samt  

 stk. 3, medregnes fortjeneste eller tab ved afhændelse af skibe eller  

 skibsanparter ved opgørelsen af skattepligtig almindelig indkomst, såfremt  

 den skattepligtige har anskaffet skibet eller anparten på et tidspunkt, der  

 ligger mindre end 5 år forud for afhændelsen.
 Stk. 2. Har den skattepligtige samtidig med afhændelser, der omfattes af  

 stk. 1, afhændet andre virksomheden tilhørende skibe eller skibsanparter,  

 opgøres fortjenesten eller tabet ved de afhændelser, der omfattes af stk. 1,  

 særskilt.
 2. Afsnit V A ophæves.
Afsnit V A Aktiver, der udlejes (leasing) § 34 A.
Personer og dødsboer, der er fuldt eller begrænset skattepligtige  

 efter kildeskattelovens §§ 1 og 2, skal anvende reglerne i dette afsnit på  

 følgende aktiver, når aktivet har mere end to ejere:
1) maskiner, inventar og lignende driftsmidler, der udlejes, 2) skibe og driftsmidler om bord på skibe, der udlejes til en tidligere  

 ejer (lease back), 3) afskrivningsberettigede bygninger, installationer i sådanne bygninger  

 samt dræningsanlæg på jordbrugsbedrifter, der udlejes til en tidligere ejer  

 (lease back), 4) afskrivningsberettigede bygninger, installationer i sådanne bygninger  

 samt dræningsanlæg på jordbrugsbedrifter, der udlejes til lejere, der ikke er  

 tidligere ejere, men i øvrigt er omfattet af stk. 4 eller 5.
 Stk. 2. Aktiver, der tilhører interessentskaber, kommanditselskaber,  

 partrederier o.lign., hvor antallet af deltagere er større end to, anses ved  

 anvendelsen af stk. 1 for at have mere end to ejere.
 Stk. 3. Aktiver som nævnt i stk. 1, der indgår som led i en fælles  

 udlejningsvirksomhed, er omfattet af reglerne i dette afsnit, selv om aktivet  

 kun har en eller to ejere.
Stk. 4. Ved udleje til en tidligere ejer (lease back), som hverken er  

 fuldt skattepligtig her i landet eller begrænset skattepligtig her af  

 indkomst i en virksomhed, hvor det lejede aktiv benyttes, skal reglerne i  

 dette afsnit dog anvendes, selv om aktivet kun har een eller to ejere.
Dette  

 gælder også for selskaber, foreninger og institutioner, der er fuldt eller  

 begrænset skattepligtige efter selskabsskattelovens §§ 1 og 2.
 Stk. 5. Reglerne i stk. 4 finder tilsvarende anvendelse ved udleje til en  

 tidligere ejer, der er skattepligtig efter reglerne i selskabsskattelovens §  

 1, stk. 1, nr. 3 a eller 4, om indkøbsforeninger samt produktions- og  

 salgsforeninger.
Stk. 6. Stk. 1-2 og 4-5 gælder, selv om aktivet udlejes til en tidligere  

 ejer af en anden end ejeren (fremleje). Reglerne gælder også, når aktivet  

 udlejes til en anden end en tidligere ejer, hvis den tidligere ejer har en  

 bestemmende indflydelse på lejerens handlemåde som følge af besiddelse af  

 kapitalandele, vedtægtsbestemmelser, aftaler eller fælles ledelse.
Det samme  

 gælder, hvis lejeren har en tilsvarende indflydelse på en tidligere ejeres  

 handlemåde.
§ 34 B.
Reglerne i dette afsnit gælder ikke for maskiner, inventar og  

 lignende driftsmidler, når den samlede anskaffelsessum for aktivet er 25.000  

 kr. eller derunder.
Reglerne gælder heller ikke, når driftsmidler, skibe  

 eller bygninger, installationer samt dræningsanlæg udlejes til samme lejer i  

 perioder, der sammenlagt ikke overstiger 6 måneder inden for ejerens  

 indkomstår.
Lejemålet må dog ikke være indgået for perioder, der sammenlagt  

 overstiger det nævnte antal måneder eller vedvarer ud over dette tidsrum.  

 Udlejning til en ny lejer behandles som udlejning til samme lejer, hvis den  

 ene lejer har en bestemmende indflydelse på den anden lejers handlemåde som  

 følge af besiddelse af kapitalandele, vedtægtsbestemmelser, aftaler eller  

 fælles ledelse.
 Stk. 2. Et aktiv kan udlægges fra et dødsbo til flere end to personer,  

 uden at aktivet derved bliver omfattet af § 34 A.
 Stk. 3. Når særlige omstændigheder taler derfor, kan ministeren for  

 skatter og afgifter tillade, at ejere, der omfattes af § 34 A, ikke skal  

 anvende reglerne i dette afsnit.
§ 34 C.
Anskaffelsessummen for alle den skattepligtiges driftsmidler og  

 skibe, der er omfattet af § 34 A, og forbedringsudgifter vedrørende disse  

 aktiver skal indgå i en særskilt saldo, hvorpå pristalsregulering og  

 afskrivning ikke kan foretages.
Ved salg af aktiver, hvis ansaffelsessum  

 indgår i saldoen, fradrages salgssummen i saldoværdien.
 Stk. 2. For udgift til reparation af et skadelidt driftsmiddel eller skib  

 anvendes § 4, stk. 1, jf. stk. 3. Hvis forsikrings- eller erstatningssummen  

 er større end reparationsudgiften, skal det overskydende beløb fradrages i  

 saldoværdien efter stk. 1.
 Stk. 3. § 5 finder tilsvarende anvendelse for negative saldi efter stk. 1.  

 Der sker dog ingen pristalsregulering af sådanne negative saldi.
§ 34 D.
Afhændes, afstås eller opgives en virksomhed med driftsmidler  

 eller skibe, der er omfattet af § 34 A, medregnes fortjeneste eller tab i  

 ophørsåret i den skattepligtige almindelige indkomst.
Fortjeneste eller tab  

 opgøres som forskellen mellem på den ene side salgssummen eller eventuel  

 erstatnings- eller forsikringssum og på den anden side saldoværdien efter §  

 34 C.
§ 34 E.
Anskaffelsessummen for bygninger, installationer og dræningsanlæg,  

 der er omfattet af § 34 A, og udgifter til ombygning eller forbedring af de  

 nævnte aktiver kan ikke pristalssreguleres eller afskrives, jf. herved § 1,  

 stk. 2.
§ 34 F.
Ved salg af bygninger, installationer og dræningsanlæg, der er  

 omfattet af § 34 A, kan eventuelt tab hverken fradrages ved opgørelsen af den  

 skattepligtige særlige indkomst eller ved opgørelsen af den skattepligtige  

 almindelige indkomst.
Eventuel fortjeneste opgøres og behandles efter  

 reglerne i lov om beskatning af fortjeneste ved afståelse af fast ejendom.
Efter 2. behandlingen den 30. maj 1989 § 1 I lov om indkomstskat og formueskat for personer m.v. (personskatteloven),  

 jf. lovbekendtgørelse nr. 481 af 9. august 1988, som ændret ved lov nr. 841  

 af 21. december 1988, foretages følgende ændringer:
 1. § 4, stk. 1, nr. 10, affattes således:
 »10) indkomst ved selvstændig erhvervsvirksomhed, når antallet af  

 ejere er større end 10 og den skattepligtige ikke deltager i virksomhedens  

 drift i væsentligt omfang,».
 2. I § 4, stk. 1, indsættes efter nr. 11:
»12) indkomst fra udlejning af andre aktiver end ikke  

 afskrivningsberettiget fast ejendom og inventar heri, uanset antal ejere, når  

 udlejningen sker gennem en virksomhed, som formidler udlejning af aktiver for  

 flere end 10 personer.« 3. I § 13 indsættes som stk. 6:
»Stk. 6. Underskud i almindelig eller særlig indkomst fra en  

 virksomhed som nævnt i § 4, stk. 1, nr. 10 eller 12, skal fratrækkes i samme  

 indkomstårs positive særlige eller almindelige indkomst fra virksomheden.
Et  

 resterende underskud i almindelig eller særlig indkomst kan ikke fratrækkes i  

 den skattepligtiges øvrige almindelige eller særlige indkomst, men fremføres  

 til modregning i positiv almindelig eller særlig indkomst i et senere  

 indkomstår fra samme virksomhed.
Bestemmelserne i 1. og 2. pkt. gælder dog  

 ikke underskud fra skibsvirksomhed omfattet af § 4, stk. 1, nr. 10 eller 12,  

 når industriministeren har godkendt skibsprojektet.« § 2 I lov om indkomstbeskatning af selvstændige erhvervsdrivende  

 (virksomhedsskatteloven), jf. lovbekendtgørelse nr. 497 af 16. august 1988,  

 foretages følgende ændringer:
 1. I § 1, stk. 1, 2. pkt., ændres »nr. 10,» til:  

 »nr. 10 eller 12,».
§ 3 I lov om påligningen af indkomst- og formueskat til staten  

 (ligningsloven), jf. lovbekendtgørelse nr. 555 af 16. september 1988, som  

 ændret ved § 5 i lov nr. 763 af 14. december 1988, foretages følgende  

 ændringer:
 1. § 28 ophæves.
 2. Efter § 28 indsættes:
» § 29. Har en selvstændig erhvervsvirksomhed flere end 10  

 personer som ejere, hvoraf nogle ejere ikke deltager i virksomhedens drift i  

 væsentligt omfang, skal virksomheden for sidstnævnte ejere udarbejde et  

 fælles skatteregnskab efter skattelovgivningens almindelige regler.
Dog skal  

 renteindtægter og renteudgifter m.v., jf. § 5, fordeles over den periode,  

 renterne vedrører.
Afskrivninger og nedskrivninger skal foretages med samme  

 satser for de pågældende ejere, jf. dog stk. 3, 2. pkt.
 Stk. 2. Det fælles skatteregnskab opgøres for kalenderåret, medmindre  

 ligningsrådet tillader anvendelsen af et andet regnskabsår.
Stk. 3. Det fælles skatteregnskab opgjort efter stk. 1 og 2 skal anvendes  

 af den skattepligtige ved indkomst- og formueopgørelsen.
Det gælder dog ikke  

 for afskrivningsgrundlag og afskrivningssatser, hvis den skattepligtige har  

 afskrevet forskelligt fra de øvrige ejere.« § 4 I skattekontrolloven, jf. lovbekendtgørelse nr. 28 af 11. januar 1988, som  

 senest ændret ved § 2 i lov nr. 152 af 15. marts 1989, foretages følgende  

 ændringer:
 1. I §§ 8 K, 8 L, stk. 1, og 8 M, stk. 1, ændres »og 8  

 Q« til: », 8 Q og 8 S«.
 2. Efter § 8 R indsættes:
» § 8 S.
Virksomheder med ejere, hvis indkomst og formue fra  

 virksomheden opgøres fælles efter ligningslovens § 29, skal til brug for  

 skatteligningen uden opfordring hvert år indberette oplysninger fra det  

 fælles skatteregnskab til skattemyndighederne vedrørende det seneste  

 indkomstår.
Stk. 2. Indberetningen skal indeholde oplysninger om de i stk. 1 nævnte  

 ejeres andel af skattepligtig indkomst og formue fra virksomheden.
For disse  

 ejere skal der tillige oplyses identifikationsoplysninger samt ejerandel og  

 ejerperiode.
Stk. 3. Indberetningen skal ske inden 1. maj i året efter det kalenderår,  

 som oplysningerne vedrører.
Inden samme frist skal virksomhederne underrette  

 de pågældende ejere om de indberettede oplysninger.« 3. I § 9, stk. 1, indsættes efter »§ 8 Q, stk. 1,»:  

 »§ 8 S,».
 4. I § 14, stk. 2, indsættes efter »§ 8 R, stk. 3,»:  

 »§ 8 S,».
§ 5 I lov om skattemæssige afskrivninger m.v., jf. lovbekendtgørelse nr. 758  

 af 12. december 1988, som ændret ved lov nr. 153 af 15. marts 1989, foretages  

 følgende ændringer:
 1. § 15 A ophæves.
 2. Afsnit V A ophæves.
§ 6 I lov om investeringsfonds, jf. lovbekendtgørelse nr. 760 af 12. december  

 1988, ophæves § 3, stk. 8.
§ 7 I lov om indskud på etableringskonto, jf. lovbekendtgørelse nr. 759 af 12.  

 december 1988, ophæves § 7 B, stk. 2.
§ 8 Stk. 1. Loven træder i kraft dagen efter bekendtgørelsen i Lovtidende.
Stk. 2. §§ 1 og 2 har virkning for indkomst fra selvstændig  

 erhvervsvirksomhed, når den skattepligtige anskaffer virksomheden den 12. maj  

 1989 eller senere.
Har den skattepligtige anskaffet en del af virksomheden  

 før den nævnte dato, har §§ 1 og 2 ikke virkning for indkomst fra denne del  

 af virksomheden. §§ 1 og 2 har endvidere virkning for indkomst fra  

 selvstændig erhvervsvirksomhed, når den skattepligtige har anskaffet  

 virksomheden eller en del heraf før den 12. maj 1989 og virksomheden på denne  

 dato eller senere anskaffer aktiver eller overtager anden virksomhed, uden at  

 dette er nødvendigt for virksomhedens fortsatte drift.
En overgang af  

 virksomheden til et dødsbo efter ejeren eller dennes ægtefælle, udlæg til en  

 arving, ægtefælle eller legatar fra et dødsbo eller udlevering af dødsbo til  

 længstlevende ægtefælle til hensidden i uskiftet bo anses ikke som  

 anskaffelse efter bestemmelserne i dette stykke.
 Stk. 3. Skatteministeren fremsætter inden udgangen af 1991 forslag om  

 revision af personskattelovens § 13, stk. 6, 3. pkt., som affattet ved denne  

 lovs § 1, nr. 3.
 Stk. 4. §§ 3 og 4 har virkning fra og med indkomståret 1989.
 Stk. 5. Skattepligtige, der er omfattet af ligningslovens § 29, stk. 3,  

 som affattet ved denne lovs § 3, nr. 2, skal, såfremt de ved indkomst- og  

 formueopgørelsen for indkomståret 1988 har medregnet renter m.v., der  

 forfalder i 1988, men som vedrører 1989, bortse fra disse renter ved  

 indkomst- og formueopgørelsen for 1989. Såfremt de skattepligtige ved  

 indkomst- og formueopgørelsen for indkomståret 1988 ikke har medregnet  

 renter, som forfalder i 1989, men som vedrører 1988, skal disse renter  

 medregnes ved indkomst- og formueopgørelsen for indkomståret 1989.
 Stk. 6. § 5, nr. 1, har virkning for afhændelse af skibe eller  

 skibsanparter den 12. maj 1989 eller senere.
 Stk. 7. § 5, nr. 2, og §§ 6 og 7 har virkning for aktiver, der anskaffes  

 den 12. maj 1989 eller senere.
