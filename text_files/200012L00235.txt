Fremsat den 3. maj 2001 af  

 sundhedsministeren (Arne Rolighed) Forslag til Lov om ændring af lov om offentlig  

 sygesikring (Ændring af medicintilskudsregler) § 1 I lov om offentlig sygesikring, jf. lovbekendtgørelse nr. 509 af 1.  

 juli 1998, som ændret ved lov nr. 1045 af 23. december 1998, lov nr.  

 1118 af 29. december 1999, lov nr. 467 af 31. maj 2000, lov nr. 469 af 31.  

 maj 2000 og lov nr. 1031 af 23. november 2000, foretages følgende  

 ændringer:
 1. §§ 7 7 h affattes således:
 »§ 7. Den offentlige sygesikring yder tilskud  

 til køb af receptpligtige lægemidler, som efter ansøgning  

 fra den virksomhed, der har bragt lægemidlet på markedet i  

 Danmark, er meddelt tilskud af Lægemiddelstyrelsen.  

 Lægemiddelstyrelsen kan bestemme, at den offentlige sygesikrings  

 tilskud er betinget af, at lægemidlet ordineres med henblik på  

 behandling af bestemte sygdomme (klausuleret tilskud). Den offentlige  

 sygesikring yder tilskud til køb af  

 håndkøbslægemidler, som efter ansøgning fra den  

 virksomhed, der har bragt lægemidlet på markedet i Danmark, er  

 meddelt tilskud af Lægemiddelstyrelsen, hvis lægemidlerne er  

 ordineret af en læge eller tandlæge til personer, der modtager  

 pension efter lov om social pension, eller personer, der lider af en varig  

 lidelse, der kræver fortsat behandling med lægemidlet.
 Stk. 2. Lægemiddelstyrelsen kan i særlige  

 tilfælde meddele tilskud til et lægemiddel uden ansøgning  

 fra den virksomhed, der har bragt lægemidlet på markedet i  

 Danmark.
 Stk. 3. Lægemiddelstyrelsen offentliggør  

 meddelelser om tilskud.
 Stk. 4. I særlige tilfælde kan  

 Lægemiddelstyrelsen efter ansøgning fra den behandlende  

 læge eller tandlæge bestemme, at den offentlige sygesikring yder  

 tilskud til køb af et lægemiddel, der er ordineret til en  

 bestemt patient, uanset at lægemidlet ikke er meddelt tilskud efter  

 stk. 1 eller 2 (enkelttilskud). Lægemiddelstyrelsens  

 afgørelse kan ikke indbringes for anden administrativ myndighed.
§ 7 a.
Sundhedsministeren fastsætter nærmere  

 regler for meddelelse af tilskud og for tilbagekaldelse af meddelt  

 tilskud.
 Stk. 2. Lægemiddelstyrelsen fastsætter  

 nærmere regler om, hvilke oplysninger en ansøgning om tilskud  

 til et lægemiddel skal indeholde.
§ 7 b.
Tilskud til køb af lægemidler med tilskud  

 i henhold til § 7 ydes til personer (den sikrede), der er omfattet af  

 kapitel 1 og 4.
Stk. 2. Tilskuddets størrelse afhænger af den  

 samlede udgift opgjort i tilskudspriser, jf. § 7 d, til lægemidler  

 med tilskud i henhold til § 7, som den sikrede har købt inden for  

 en periode på et år, der regnes fra første  

 indkøbsdato.
En ny periode på et år indledes første  

 gang, den sikrede køber lægemidler med tilskud i henhold til  

 § 7 efter udløbet af foregående periode.
Stk. 3. Overstiger den samlede udgift inden for en periode  

 på et år ikke 510 kr., ydes ikke tilskud til personer over 18  

 år.
Overstiger den samlede udgift inden for en periode på et  

 år 510 kr., udgør tilskuddet til personer over 18  

 år:
 1)	50 pct. af den del, som overstiger 510 kr., men ikke 1.230 kr.
 2)	75 pct. af den del, som overstiger 1.230 kr., men ikke 2.875 kr.
 3)	85 pct. af den del, som overstiger 2.875 kr.
Stk. 4. Overstiger den samlede udgift inden for en periode  

 på et år ikke 1.230 kr., udgør tilskuddet til personer  

 under 18 år 50 pct.
Overstiger den samlede udgift inden for en periode  

 på et år 1.230 kr., udgør tilskuddet til personer under 18  

 år:
 1)	75 pct. af den del, som overstiger 1.230 kr., men ikke 2.875 kr.
 2)	85 pct. af den del, som overstiger 2.875 kr.
 Stk. 5. Fylder en person 18 år i en allerede indledt  

 periode på et år, beregnes tilskud efter stk. 4, indtil  

 denne periode udløber.
 Stk. 6. Sundhedsministeren fastsætter regler om  

 regulering af udgiftsgrænserne i stk. 3 og 4 og  

 egenbetalingsloftet i § 7 c, stk. 1.
 Stk. 7. Er der ved køb af lægemidler ydet et  

 tilskud, som overstiger det, som den sikrede efter reglerne i stk. 3-4  

 og § 7 c, stk. 1-2, var berettiget til, kan der reguleres herfor i  

 forbindelse med den sikredes efterfølgende køb af  

 lægemidler med tilskud i henhold til § 7. Afviger de tilskud, der  

 er ydet til den sikrede i løbet af en periode på ét  

 år fra de tilskud, som den sikrede efter reglerne i stk. 3-4 og  

 § 7 c, stk. 1-2, var berettiget til, reguleres der herfor i den  

 følgende periode.
§ 7 c.
Lægemiddelstyrelsen kan efter ansøgning  

 fra den behandlende læge bestemme, at for sikrede med et stort, varigt  

 og fagligt veldokumenteret behov for lægemidler kan tilskuddet til  

 køb af lægemidler med tilskud i henhold til § 7  

 udgøre 100 pct. af den del af den samlede egenbetaling opgjort i  

 tilskudspriser, som udgør mere end 3.700 kr. årligt.
Stk. 2. Lægemiddelstyrelsen bevilger efter  

 ansøgning fra den behandlende læge 100 pct. tilskud til  

 lægeordinerede lægemidler til sikrede, der er døende,  

 når en læge har fastslået, at prognosen er kort levetid, og  

 at hospitalsbehandling må anses for udsigtsløs.
Tilskuddet ydes  

 til den af Lægemiddelstyrelsen i henhold til lægemiddellovens  

 § 22 udmeldte forbrugerpris for lægemidlet, uanset om denne pris  

 overstiger en eventuel tilskudspris efter § 7 d.
 Stk. 3. Lægemiddelstyrelsen kan fastsætte  

 nærmere regler for, hvilke oplysninger ansøgning efter  

 stk. 1 og 2 skal indeholde.
§ 7 d.
Den pris, der anvendes ved beregning af tilskud  

 (tilskudsprisen) ved køb af et lægemiddel med tilskud efter  

 § 7, stk. 1-2, fastsættes hver sjette måned.
Hvis den  

 af Lægemiddelstyrelsen i henhold til lægemiddellovens § 22  

 faktisk udmeldte forbrugerpris ved køb af et lægemiddel med  

 tilskud er lavere end tilskudsprisen, beregnes tilskuddet til dette  

 lægemiddel af den udmeldte forbrugerpris.
 Stk. 2. For et lægemiddel, hvortil der ydes tilskud  

 efter § 7, stk. 1-2, fastsættes tilskudsprisen, som den af  

 Lægemiddelstyrelsen udmeldte forbrugerpris for lægemidlet, jf.  

 dog stk. 4, 6-8 og 10.
 Stk. 3. For et lægemiddel, hvortil der ydes tilskud  

 efter § 7, stk. 4, udgør tilskudsprisen den af  

 Lægemiddelstyrelsen udmeldte forbrugerpris.
 Stk. 4. For et lægemiddel, hvor der er beregnet en  

 europæisk pris på grundlag af virksomhedens indberetning efter  

 § 7 f, beregnes tilskudsprisen på baggrund af den europæiske  

 pris, jf. dog stk. 6.
 Stk. 5. Lægemiddelstyrelsen kan gruppere  

 lægemidler med tilskud efter § 7, stk. 1-2, som anvendes  

 på samme indikationer, og som har en behandlingsmæssigt set  

 sammenlignelig virkning, med henblik på, at der fastsættes samme  

 tilskudspris for de omhandlede lægemidler (tilskudsgrupper).
 Stk. 6. For lægemidler, der indgår i en  

 tilskudsgruppe, hvor der for mindst et lægemiddel er beregnet en  

 europæisk pris på grundlag af virksomhedernes indberetninger  

 efter § 7 f, beregnes tilskudsprisen på baggrund af den laveste  

 beregnede europæiske pris.
 Stk. 7. For lægemidler, der indgår i en  

 tilskudsgruppe, hvor der ikke er anmeldt en eller flere europæiske  

 priser i medfør af § 7 f beregnes tilskudsprisen på  

 baggrund af den laveste anmeldte apoteksindkøbspris.
 Stk. 8. For parallelimporterede og paralleldistribuerede  

 lægemidler fastsættes tilskudsprisen svarende til den  

 tilskudspris, der er fastsat for det direkte forhandlede lægemiddel,  

 jf. dog stk. 9.
 Stk. 9. Markedsføres et paralleldistribueret  

 lægemiddel ikke i Danmark af den virksomhed eller en virksomhed inden  

 for den koncern, der har den europæiske markedsføringstilladelse  

 til lægemidlet, fastsættes tilskudsprisen efter reglerne i  

 stk. 2-4, 6-7 og 10.
Stk. 10. I tilfælde, hvor patienter får udleveret  

 en del af en pakning med lægemidler (dosisdispensering), beregnes en  

 tilskudspris pr. lægemiddelenhed (enhedstilskudspris). For  

 lægemidler omfattet af stk. 5 beregnes enhedstilskudsprisen ud fra den  

 laveste tilskudspris efter reglerne i stk. 6-7 og 9 uanset  

 pakningsstørrelse.
For øvrige lægemidler beregnes  

 enhedstilskudsprisen efter reglerne i stk. 2-4. Hvis udgiften til et  

 lægemiddel er lavere end enhedstilskudsprisen, beregnes tilskuddet til  

 dette lægemiddel af udgiften til lægemidlet.  

 Lægemiddelstyrelsen kan fastsætte nærmere regler om ydelse  

 af tilskud til dosisdispenserede lægemidler, herunder om beregning af  

 enhedstilskudsprisen.
 Stk. 11. Lægemiddelstyrelsen kan i ganske særlige  

 tilfælde bestemme, at tilskuddet til et lægemiddel, der er  

 ordineret til en bestemt patient, skal beregnes på grundlag af den af  

 Lægemiddelstyrelsen udmeldte forbrugerpris til lægemidlet, selv  

 om denne pris overstiger tilskudsprisen (forhøjet tilskud).  

 Lægemiddelstyrelsens afgørelse træffes senest 14 dage  

 efter, at ansøgning om forhøjet tilskud er modtaget fra den  

 ordinerende læge.
§ 7 e.
Indehaveren af en markedsføringstilladelse til  

 et lægemiddel kan undtagelsesvis ansøge  

 Lægemiddelstyrelsen om at få ændret tilskudsprisen, hvis  

 særlige grunde taler derfor.
Ansøgningen skal angive de  

 særlige grunde, hvorpå den indgives.
Stk. 2. Lægemiddelstyrelsen behandler en  

 ansøgning efter stk. 1 inden 30 dage efter indgivelse af  

 ansøgningen.
Lægemiddelstyrelsen kan kræve, at  

 ansøgeren supplerer ansøgningen med yderligere oplysninger.
I  

 sådanne tilfælde suspenderes fristen i 1. pkt., indtil de  

 krævede oplysninger er modtaget.
Stk. 3. Lægemiddelstyrelsens afgørelse efter  

 stk. 1 kan indbringes for sundhedsministeren.
Klagen har ikke  

 opsættende virkning.
 Stk. 4. Lægemiddelstyrelsen kan, hvis  

 forudsætningerne for fastsættelsen af en tilskudspris  

 væsentligt har ændret sig, fastsætte en ny tilskudspris  

 uden ansøgning fra en indehaver af en markedsføringstilladelse  

 til et lægemiddel.
§ 7 f.
Den virksomhed, der markedsfører et  

 lægemiddel, skal i forbindelse med ansøgning om generelt tilskud  

 til lægemidlet underrette Lægemiddelstyrelsen om den pris,  

 hvortil lægemidlet bliver solgt af virksomheden eller en virksomhed i  

 samme koncern til apotekerne i de øvrige lande, som har ratificeret  

 eller tiltrådt aftalen om Det Europæiske Økonomiske  

 Samarbejdsområde, bortset fra Grækenland, Luxembourg, Portugal og  

 Spanien (lægemidlets europæiske pris).
 Stk. 2. Den virksomhed, der markedsfører et generelt  

 tilskudsberettiget lægemiddel, skal hver sjette måned underrette  

 Lægemiddelstyrelsen om den pris, hvortil lægemidlet den sidste  

 hverdag i den forløbne seksmånedersperiode blev solgt af  

 virksomheden eller en virksomhed i samme koncern til apotekerne i de i  

 stk. 1 nævnte lande.
 Stk. 3. Ved omregning af udenlandske priser til danske kroner  

 skal Danmarks Nationalbanks officielle notering den pågældende  

 dag anvendes.
 Stk. 4. Lægemiddelstyrelsen fastsætter regler om  

 virksomheders indberetning efter stk. 1 og 2, herunder om at  

 indberetning skal ske elektronisk.
§ 7 g.
Lægemiddelstyrelsen fører et elektronisk  

 register over de oplysninger, der er nødvendige for beregning af  

 tilskud efter §§ 7-7 f.
Herudover kan registeret indeholde oplysninger  

 om enkelttilskud og forhøjet tilskud.
 Stk. 2. Registeret kan ud over de i stk. 1 nævnte  

 oplysninger indeholde oplysninger, der er nødvendige for  

 administrationen af en særlig myndigheds- eller apoteksadministreret  

 betalingsordning for lægemiddelkøb, samt oplysninger der  

 benyttes af apotekerne ved administrationen af tilskud til lægemidler  

 efter den sociale lovgivning.
Stk. 3. Sundhedsministeren fastsætter nærmere  

 regler om driften af registeret, herunder om, 1)	hvilke oplysninger der må registreres i registeret, 2)	indberetning af oplysninger om tilskud til medicin efter den sociale  

 lovgivning, 3)	pligt til sletning af registrerede oplysninger, 4)	apotekeres, lægers og andres adgang til oplysningerne i  

 registeret, 5)	apotekeres pligt til at etablere forbindelse til registeret og til  

 at benytte registerets oplysninger ved beregning af sygesikringstilskud  

 og 6)	apotekeres pligt til elektronisk at indberette oplysninger til  

 registeret.
§ 7 h.
Medicintilskudsnævnet, der består af  

 højst 7 medlemmer, rådgiver Lægemiddelstyrelsen i sager om  

 de i §§ 7 og 7 c nævnte forhold.
Et medlem beskikkes af  

 sundhedsministeren efter indstilling fra Sygesikringens Forhandlingsudvalg.  

 De øvrige medlemmer, hvoraf 2 skal være alment praktiserende  

 læger, beskikkes af sundhedsministeren efter indstilling fra  

 Lægemiddelstyrelsen.
Beskikkelsen gælder for 4 år ad  

 gangen.
Ministeren udpeger en formand blandt nævnets medlemmer.
Stk. 2. Sundhedsministeren kan fastsætte en  

 forretningsorden for Medicintilskudsnævnet.
Medlemmerne af  

 Medicintilskudsnævnet må ikke være økonomisk  

 interesserede i nogen virksomhed, som fremstiller, importerer eller  

 forhandler lægemidler.« 2. § 7 j ophæves.
 3. § 30 a affattes således:
»§ 30 a.
Medmindre højere straf er  

 forskyldt efter anden lovgivning, straffes med bøde den, der 1)	undlader at give oplysninger efter § 7 f eller 2)	afgiver vildledende eller urigtige oplysninger efter § 7  

 f.
Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.« § 2 Stk. 1. Loven træder i kraft den 25. juni 2001, § 7  

 d, stk. 10, som omfattet ved denne lovs § 1, nr. 1, dog først den  

 1. oktober 2001.
 Stk. 2. Samtidigt ophæves § 2 i lov nr. 1031 af 23.  

 november 2000 om ændring af lov om offentlig sygesikring.
 Stk. 3. I op til 6 måneder efter lovens  

 ikrafttræden kan Lægemiddelstyrelsen fastsætte  

 tilskudsprisen efter § 7 d med kortere mellemrum end 6 måneder.
Bemærkninger til lovforslaget Almindelige bemærkninger Baggrunden for lovforslaget Som en udmøntning af et af aftalepunkterne i  

 finanslovsaftalen for 2000 på sundhedsområdet blev  

 sygesikringslovens hidtidige regel om, at tilskud til nye lægemidler  

 maksimalt ydes til produktets europæiske gennemsnitspris, ændret  

 ved lov nr. 469 af 31. maj 2000, således at reglen kom til at  

 gælde alle lægemidler.
Der henvises herom til Folketingstidende  

 1999-2000, forhandlingerne, s. 6471, 8237, 8762, tillæg A, s. 6788,  

 6774, tillæg B, s. 666 og tillæg C, s. 961.
 De nye regler indebar, at:
 A)	Tilskuddet fra den offentlige sygesikring beregnes på grundlag  

 af gennemsnittet af apoteksindkøbspriserne i de øvrige EU- og  

 EØS-lande (eksklusive Liechtenstein, Luxembourg og Island), hvis dette  

 gennemsnit er lavere end prisen i Danmark.
 B)	Et generelt tilskud til et lægemiddel suspenderes, hvis  

 apoteksindkøbsprisen i Danmark er højere end prisen i de  

 øvrige nord- og mellemeuropæiske lande (landene under punkt 1  

 eksklusive Spanien, Italien, Portugal og Grækenland).
Fra 30. oktober 2000 trådte reglerne under punkt A  

 successivt i kraft.
For så vidt angår reglen under punkt B, havde  

 sundhedsministeren anmodet Lægemiddelstyrelsen om, i god tid inden  

 tilskuddet til et lægemiddel blev suspenderet, at informere  

 offentligheden herom.
De første lægemidler ville derfor tidligst  

 få suspenderet tilskuddet den 22. januar 2001.
 Partierne bag lovændringen fandt umiddelbart efter,  

 at reglen under punkt A havde fået virkning, at nogle medicinbrugere  

 var bragt i en urimelig situation, som følge af at priserne på  

 visse lægemidler i Danmark var betydeligt højere end det i loven  

 definerede europæiske gennemsnit.
Med lov nr. 1031 af 23. november 2000 blev reglerne derfor  

 midlertidigt ophævet, og der blev samtidigt indført  

 begrænsninger på virksomhedernes prisfastsættelse i form af  

 et prisloft.
Der henvises herom til Folketingstidende 2000-2001,  

 forhandlingerne, s. 1551, 1629, 1630, tillæg A, s. 2668, 2653,  

 tillæg B, s. 87 og tillæg C, s. 83.
Prisloftet består af to øvre grænser.  

 Frem til den 25. juni 2001 kan apotekernes indkøbspriser således  

 hverken overstige den pris, der var anmeldt af den enkelte lægemiddelvirksomhed  

 til Lægemiddelstyrelsen ved lovens fremsættelse den 17. november  

 2000, eller lægemidlets vesteuropæiske gennemsnitspris (gennemsnittet  

 af prisen i de øvrige EU- og EØS-lande eksklusive  

 Liechtenstein, Luxembourg og Island).
 Den midlertidige suspension af reglerne om medicintilskud  

 og europæiske gennemsnitspriser samt prisloftet ophæves igen den  

 25. juni 2001.
I forbindelse med fremsættelsen af lovforslaget i  

 november 2000 (L 117, Folketinget 2000-01) tilkendegav regeringen, at den  

 ville gennemføre et udvalgsarbejde i suspensionsperioden.
Regeringen  

 nedsatte på den baggrund et udvalg, der inden for rammerne af det  

 behovsafhængige medicintilskudssystem bl.a. fik til opgave at fremkomme  

 med forslag til forenkling af medicintilskudssystemet og anvise modeller, der  

 samtidigt kan sikre, at patienterne ikke får en væsentlig  

 forøget egenbetaling, og at lægemiddelpriserne i Danmark holdes  

 på europæisk niveau.
Udvalget skulle herunder tage stilling til  

 hvilke lande, der skal indgå i beregningen af det europæiske  

 niveau.
 Udvalget blev sammensat med repræsentanter fra  

 følgende myndigheder og organisationer: Sundhedsministeriet (formand),  

 Finansministeriet, Erhvervsministeriet, Lægemiddelstyrelsen, De  

 Samvirkende Invalideorganisationer, Forbrugerrådet,  

 Lægemiddelindustriforeningen, Parallelimportørforeningen,  

 Lægeforeningen, Apotekerforeningen, Amtsrådsforeningen og  

 Københavns og Frederiksberg Kommuner i forening.
 Udvalgets arbejde er nu færdigt, og resultatet  

 foreligger i form af rapporten: »Medicintilskud og europæiske  

 gennemsnitspriser«.
Rapporten indeholder først og fremmest udvalgets  

 anbefaling af en samlet model for anvendelse af europæiske  

 gennemsnitspriser i tilskudssammenhæng.
Herudover er der en række  

 »mindre« anbefalinger til regelændringer og andre tiltag bl.a. fremsat  

 med henblik på regelforenkling.
 Lovforslaget bygger på udvalgets anbefalinger.
Anbefalinger fra Sundhedsministeriets udvalg om forenkling af  

 medicintilskudssystemet og anvendelse af europæiske  

 lægemiddelpriser i tilskudssammenhæng Den model for anvendelse af europæiske  

 gennemsnitspriser i tilskudssammenhæng, som udvalget om forenkling af  

 medicintilskudssystemet mv. anbefaler, indebærer, at der  

 fastsættes en såkaldt »tilskudspris« for alle lægemidler  

 med tilskud, der sælges i mindst et af de lande, som indgår i det  

 europæiske gennemsnit.
Tilskudsprisen, der angiver det beløb,  

 som maksimalt kan indgå i beregningen af den enkelte patients  

 medicintilskud, fastsættes som produktets europæiske  

 gennemsnitspris.
Hvis den faktiske pris for et lægemiddel er lavere end  

 tilskudsprisen, anvendes den faktiske pris ved beregningen af tilskud.
 Udvalget foreslår, at det europæiske  

 gennemsnit baseres på EU-/EØS-lande med et sammenligneligt  

 bruttonationalprodukt pr. indbygger svarende til, at der sammenlignes med  

 lande inden for et bælte omkring den danske værdi på ±  

  30%.
 For lægemidler, der alene sælges i Danmark  

 ydes tilskuddet til den danske pris, med mindre lægemidlet indgår  

 i en gruppe af synonyme lægemidler, dvs. lægemidler med samme  

 aktive indholdsstof.
Der indberettes europæiske priser hver ½ år,  

 og tilskudsprisen låses i 6 måneder.
Fastlåsningen af  

 tilskudsprisen gælder også for lægemidler, der alene  

 sælges i Danmark.
 Tilskudsprisen for parallelimporterede lægemidler er  

 lig tilskudsprisen for det direkte forhandlede produkt.
Modellen indebærer, at referenceprissystemet for  

 synonyme lægemidler i sin nuværende form afskaffes.
Princippet om  

 gruppering af synonyme lægemidler med henblik på  

 tilskudsberegning fastholdes dog.
For lægemidler med europæiske  

 gennemsnitspriser, hvor der findes synonyme præparater,  

 fastsættes tilskudsprisen inden for synonymgruppen som den laveste  

 europæiske pris.
Hvis der i en synonymgruppe både indgår  

 lægemidler med europæiske gennemsnitspriser, og lægemidler  

 der alene markedsføres i Danmark, har den danske pris for  

 sidstnævnte produkter ikke indflydelse på synonymgruppens  

 tilskudspris.
Inden for eventuelle synonymgrupper, hvor alle lægemidler  

 alene sælges i Danmark, er det den danske pris på det billigste  

 præparat, der danner grundlag for tilskudsberegningen.
 Udvalget foreslår, at sygesikringslovens regler om  

 forhøjet tilskud bibeholdes, hvorved det sikres, at patienter, hvor  

 der af behandlingsmæssige årsager vælges et dyrere  

 synonympræparat, kan få det fulde tilskud til det valgte  

 præparat.
Udvalget har til grund for sin anbefaling lagt  

 afgørende vægt på, at Lægemiddelindustriforeningen  

 (Lif) overfor udvalget har oplyst, at Lif s medlemsvirksomheder   forudsat  

 det efter konkurrencereglerne kan tillades   er indstillet på i et  

 år efter ikrafttrædelsen af en ny lovgivning ikke at hæve  

 priserne på generelt tilskudsberettigede lægemidler over det  

 europæiske gennemsnit på den enkelte virksomheds produkter.  

 Tilkendegivelsen er afgivet under forudsætning af, at den endelige  

 lovgivning er acceptabel, herunder at en nærmere vurdering viser, at  

 den ikke strider mod EU-retlige regler, og at den er baseret på de  

 principper, der er fastlagt i forslaget, herunder valget af lande, der  

 indgår i sammenligningerne.
Uforudsete og særlige  

 omstændigheder kan gøre prisjusteringer nødvendige.
 Lif har tilkendegivet, at prisforhøjelser ud over  

 det europæiske gennemsnit alene vil finde sted efter forudgående  

 drøftelser med Sundhedsministeriet.
 Kombinationen af den anbefalede model og tilkendegivelsen  

 fra Lif indebærer efter udvalgets opfattelse en velafbalanceret  

 opfyldelse af de målsætninger, der er sat op for udvalgets  

 arbejde.
 Udvalget lægger særlig vægt på, at  

 der kun i ganske særlige tilfælde vil kunne opstå  

 situationer, hvor man ikke på apoteket vil kunne få et  

 lægemiddel med det fulde tilskud.
Modellen indebærer   analogt til det gældende  

 referenceprissystem   at det er forbundet med en meregenbetaling, hvis man  

 ikke vælger det præparat i en synonymgruppe, som tilskudsprisen  

 er fastlagt på grundlag af, eller et eventuelt billigere produkt.
Med  

 udvalgets forslag om at bibeholde reglerne om forhøjet tilskud sikres  

 det imidlertid, at patienter, hvor der af behandlingsmæssige  

 årsager vælges et dyrere synonympræparat, kan få det  

 fulde tilskud til det valgte præparat.
 Udvalget anbefaler, at den nødvendige lovgivning  

 søges tilvejebragt meget hurtigt, således at de foreslåede  

 regler kan træde i kraft snarest muligt.
Udvalget finder, at det i den periode, hvor Lif s tilsagn  

 på prisområdet er gældende, må vurderes, hvorvidt de  

 foreslåede regler i kombination med den samlede regulering af  

 medicinområdet i sig selv kan sikre et prisniveau i Danmark på  

 niveau med det øvrige Vesteuropa.
Udvalgets medlemmer er indstillet  

 på hver især at bidrage til dette arbejde.
 Udvalget har i øvrigt tilkendegivet, at hvis  

 modellen gennemføres, og de forventede effekter realiseres, er det  

 udvalgets vurdering, at der ikke er grundlag for at arbejde videre med en  

 ordning med licitationer på medicintilskudsområdet som aftalt i  

 finanslovsaftalen på sundhedsområdet for 2000.
Af udvalgets øvrige anbefalinger kan nævnes,  

 at udvalget anbefaler, a)	at reglerne om apoteksadministreret substitution af synonyme  

 lægemidler forenkles, b)	at der skabes sammenfald mellem de lægemidler, der er omfattet  

 af substitutionsordningen, og de lægemidler der er omfattet af  

 referenceprissystemet, og at referenceprisen fastsættes som prisen  

 på det billigste produkt i en given referenceprisgruppe, c)	at der iværksættes en vurdering af behovet og  

 mulighederne for at etablere en betalingsordning, som kan sikre, at flere  

 medicinbrugere kan få udjævnet deres egenbetaling over  

 året, d)	at Lægemiddelstyrelsens Centrale Tilskudsregister udvides med  

 oplysninger om bl.a. medicintilskudsbevillinger efter sociallovgivningen og  

 eventuelle henstandsordninger, e)	at der udarbejdes et beslutningsgrundlag for en stillingtagen til  

 forskellige modeller for, hvorledes borgerne under sikre forhold kan få  

 mulighed for elektronisk adgang til egne oplysninger i  

 Lægemiddelstyrelsens Centrale Tilskudsregister, og f)	at arbejdet til fremme af rationel farmakoterapi intensiveres bl.a.  

 gennem at der åbnes op for, at Lægemiddelstyrelsens  

 Lægemiddelstatistikregister i højere grad kan anvendes i  

 arbejdet for at understøtte en rationel lægemiddelanvendelse, og  

 ved at Lægemiddelstyrelsen og Institut for Rationel Farmakoterapi  

 etablerer et landsdækkende system, der giver amter, læger og  

 andre interesserede adgang til let tilgængelige oplysninger til brug  

 for rationel farmakoterapi.
Det bemærkes, at udvalgets anbefalinger  

 vedrørende referenceprissystemet må vurderes i lyset af den  

 samlede model for anvendelse af europæiske priser i  

 tilskudssammenhæng.
Denne model indebærer i realiteten, at  

 »referenceprisen« som hovedregel fastsættes som laveste  

 europæiske pris i en synonymgruppe.
 Regeringen kan umiddelbart støtte udvalgets  

 anbefalinger som gengivet i punkt a-f og vil tage initiativ til en  

 gennemførelse heraf.
Lovforslagets indhold Det foreliggende lovforslag indebærer, at de nu  

 suspenderede regler om tilskud beregnet på baggrund af europæiske  

 gennemsnitspriser og reglerne om suspension af tilskud, hvis den danske pris  

 overstiger det nord- og mellemeuropæiske niveau, ikke træder i  

 kraft den 25. juni 2001. I stedet erstattes disse af regler om beregning af  

 tilskud på baggrund af europæiske priser efter de principper, som  

 er anbefalet af Sundhedsministeriets udvalg om forenkling af  

 medicintilskudssystemet og anvendelse af europæiske  

 lægemiddelpriser i tilskudssammenhæng.
Regeringen lægger i  

 den forbindelse vægt på, at udvalget har haft en meget bred  

 sammensætning, og at anbefalingerne er fremsat i enighed.
 Med lovforslaget følges endvidere udvalgets  

 anbefaling om en udvidelse af indholdet i Lægemiddelstyrelsens Centrale  

 Tilskudsregister med oplysninger, der er nødvendige for  

 administrationen af en særlig betalingsordning for  

 lægemiddelkøb, samt oplysninger der benyttes af apotekerne ved  

 administrationen af medicintilskudsordninger efter den sociale lovgivning.  

 Formålet hermed er at lette den daglige administration for  

 medicinbrugere, apoteker og kommuner samt sikre mod fejl og eventuelt  

 misbrug.
 Herudover foreslås det, at der i loven  

 fastsættes udtrykkelig hjemmel til at regulere for for meget udbetalt  

 tilskud i forbindelse med efterfølgende køb af  

 tilskudsberettigede lægemidler.
 Endeligt indeholder forslaget en række mindre  

 ændringer af redaktionel karakter i forhold til den gældende  

 lovgivning.
 Da det samlede forslag fører til ændringer i  

 hovedparten af sygesikringslovens bestemmelser om medicintilskud, har  

 regeringen af redaktionelle grunde valgt ikke at fremsætte lovforslaget  

 i form af enkeltstående specifikke forslag til ændringer af de  

 enkelte bestemmelser, men i stedet som et samlet forslag til  

 medicintilskudsbestemmelserne.
 For en god ordens skyld skal det understreges, at der ikke  

 med forslaget ændres ved de grundlæggende principper for  

 medicintilskudssystemet, dvs. det behovsafhængige tilskudssystem,  

 ligesom der ikke foreslås ændringer af tilskudssystemets  

 udgiftsgrænser i forhold til gældende ret.
I det følgende beskrives hovedindholdet i forslaget  

 om anvendelse af europæiske priser i tilskudssammenhæng.
For en  

 beskrivelse af de øvrige ændringsforslag henvises til  

 bemærkningerne til de enkelte bestemmelser.
Lovforslagets model for anvendelse af europæiske priser i  

 tilskudssammenhæng Sundhedsministeriets udvalg om forenkling af  

 medicintilskudssystemet og anvendelse af europæiske  

 lægemiddelpriser i tilskudssammenhæng, der udover en række  

 myndigheder bestod af repræsentanter for både  

 forbruger-/patientinteresser og lægemiddelbranchen og apotekerne, har  

 som nævnt i enighed anbefalet en særlig model for anvendelse af  

 europæiske priser i tilskudssammenhæng.
Det har i en årrække været en  

 erklæret målsætning for regeringens  

 lægemiddelpolitik, at hverken medicinbrugerne eller det offentlige skal  

 betale mere for lægemiddelvirksomhedernes produkter i Danmark, end man  

 gør i det øvrige Vesteuropa.
Udvalgets forslag ligger efter  

 regeringens vurdering i umiddelbar forlængelse af denne  

 målsætning.
 Regeringen kan bl.a. på den baggrund tilslutte sig  

 udvalgets anbefaling og foreslår på den baggrund med det  

 foreliggende lovforslag, at modellen implementeres i sygesikringsloven.
Forslaget ændrer ikke ved de grundlæggende  

 regler for tilskudsberegning.
Det solidariske behovsafhængige  

 tilskudssystem, som tilgodeser de medicinbrugere, der har de største  

 udgifter til tilskudsberettigede lægemidler, fortsætter  

 således uændret. Ændringerne vedrører alene de  

 priser, der ligger til grund for tilskudsberegningen.
Det er regeringens opfattelse, at hovedprincipperne bag  

 forslaget om, hvilke priser der skal danne grundlag for tilskudsberegning,  

 indebærer en forenkling i forhold til de frem til 25. juni 2001  

 suspenderede regler.
Det bemærkes i denne forbindelse, at en  

 række grundlæggende forhold ved lægemiddelområdet,  

 herunder behovet for at skelne mellem direkte forhandling og  

 parallelimport/paralleldistribution af lægemidler, indebærer, at  

 reguleringen umiddelbart kan give indtryk af at være forholdsvis  

 kompliceret.
Med forslagets § 7 d, stk. 1, foreslås  

 det, at den pris, der anvendes ved beregning af tilskud ved køb af et  

 lægemiddel med generelt tilskud (tilskudsprisen), fastsættes hver  

 ½ år.
Hovedreglen er, at tilskudsprisen enten er den forbrugerpris, som  

 lægemidlet har på det pågældende tidspunkt  

 (stk. 2), eller   for lægemidler, hvor virksomheden har oplyst en  

 europæisk pris for produktet   en tilskudspris beregnet på  

 baggrund af den europæiske pris (stk. 4).
Den pris, der ydes tilskud til ved køb af et  

 lægemiddel, kan aldrig overstige lægemidlets faktisk pris ved det  

 konkrete lægemiddelkøb.
Hvis forbrugerprisen ved køb af  

 et lægemiddel med tilskud er lavere end tilskudsprisen, beregnes  

 tilskuddet til lægemidlet således af forbrugerprisen  

 (stk. 1).
Efter forslagets § 7 d, stk. 3, får  

 personer, der er tildelt enkelttilskud efter § 7, stk. 4, til et  

 lægemiddel uden generelt tilskud, altid tilskuddet beregnet efter  

 forbrugerprisen som udmeldt af Lægemiddelstyrelsen.
Enkelttilskud kan  

 endvidere gives til lægemidler, der ikke er markedsført her i  

 landet.
Disse lægemidler udleveres efter en særlig  

 udleveringstilladelse fra Lægemiddelstyrelsen.
Der er ikke fastsat en  

 forbrugerpris af Lægemiddelstyrelsen for disse lægemidler.  

 Tilskuddet beregnes derfor efter den faktiske forbrugerpris.
 Princippet om, at Lægemiddelstyrelsen kan gruppere  

 lægemidler med henblik på, at der fastsættes én  

 pris, der anvendes ved beregning af tilskud ved køb af  

 lægemidler inden for gruppen som det i dag kendes fra  

 referenceprissystemet   videreføres med forslagets § 7 d,  

 stk. 5. Disse grupper kaldes efter forslaget »tilskudsgrupper«.
De gældende regler indebærer, at  

 referenceprisen inden for en sådan lægemiddelgruppe  

 fastsættes som gennemsnittet af priserne på de to billigste  

 produkter inden for gruppen.
De frem til 25. juni 2001 suspenderede regler  

 betyder endvidere, at de europæiske priser på produkterne  

 ligeledes kan indgå i fastsættelsen af referenceprisen.
 Forslaget indebærer en forenkling i forhold hertil,  

 idet der kun indgår én pris i fastsættelsen af  

 tilskudsprisen inden for en given tilskudsgruppe.
 Forslaget fastlægger med § 7 d, stk. 6-9,  

 hvorledes tilskudsprisen fastsættes i en række specifikke  

 situationer, herunder inden for en tilskudsgruppe.
 Inden for en tilskudsgruppe, hvor der indgår mindst  

 et lægemiddel med en europæisk pris, beregnes tilskudsprisen  

 på baggrund af den laveste beregnede europæiske pris.
 Er der ikke i en tilskudsgruppe lægemidler med en  

 europæisk pris, beregnes tilskudsprisen på baggrund af den  

 laveste anmeldte danske apoteksindkøbspris.
 For parallelimporterede lægemidler og  

 lægemidler med en europæisk markedsføringstilladelse  

 (paralleldistribuerede lægemidler) fastsættes tilskudsprisen som  

 identisk med den tilskudspris, der er fastsat for det direkte forhandlede  

 lægemiddel.
 Hvis et paralleldistribueret lægemiddel ikke  

 markedsføres i Danmark af den virksomhed eller en virksomhed inden for  

 den koncern, der har den europæiske markedsføringstilladelse til  

 lægemidlet   det vil reelt sige, at der ikke er et direkte forhandlet  

 lægemiddel   fastsættes tilskudsprisen efter de almindelige  

 regler.
Med lovforslagets § 7 d, stk. 10,  

 fastsættes regler om beregning af tilskudsprisen for lægemidler,  

 der dosisdispenseres.
Den 15. marts fremsatte sundhedsministeren for  

 Folketinget forslag til Lov om ændring af lov om lægemidler, lov  

 om apoteksvirksomhed og lov om offentlig sygesikring (L 185). Lovforslaget  

 indebærer, at adgangen til at dosisdispensere lægemidler til  

 enkeltpersoner, der behandles i den primære sundhedssektor, udvides,  

 således at apotekerne får adgang til at dosisdispensere fra samme  

 pakning til flere enkeltpersoner.
Om baggrunden for forslaget og om  

 forslagets bestemmelser om organiseringen mv. af dosisdispenseringsordningen  

 henvises til lovbemærkningerne til L 185. L 185 indeholder imidlertid  

 også forslag om regler om beregning af den referencepris, der skal  

 anvendes ved ydelse af medicintilskud efter sygesikringsloven til  

 dosisdispenserede lægemidler.
Bestemmelserne i det her foreliggende lovforslag om  

 fastsættelse af den pris, der danner grundlag for ydelse af  

 medicintilskud i de tilfælde, hvor der eksisterer synonyme  

 lægemidler, er ikke baseret på en referencepris, men på en  

 tilskudspris.
Tilskudsprisen fastsættes forskelligt afhængigt af,  

 hvilken tilskudsgruppe det enkelte lægemiddel tilhører.
Af  

 lovtekniske grunde finder regeringen det nødvendigt, at der med det  

 foreliggende forslag fastsættes regler om beregning af medicintilskud  

 ved dosisdispensering af lægemidler, herunder synonyme  

 lægemidler.
Disse regler fastsættes med bestemmelsen i  

 lovforslagets § 7 d, stk. 10. Regeringen er indstillet på at  

 fremsætte ændringsforslag til L 185, således at reglerne om  

 ydelse af medicintilskud til dosispenserede lægemidler udgår af L  

 185.
 Med forslaget indføres der en særlig  

 bestemmelse om beregning af en tilskudspris som grundlag for  

 fastsættelse af medicintilskud til dosisdispenserede lægemidler  

 til patienter.
Forslaget indebærer, at der anvendes en særlig  

 enhedstilskudspris ved beregning af tilskud til dosisdispenserede  

 lægemidler.
For synonyme lægemidler gælder, at alene  

 lægemidler, der indgår i beregning af en tilskudspris for en  

 tilskudsgruppe, indgår i fastsættelsen af enhedstilskudsprisen.  

 Samtlige pakningsstørrelser af sådanne lægemidler  

 herunder pakningsstørrelser der ikke indgår i  

 fastsættelsen af en tilskudspris for en tilskudsgruppe, fordi de ikke  

 kan grupperes med andre pakninger   inkluderes i fastsættelsen af  

 enhedstilskudsprisen.
Forslaget indeholder endvidere en bestemmelse om, at i  

 tilfælde, hvor udgiften til et lægemiddel (pr. enhed) er lavere  

 end enhedstilskudsprisen, beregnes tilskuddet til dette lægemiddel af  

 udgiften til lægemidlet.
Bestemmelsen skal sikre, at der ikke kan ydes  

 tilskud til mere end lægemidlets fulde pris.
Lægemiddelstyrelsen bemyndiges til at  

 fastsætte nærmere regler om ydelse af tilskud til  

 dosisdispenserede lægemidler, herunder om beregning af  

 enhedstilskudsprisen.
Bemyndigelsen vil bl.a. blive anvendt til at  

 fastsætte regler om ydelse af tilskud til dosisdispenseringsgebyr.  

 Reglerne fastsættes således, at dosisdispenseringsgebyret  

 indregnes i lægemiddelprisen, således at der ydes  

 sygesikringstilskud til gebyret med den aktuelle tilskudssats for patienten,  

 forudsat at dosisdispensering er lægeordineret, og der indgår  

 mindst ét tilskudsberettiget lægemiddel i doseringen.
 Der ydes ikke sygesikringstilskud til gebyret ved  

 dosisdispensering, som bestilles af den enkelte patient uden  

 lægeordination.
 Der kan i særlige tilfælde være  

 behandlingsmæssige grunde til, at en patient ordineres ét  

 specifikt lægemiddel inden for en tilskudsgruppe frem for et andet.  

 Regeringen lægger vægt på, at det i sådanne  

 tilfælde skal være muligt for en patient at få tilskuddet  

 beregnet på grundlag af forbrugerprisen på det ordinerede  

 lægemiddel, selv om denne pris eventuelt overstiger tilskudsprisen  

 (forhøjet tilskud). Denne mulig er givet ved § 7 d, stk. 11.  

 Der er tale om en videreførelse af en gældende regel.
Tilskudsprisen fastsættes som hovedregel for et  

 halvt år ad gangen efter de ovenfor omtalte regler.
Der kan imidlertid  

 efter regeringens opfattelse være behov for at gøre undtagelser  

 herfor.
Der åbnes derfor med forslagets § 7 e,  

 stk. 1, op for, at indehaveren af en markedsføringstilladelse til  

 et lægemiddel undtagelsesvis kan ansøge  

 Lægemiddelstyrelsen om at få ændret tilskudsprisen, hvis  

 særlige grunde taler derfor.
Med stk. 4 gives  

 Lægemiddelstyrelsen mulighed for at fastsætte en ny tilskudspris  

 uden ansøgning fra en markedsføringsindehaver, hvis  

 forudsætningerne for fastsættelsen af en tilskudspris  

 væsentligt har ændret sig.
Det følger af sagens natur, at det kun er den  

 tilskudspris, der specifikt vedrører virksomhedens produkt, der kan  

 søges ændret.
Indgår produktet i en tilskudsgruppe, hvor  

 gruppens tilskudspris er fastsat på baggrund af et andet produkt end  

 virksomhedens, kan der ikke søges om ændring af gruppens  

 tilskudspris.
Det er regeringens hensigt, at ansøgninger om  

 ændring af tilskudsprisen kun rent undtagelsesvist skal  

 imødekommes.
Det kan fx ske, hvis den europæiske pris, der  

 ligger til grund for fastsættelsen af en tilskudspris, væsentligt  

 har ændret sig, eller hvis virksomheden dokumenterer en meget beskeden  

 omsætning, som kun vanskeligt kan give et tilstrækkeligt  

 dækningsbidrag ved den fastsatte tilskudspris.
Der bør så vidt muligt altid inden for en  

 rimelig tid være mulighed for at få det lægemiddel på  

 apoteket, som tilskudsprisen inden for en tilskudsgruppe er fastsat på  

 baggrund af.
Trækkes dette lægemiddel ud af markedet, eller er  

 der leveringsvanskeligheder for lægemidlet af en vis varighed,  

 bør Lægemiddelstyrelsen derfor have mulighed for at  

 fastsætte en ny højere tilskudspris.
Denne mulighed får  

 styrelsen med bestemmelsen i § 7 e, stk. 4.
Med forslagets § 7 f fastsættes regler om  

 virksomhedernes indberetning af europæiske priser.
Med forslaget  

 bibeholdes hovedtrækkene i de gældende regler om virksomhedernes  

 indberetning af europæiske priser for deres produkter.
 Efter de gældende regler er den europæiske  

 pris på et produkt fastsat som gennemsnittet af de priser, hvortil  

 lægemidlet bliver solgt af virksomheden eller en virksomhed i samme  

 koncern til apotekerne i de øvrige lande, som har ratificeret eller  

 tiltrådt aftalen om Det Europæiske Økonomiske  

 Samarbejdsområde, bortset fra Liechtenstein, Luxembourg og Island.
 Som nævnt har Sundhedsministeriets udvalg om  

 forenkling af medicintilskudssystemet mv. foreslået, at den landekurv,  

 der anvendes ved prissammenligning, baseres på EU-/EØS-lande med  

 et sammenligneligt bruttonationalprodukt pr. indbygger, svarende til at der  

 sammenlignes med lande inden for et bælte omkring den danske  

 værdi på ±  

  30%.
Regeringen finder grund til at følge forslaget om,  

 at sammenligningen baseres på EU-/EØS-lande med et  

 sammenligneligt bruttonationalprodukt pr. indbygger.
Da den specifikke  

 grænse for sammenlignelighed altid vil være arbitrær,  

 finder regeringen det hensigtsmæssigt, at det i loven direkte  

 fastsættes, hvilke lande der sammenlignes med.
Forslaget  

 indebærer, at det er gennemsnittet af priserne i de øvrige  

 lande, som har ratificeret eller tiltrådt aftalen om Det  

 Europæiske Økonomiske Samarbejdsområde, bortset fra  

 Grækenland, Luxembourg, Portugal og Spanien, der udgør  

 lægemidlets europæiske pris.
 Regeringen vil samtidigt tilkendegive, at den, hvis de  

 samfundsøkonomiske forhold, der ligger til grund for  

 fastsættelsen af landekurven, væsentligt ændrer sig i et  

 eller flere af landene, som har ratificeret eller tiltrådt aftalen om  

 Det Europæiske Økonomiske Samarbejdsområde, vil være  

 indstillet på at fremsætte forslag om ændringer i  

 landekurven.
Det bemærkes, at forslaget indebærer, at alle  

 virksomheder, der markedsfører i andre EU-/EØS-lande end  

 Danmark   herunder parallelimportører og paralleldistributører  

   skal indberette europæiske priser hvert halve år.
Baggrunden  

 for at pålægge parallelimportører og  

 paralleldistributører pligt til indberetning af europæiske  

 priser, selv om disse priser ifølge forslaget ikke indgår i  

 fastsættelsen af produkternes tilskudspriser, er, at myndighederne  

 derved bibeholder mulighed for at følge prisudviklingen i Vesteuropa  

 for de parallelimporterede produkter, hvilket kan være relevant med  

 henblik på en løbende vurdering af forslagets konsekvenser.
 Efter regler fastsat i medfør af lovens  

 gældende regler er tidspunktet for virksomhedernes indberetning af  

 priser for de enkelte lægemidler bestemt af produktets ATC-gruppe.  

 Forslaget har ikke til formål at ændre dette.
For at undgå fejl og et uhensigtsmæssigt stort  

 administrativt besvær for virksomhederne er der med forslaget alene  

 fastsat krav om indberetning af priser fra landene i den konkrete landekurv,  

 der lægges til grund for den europæiske pris.
Med henblik  

 på, at myndighederne får mulighed for at følge  

 prisudviklingen i hele det økonomiske samarbejdsområde, må  

 det efter en tid overvejes at indføre krav om indberetning af priser  

 fra alle EU-/EØS-lande.
 Som oplyst ovenfor, har  

 Lægemiddelindustriforeningen, Lif, oplyst, at Lif s medlemsvirksomheder  

 har tilkendegivet, at man   under nærmere forudsætninger   er  

 indstillet på i et år efter indførslen af den model, som  

 anbefales af Sundhedsministeriets udvalg om forenkling af  

 medicintilskudssystemet og anvendelse af europæiske  

 lægemiddelpriser i tilskudssammenhæng, ikke at hæve  

 priserne på generelt tilskudsberettigede lægemidler over det  

 europæiske gennemsnit på den enkelte virksomheds produkter.
 Forslaget indebærer i kombination med denne  

 tilkendegivelse, at der kun i ganske særlige tilfælde vil kunne  

 opstå situationer, hvor man ikke på apoteket vil kunne få  

 et lægemiddel med det fulde procentvise tilskud.
 Forslaget vurderes på den baggrund på en  

 velafbalanceret måde at tage hensyn til de forskellige interessenter  

 på området, dvs. medicinbrugerne, lægemiddelbranchen og den  

 offentlige sygesikring.
 Regeringen vil i den periode, hvor Lif s tilsagn på  

 prisområdet er gældende, vurdere, hvorvidt de foreslåede  

 regler i kombination med den samlede regulering af medicinområdet i sig  

 selv som hovedregel kan sikre et prisniveau i Danmark på niveau med det  

 øvrige Vesteuropa, og dermed om der vil være grundlag for en  

 uændret videreførelse af de foreslåede regler efter  

 udløbet af Lif s tilsagn, eller om der alternativt er behov for  

 regelændringer.
 Regeringen har med tilfredshed noteret sig, at medlemmerne  

 af Sundhedsministeriets udvalg om forenkling af medicintilskudssystemet mv.  

 har tilkendegivet, at man er indstillet på hver især at bidrage  

 til dette arbejde.
Økonomiske og administrative konsekvenser for det  

 offentlige Med lov nr. 1031 af 23. november 2000 blev der fastsat  

 prisloft for generelt tilskudsberettigede lægemidler.
Frem til den 25.  

 juni 2001 kan apotekspriserne således hverken overstige den pris, der  

 var anmeldt til Lægemiddelstyrelsen den 17. november 2000 eller  

 lægemidlets europæiske pris som defineret i loven.
En lang  

 række lægemidler, der sælges i de øvrige  

 EU-/EØS-lande, fik som følge heraf reduceret deres pris.
Med forslaget ophæves prisloftet.
Hvis  

 lægemiddelvirksomhederne vælger at udnytte denne mulighed til at  

 hæve priserne ud over de hidtidige prislofter   i de tilfælde  

 hvor konkurrencen tillader dette vil ophævelsen af prisloftet isoleret  

 set indebære øgede udgifter for både medicinbrugerne og  

 det offentlige.
 Forslaget   i kombination med Lif s tilsagn på  

 prisområdet   indebærer begrænsninger i de  

 økonomiske konsekvenser, der kan forventes ved ophævelsen af  

 prisloftet.
Det er regeringens vurdering, at der generelt kun vil  

 finde prisforøgelser sted på lægemidler, der ved  

 indførslen af prislofterne blev tvunget ned i pris.
Lægemidler,  

 der allerede inden indførslen af det europæiske prisloft, blev  

 solgt til en lavere pris end det europæiske gennemsnit, må  

 formodes at være prissat efter den generelle konkurrencesituation, som  

 lægemidlet er konfronteret med, eller andre forhold der ikke  

 ændres som følge af indførelse eller afskaffelse af de  

 omhandlede prislofter.
Samtidigt med ophævelsen af prisloftet  

 fastsættes der tilskudspriser beregnet på baggrund af  

 lægemidlernes europæiske priser.
Dermed fastsættes der en  

 øvre grænse for merudgiften for den offentlige sygesikring ved  

 forslaget.
 Generelt indebærer forslaget til ændring af  

 den landekurv, der indgår i fastsættelsen af den europæiske  

 pris for et lægemiddel, at tre lavprislande tages ud af landekurven, og  

 to formodede højprislande introduceres i kurven.
Den maksimale pris, som Lif s medlemsvirksomheder har  

 forpligtet sig til at tage i det kommende år, er således generelt  

 højere end det nuværende prisloft.
Som følge heraf er der  

 mulighed for en offentlig merudgift.
For tilskudsgrupper, hvor der alene indgår  

 lægemidler, der kun sælges i Danmark, fastsættes  

 tilskudsprisen, som prisen for det billigste produkt i tilskudsgruppen.
Dette  

 svarer til at ændre reglen om, at referenceprisen i det nuværende  

 referenceprissystem beregnes som gennemsnittet af de to billigste  

 præparater, til alene at beregne referenceprisen på baggrund af  

 gruppens billigste produkt.
På samme måde beregnes tilskudsprisen  

 inden for tilskudsgrupper med lægemidler med en europæisk pris  

 alene på baggrund af det billigste præparat.
Dette  

 indebærer isoleret set en offentlig besparelse.
Beregninger foretaget med udgangspunkt i priserne medio  

 marts 2001 og omsætningen i 2000 i kombination med de indberettede  

 europæiske priser viser, at merudgiften for den offentlige sygesikring  

 ved forslaget under de ovenfor anførte forudsætninger kan  

 skønnes til ca. 13 mio. kr. årligt i 2000 PL.
Da regeringen ikke  

 har kendskab til priserne i Island og Liechtenstein, har disse lande ikke  

 kunnet indgå i beregningerne.
Da de to lande vurderes at være  

 højprislande, må den skønnede offentlige merudgift,  

 antages at være undervurderet.
På baggrund af oplysningerne i  

 Lægemiddelstyrelsens Lægemiddelstatistikregister anslås  

 det, at tilskuddene til medicin efter den sociale lovgivning i 2000 udgjorde  

 4% af finansieringen af forbruget af lægemidler med tilskud, mens  

 sygesikringen finansierede 64%. På den baggrund anslås de  

 offentlige merudgifter til tilskud efter den sociale lovgivning til ca. 0,8  

 mio. kr.
Staten refunderer 50% heraf.
Kommunernes andel af den samlede  

 anslåede merudgift efter den sociale lovgivning er således ca.  

 0,4 mio. kr.
 Det er vurderingen, at forslaget om, at der gives mulighed  

 for at udvide oplysningerne i Lægemiddelstyrelsens Centrale  

 Tilskudsregister med oplysninger som bl.a. benyttes af apotekerne ved  

 administrationen af medicintilskudsordninger efter den sociale lovgivning,  

 med tiden vil kunne indebære væsentlige administrative lettelser  

 for kommunerne.
 Regeringen vil drøfte de økonomiske  

 konsekvenser af lovforslaget med de kommunale parter i forbindelse med  

 drøftelserne af kommunernes økonomi i sommeren 2001.
Det bemærkes, at der ikke er foretaget en isoleret  

 vurdering af de økonomiske konsekvenser for amtskommunerne som  

 følge af forslaget om at tilpasse tilskudsreglerne til apotekernes  

 dosisdispensering af lægemidler.
De økonomiske konsekvenser  

 heraf er nøje forbundet med den udvidelse af adgangen til  

 dosisdispensering, der er indeholdt i det af sundhedsministeren den 15. marts  

 2001 for Folketinget fremsatte forslag til Lov om ændring af lov om  

 lægemidler, lov om apoteksvirksomhed og lov om offentlig sygesikring (L  

 185). Der henvises derfor til afsnittet om de økonomiske konsekvenser  

 ved indførelse af udvidet adgang til dosisdispensering i dette  

 lovforslag.
Økonomiske og administrative konsekvenser for  

 erhvervslivet Med forslaget ophæves de gældende  

 begrænsninger i virksomhedernes prisfastsættelse.
Forslaget har  

 derfor ikke negative økonomiske konsekvenser for  

 lægemiddelvirksomhederne.
I det omfang virksomhederne hæver deres  

 priser, med deraf følgende negative økonomiske konsekvenser for  

 medicinbrugerne og det offentlige, vil lægemiddelvirksomhedernes  

 indtjening stige.
Forslaget har ikke nye administrative konsekvenser for  

 erhvervslivet, udover ændringen i de lande, der skal indberettes priser  

 fra.
Blandt andet som følge af, at både  

 Lægemiddelindustriforeningen og Parallelimportørforeningen  

 aktivt har støttet en ændring af landekurven, vurderes de  

 administrative konsekvenser heraf at være helt ubetydelige.
For apotekerne vurderes det samlede forslag at betyde  

 begrænsede administrative lettelser.
Forslaget, om at der gives  

 mulighed for at udvide antallet af oplysninger i Lægemiddelstyrelsens  

 Centrale Tilskudsregister, vil indebære krav om ændringer i  

 apotekernes edb-systemer.
Det skønnes, at apotekernes omkostninger  

 herved vil være overskuelige, og at de samlede fordele ved forslaget  

 vil overstige omkostningerne.
Økonomiske og administrative konsekvenser for  

 borgerne Forslaget indebærer, at de frem til den 25. juni  

 2001 suspenderede regler om beregning af tilskud på baggrund af  

 europæiske priser og suspension af tilskud, såfremt den danske  

 pris overstiger den nord- og mellemeuropæiske pris, bortfalder.
 Dermed kommer ingen medicinbruger i den situation, at  

 tilskuddet til et lægemiddel bortfalder som følge af, at den  

 danske pris er højere end det nord- og mellemeuropæiske  

 gennemsnit.
 Samtidigt er sammenligningsgrundlaget for  

 fastsættelsen af den europæiske pris på et lægemiddel  

 generelt ændret i retning af, at der ydes tilskud til en højere  

 pris efter forslaget end efter de midlertidigt suspenderede regler, hvilket  

 isoleret set er til økonomisk gavn for medicinbrugerne.
De midlertidige regler om prisloft har som nævnt  

 betydet, at priserne på en række lægemidler er blevet  

 tvunget ned.
Såfremt lægemiddelvirksomhederne hæver  

 priserne i forbindelse med bortfaldet af prisloftet, vil medicinbrugerne,  

 ligesom det offentlige, kunne få øgede udgifter.
For langt  

 hovedparten af lægemiddelmarkedet gælder det, at merudgifterne  

 vil være begrænset af tilkendegivelsen fra Lif s medlemmer om, at  

 virksomhederne i et år efter forslagets indførelse ikke vil  

 hæve priserne ud over den definerede europæiske pris.
I en vis henseende kan forslaget i realiteten siges at  

 indebære en ændring af referenceprissystemet fra at være  

 baseret på gennemsnittet af de to billigste præparater til at  

 være baseret på det billigste præparat.
Denne  

 omlægning indebærer alt andet lige en øget egenbetaling  

 for de medicinbrugere, der vælger ikke at skifte til det billigste  

 indholdsmæssigt identiske præparat.
 Samlet afhænger de økonomiske konsekvenser af  

 forslaget for medicinbrugerne af lægemiddelvirksomhedernes  

 prisadfærd efter udløbet af det midlertidige lovfæstede  

 prisloft.
Lægemiddelindustriforeningens medlemmer har som  

 nævnt tilkendegivet, at man ikke i et år efter indførslen  

 af forslaget vil hæve priserne udover den europæiske pris, der  

 ligger tilgrund for fastsættelsen af tilskudsprisen.
Derved sikres  

 lægemiddelbrugerne som alt overvejende hovedregel mod situationer, hvor  

 der ikke på apoteket kan fås et lægemiddel med det fulde  

 procentvise tilskud.
 Regeringen forventer, at forslaget om, at der gives  

 mulighed for at udvide oplysningerne i Lægemiddelstyrelsens Centrale  

 Tilskudsregister med oplysninger om bl.a. medicintilskudsordninger efter den  

 sociale lovgivning, vil blive opfattet som en væsentlig  

 serviceforbedring af de medicinbrugere, der berøres heraf.
Miljømæssige konsekvenser Lovforslaget har ingen miljømæssige  

 konsekvenser.
Forholdet til EU-retten I Rådets direktiv 89/105/EØF om  

 gennemsigtighed i prisbestemmelserne for lægemidler til mennesker og  

 disse lægemidlers inddragelse under de nationale sygesikringsordninger  

  (EF-tidende nr.
L 40 af 11. februar 1989) er det i artikel 6, nr. 2,  

 bestemt, at beslutninger om ikke at medtage et lægemiddel på  

 listen over de lægemidler, der er omfattet af sygesikringsordningen,  

 skal indeholde en begrundelse, der bygger på objektive og  

 kontrollerbare kriterier.
Direktivet må endvidere forstås  

 således, at beslutninger, der medfører begrænsninger i  

 omfanget af det tilskud, der ydes det enkelte tilskudsberettigede  

 lægemiddel, skal bygge på objektive og kontrollerbare  

 kriterier.
 Lovforslaget findes foreneligt med det nævnte  

 direktiv.
Vurdering af konsekvenserne af  

 lovforslaget Positive konsekvenser/mindreudgifter Negative konsekvenser/merudgifter Økonomiske og administrative konsekvenser for stat,  

 amtskommuner og kommuner På længere sigt vil kommunerne kunne opnå  

 en ikke uvæsentlig administrativ lettelse.
 Når bortses fra den samlede besparelse ved  

 dosisdispensering, forventes amtskommunerne at få en merudgift på  

 13 mio. kr., kommunerne på 0,4 mio. kr. og staten på 0,4 mio.  

 kr.
Økonomiske og administrative konsekvenser for  

 erhvervslivet Industrien vil kunne opnå en mindre  

 indtjeningsfremgang.
De administrative byrder for apotekerne vil blive  

 opvejet af administrative lettelser.
Miljømæssige konsekvenser Ingen Ingen Økonomiske og administrative konsekvenser for  

 borgerne Borgerne vil under et kunne få en meget beskeden  

 stigning i egenbetalingen.
Forholdet til EU-retten Der henvises til afsnittet om forholdet til  

 EU-retten.
Bemærkninger til lovforslagets  

 enkelte bestemmelser Til § 1 Til nr. 1.
Som nævnt under de almindelige bemærkninger  

 har regeringen af redaktionelle grunde valgt ikke at fremsætte  

 lovforslaget i form af forslag til specifikke ændringer af de enkelte  

 bestemmelser, men i stedet som et samlet forslag til  

 medicintilskudsbestemmelserne.
Dette indebærer, at der mellem de  

 enkelte bestemmelser er stor variation i omfanget af forslag til  

 ændringer i forhold til de gældende regler.
I det følgende  

 beskrives alene ændringerne i forhold til gældende lov.
Til § 7 Regeringen har for at øge læsevenligheden i  

 denne og følgende bestemmelser valgt ved indsættelse af en  

 parentes i stk. 1 »(klausuleret tilskud)« og i stk. 4  

 »(enkelttilskud)« i loven at indføre de gængs anvendte  

 betegnelser for de to typer af tilskud.
Bestemmelsen er herudover ikke  

 ændret i forhold til den gældende lov.
Til § 7 a Bestemmelsen er ikke ændret i forhold til den  

 gældende lov.
Til § 7 b I stk. 2 foreslås det fastslået, at den  

 udgift, der lægges til grund ved beregning af tilskud efter det  

 behovsafhængige tilskudssystem, opgøres i tilskudspriser.
Stk. 3 og 4 er ikke indholdsmæssigt  

 ændret i forhold til gældende ret.
Efter gældende regler  

 fastsætter sundhedsministeren regler om regulering af  

 udgiftsgrænserne i stk. 3 og 4. Med baggrund i denne regel er  

 udgiftsgrænserne, som de fremgik af lov nr. 1045 af 23. december 1998,  

 hvormed det behovsafhængige tilskudssystem blev indført,  

 ændret fra 1. januar 2000. Af lovtekniske årsager er de  

 nugældende udgiftsgrænser indsat i forslaget.
 I stk. 7 er der som noget nyt foreslået indsat  

 udtrykkelig hjemmel til at kræve tilbagebetaling af for meget udbetalt  

 tilskud i form af modregning ved efterfølgende køb af  

 tilskudsberettigede lægemidler.
 I det behovsafhængige tilskudssystem vil der i  

 særlige tilfælde kunne opstå situationer, hvor en patient i  

 forbindelse med et lægemiddelkøb får et tilskud, der enten  

 er større eller mindre, end den pågældende efter loven er  

 berettiget til.
Det kan fx ske, hvis en patient beder om at få sendt  

 tilskudsberettiget medicin til et håndkøbsudsalg.
Hvis patienten  

 ikke afhenter medicinen på håndkøbsudsalget, og patienten  

   inden medicinen sendes retur til apoteket   køber et andet  

 tilskudsberettiget lægemiddel, vil den udgift, der ved det andet  

 lægemiddelkøb er registreret i Lægemiddelstyrelsens  

 Centrale Tilskudsregister, være større end patientens faktiske  

 udgift.
Det skyldes indberetningen af det lægemiddel, der var sendt til  

 håndkøbsudsalget.
Hvis patientens samlede udgift har passeret en  

 tilskudsgrænse som følge af det beløb, der var  

 indberettet i forbindelse med forsendelsen til håndkøbsudsalget,  

 vil patienten få for højt et tilskud ved det andet  

 lægemiddelkøb.
Der er i dag i Lægemiddelstyrelsens Centrale  

 Tilskudsregister indbygget en særlig udligningsfacilitet, der  

 gør det muligt at håndtere denne situation, således at  

 patienterne får det korrekte tilskud over tid.
Udligningsfaciliteten  

 opsamler i et særligt felt i registeret de beløb, der enten er  

 givet for meget eller for lidt i tilskud.
 Med lov nr. 1031 af 23. december 2000 blev der  

 indført lovhjemmel til at overføre udligningsbeløb  

 mellem to tilskudsperioder.
I forbindelse med afviklingen af udligningsbeløb  

 skelnes der mellem to situationer.
Den ene er, når sygesikringen  

 skylder patienten penge.
Den anden situation er, når patienten skylder  

 sygesikringen penge.
 I den situation, hvor der er et beløb at udligne i  

 patientens favør, er praksis, at beløbet kan afregnes straks og  

 kontant, uanset om det er i forbindelse med køb af tilskudsberettiget  

 medicin eller ej.
 For de situationer, hvor det er patienten, der har en  

 gæld til sygesikringen, har der været fulgt den praksis, at den  

 udligning, som patienten har været anmodet om at foretage i forbindelse  

 med et aktuelt lægemiddelkøb, maksimalt har udgjort et  

 beløb svarende til sygesikringsandelen ved det aktuelle køb.  

 Patienterne har samtidigt haft mulighed for frivilligt at afbetale den fulde  

 gæld straks.
 Med lovforslaget foreslås der nu tillige indsat  

 udtrykkelig lovhjemmel til på apoteket ved efterfølgende  

 køb af tilskudsberettigede lægemidler at regulere for det  

 tidligere for meget udbetalte tilskud.
Til § 7 c Det er i stk. 1 præciseret, at  

 egenbetalingsloftet for personer med et stort, varigt og fagligt  

 veldokumenteret behov for lægemidler, der i medfør af  

 bestemmelsen er tildelt kronikerbevilling, beregnes i forhold til  

 tilskudsprisen.
Dette er analogt til de nuværende regler, hvor  

 egenbetalingsloftet beregnes i forhold til referenceprisen.
 Egenbetalingsloftet er ligesom udgiftsgrænserne  

 blevet reguleret pr. 1. januar 2001. Af lovtekniske grunde er den  

 gældende grænse indsat.
 I stk. 2 er det for en god ordens skyld understreget,  

 at for døende, der i medfør af bestemmelsen er tildelt  

 terminalbevilling, beregnes tilskuddet efter forslaget ligesom i dag altid  

 til lægemidlets faktiske pris, selv om denne måtte overstige en  

 eventuel tilskudspris.
Til § 7 d   7 f Bestemmelserne i § 7 d - § 7 f omhandler  

 forslaget til anvendelse af europæiske gennemsnitspriser i  

 tilskudssammenhæng.
Forslaget er detaljeret beskrevet i de almindelige  

 bemærkninger, og der henvises derfor hertil.
Til § 7 g Forslaget indebærer, at der med stk. 1  

 åbnes mulighed for, at Lægemiddelstyrelsens Centrale  

 Tilskudsregister, som er oprettet med henblik på administrationen af  

 det behovsafhængige tilskudssystem, udover de nuværende  

 oplysninger kan indeholde oplysninger om enkelttilskud og forhøjet  

 tilskud.
 Med stk. 2 foreslås det, at registeret  

 endvidere kan indeholde oplysninger, der er nødvendige for  

 administrationen af en særlig myndigheds- eller apoteksadministreret  

 betalingsordning for lægemiddelkøb, samt oplysninger der  

 benyttes af apotekerne ved administrationen af medicintilskudsordninger efter  

 den sociale lovgivning.
 Med forslaget om at udvide indholdet i  

 Lægemiddelstyrelsens Centrale Tilskudsregister følger regeringen  

 en af anbefalingerne fra Sundhedsministeriets udvalg til forenkling af  

 medicintilskudssystemet mv.
 Regeringen vil med henblik på fastlæggelse af  

 de konkrete udvidelser af registerets oplysninger og de tekniske  

 specifikationer tage initiativ til, at der indledes et samarbejde mellem  

 Sundhedsministeriet, Lægemiddelstyrelsen, Socialministeriet, Danmarks  

 Apotekerforening, Amtsrådsforeningen, Kommunernes Landsforening, samt  

 Københavns og Frederiksberg kommuner.
Forslaget indebærer, at der åbnes mulighed for  

 at samle oplysninger om stort set alle medicintilskudsbevillinger ét  

 sted.
Dette forventes at indebære betydelige administrative lettelser  

 for kommuner, apoteker og medicinbrugere.
 Forslaget vil herudover kunne imødegå fejl og  

 administrative vanskeligheder i forbindelse med håndteringen af  

 bevillingerne på apoteket, ligesom misbrug af tilbagetrukne bevillinger  

 undgås, og tvivl om gyldighed afværges.
Det vurderes at være afgørende for forslagets  

 succes, at Lægemiddelstyrelsens Centrale Tilskudsregister kommer til at  

 indeholde oplysninger om kommunale tilskud fra alle landets kommuner, og at  

 oplysningerne fra kommunerne løbende opdateres.
Forslaget kræver  

 derfor bl.a., at kommunernes bevillinger får en mere ensartet  

 udformning, der gør det muligt at håndtere bevillingerne i  

 registeret.
 Oplysninger om henstandsordningen for kronikere,  

 særligt individuelt aftalte henstandsordninger mellem et apotek og en  

 medicinbruger og eventuelle fremtidige myndigheds- eller  

 apoteksadministrerede betalingsordninger ved lægemiddelkøb kan  

 ligeledes med fordel integreres i Lægemiddelstyrelsens Centrale  

 Tilskudsregister.
Til § 7 h Bestemmelsen vedrørende Medicintilskudsnævnet  

 er ikke ændret i forhold til gældende lov.
Til nr. 2 Bestemmelsen indebærer, at § 7 j  

 ophæves.
Bestemmelsen i § 7 j omhandler det midlertidige  

 prisloft for tilskudsberettigede lægemidler.
Da prisloftet efter  

 indholdet i § 7 j ophører 25. juni 2001, er § 7 j  

 indholdsmæssigt uden betydning fra 25. juni 2001, og ophævelsen  

 af bestemmelsen er derfor reelt at regne for en redaktionel  

 ændring.
Til nr. 3 I § 30 a ændres »§ 7 g« efter forslaget  

 til »§ 7 f«.
Der er tale om en konsekvensændring som følge  

 af, at reglen om virksomhedernes pligt til indberetning af europæiske  

 priser efter forslaget fastsættes i § 7 f.
Til § 2 Loven træder i kraft den 25. juni 2001, hvilket er  

 samtidigt med bortfaldet af det midlertidige lovfæstede prisstop for  

 tilskudsberettigede lægemidler.
 Det foreslås dog samtidigt, at den foreslåede  

 bestemmelse i sygesikringslovens § 7 d, stk. 10, om  

 fastsættelse af en enhedstilskudspris for dosisdispenserede synonyme  

 lægemidler først træder i kraft den 1. oktober 2001.  

 Bestemmelsen vil dermed træde i kraft samtidigt med den udvidede adgang  

 for apotekerne til at fremskaffe, forhandle og samhandle dosisdispenserede  

 lægemidler, som er indeholdt i det af sundhedsministeren den 15. marts  

 2001 fremsatte forslag til lov om ændring af lov om lægemidler,  

 lov om apoteksvirksomhed og lov om offentlig sygesikring (L 185).
 Efter stk. 2 ophæves § 2 i lov nr. 1031 af  

 23. november 2000 samtidigt med lovens ikrafttræden den 25. juni 2001.  

 Bestemmelsen indebærer, at de suspenderede regler om beregning af  

 tilskud på baggrund af europæiske priser og om suspension af  

 tilskud, hvis den danske pris overstiger det nord- og mellemeuropæiske  

 gennemsnit, ikke træder i kraft igen den 25. juni 2001.
Efter gældende regler er virksomhedernes  

 indberetning af europæiske priser af administrative grunde spredt over  

 året.
Tidspunktet for virksomhedernes indberetning af priser for de  

 enkelte lægemidler er bestemt af produktets ATC-gruppe.
Forslaget har  

 ikke til formål at ændre dette.
Med bestemmelsen i stk. 3  

 åbnes der derfor mulighed for, at tilskudspriserne i en overgangsfase  

 kan fastsættes for en kortere periode end det ½ år som § 7  

 d, stk. 1 foreskriver.
Det bemærkes i øvrigt, at forslaget til en  

 samlet model for anvendelse af europæiske priser i  

 tilskudssammenhæng indebærer, at der skal indberettes priser fra  

 to nye lande.
Det er næppe sandsynligt, at alle virksomheder vil kunne  

 nå at indberette disse priser så betids, at de kan indgå i  

 den europæiske pris og dermed tilskudsprisen fra den 25. juni 2001.  

 Lægemiddelstyrelsen vil derfor i en overgangsperiode være  

 indstillet på at anvende sin mulighed efter § 7 e, stk. 1,  

 til efter ansøgning fra en lægemiddelvirksomhed at ændre  

 tilskudsprisen på et lægemiddel som følge af indberetning  

 af priser fra Liechtenstein og Island.
Bilag Lovforslaget sammenholdt med gældende lov Gældende formulering Lovforslaget § 1 I lov om offentlig sygesikring, jf. lovbekendtgørelse nr. 509 af 1.  

 juli 1998, som ændret ved lov nr. 1045 af 23. december 1998, lov nr.  

 1118 af 29. december 1999, lov nr. 467 af 31. maj 2000, lov nr. 469 af 31.  

 maj 2000 og lov nr. 1031 af 23. november 2000, foretages følgende  

 ændringer:
 1. §§ 7 7 h affattes således:
§ 7. Den offentlige sygesikring yder tilskud til køb af  

 receptpligtige lægemidler, som efter ansøgning fra den  

 virksomhed, der har bragt lægemidlet på markedet i Danmark, er  

 meddelt tilskud af Lægemiddelstyrelsen.
Lægemiddelstyrelsen kan  

 bestemme, at den offentlige sygesikrings tilskud er betinget af, at  

 lægemidlet ordineres med henblik på behandling af bestemte  

 sygdomme.
Den offentlige sygesikring yder tilskud til køb af  

 håndkøbslægemidler, som efter ansøgning fra den  

 virksomhed, der har bragt lægemidlet på markedet i Danmark, er  

 meddelt tilskud af Lægemiddelstyrelsen, hvis lægemidlerne er  

 ordineret af en læge eller tandlæge til personer, der modtager  

 pension efter lov om social pension, eller personer, der lider af en varig  

 lidelse, der kræver fortsat behandling med lægemidlet.
»§ 7. Den offentlige sygesikring yder tilskud til køb  

 af receptpligtige lægemidler, som efter ansøgning fra den  

 virksomhed, der har bragt lægemidlet på markedet i Danmark, er  

 meddelt tilskud af Lægemiddelstyrelsen.
Lægemiddelstyrelsen kan  

 bestemme, at den offentlige sygesikrings tilskud er betinget af, at  

 lægemidlet ordineres med henblik på behandling af bestemte  

 sygdomme (klausuleret tilskud). Den offentlige sygesikring yder tilskud til  

 køb af håndkøbslægemidler, som efter  

 ansøgning fra den virksomhed, der har bragt lægemidlet på  

 markedet i Danmark, er meddelt tilskud af Lægemiddelstyrelsen, hvis  

 lægemidlerne er ordineret af en læge eller tandlæge til  

 personer, der modtager pension efter lov om social pension, eller personer,  

 der lider af en varig lidelse, der kræver fortsat behandling med  

 lægemidlet.
 Stk. 2. Lægemiddelstyrelsen kan i særlige  

 tilfælde meddele tilskud til et lægemiddel uden ansøgning  

 fra den virksomhed, der har bragt lægemidlet på markedet i  

 Danmark.
 Stk. 2. Lægemiddelstyrelsen kan i særlige  

 tilfælde meddele tilskud til et lægemiddel uden ansøgning  

 fra den virksomhed, der har bragt lægemidlet på markedet i  

 Danmark.
 Stk. 3. Lægemiddelstyrelsen offentliggør  

 meddelelser om tilskud.
 Stk. 3. Lægemiddelstyrelsen offentliggør  

 meddelelser om tilskud.
 Stk. 4. I særlige tilfælde kan  

 Lægemiddelstyrelsen efter ansøgning fra den behandlende  

 læge eller tandlæge bestemme, at den offentlige sygesikring yder  

 tilskud til køb af et lægemiddel, der er ordineret til en  

 bestemt patient, uanset at lægemidlet ikke er meddelt tilskud efter  

 stk. 1 eller 2. Lægemiddelstyrelsens afgørelse kan ikke  

 indbringes for anden administrativ myndighed.
 Stk. 4. I særlige tilfælde kan  

 Lægemiddelstyrelsen efter ansøgning fra den behandlende  

 læge eller tandlæge bestemme, at den offentlige sygesikring yder  

 tilskud til køb af et lægemiddel, der er ordineret til en  

 bestemt patient, uanset at lægemidlet ikke er meddelt tilskud efter  

 stk. 1 eller 2 (enkelttilskud). Lægemiddelstyrelsens  

 afgørelse kan ikke indbringes for anden administrativ myndighed.
§ 7 a.
Sundhedsministeren fastsætter nærmere  

 regler for meddelelse af tilskud og for tilbagekaldelse af meddelt  

 tilskud.
§ 7 a.
Sundhedsministeren fastsætter nærmere  

 regler for meddelelse af tilskud og for tilbagekaldelse af meddelt  

 tilskud.
 Stk. 2. Lægemiddelstyrelsen fastsætter  

 nærmere regler om, hvilke oplysninger en ansøgning om tilskud  

 til et lægemiddel skal indeholde.
 Stk. 2. Lægemiddelstyrelsen fastsætter  

 nærmere regler om, hvilke oplysninger en ansøgning om tilskud  

 til et lægemiddel skal indeholde.
§ 7 b.
Tilskud til køb af lægemidler med tilskud  

 i henhold til § 7 ydes til personer (den sikrede), der er omfattet af  

 kapitel 1 og 4.
§ 7 b.
Tilskud til køb af lægemidler med tilskud  

 i henhold til § 7 ydes til personer (den sikrede), der er omfattet af  

 kapitel 1 og 4.
Stk. 2. Tilskuddets størrelse afhænger af den  

 samlede udgift opgjort i referencepriser, jf. § 7 e, til  

 lægemidler med tilskud i henhold til § 7, som den sikrede har  

 købt inden for en periode på et år, der regnes fra  

 første indkøbsdato.
En ny periode på et år  

 indledes, første gang den sikrede køber lægemidler med  

 tilskud i henhold til § 7 efter udløbet af foregående  

 periode.
Stk. 2. Tilskuddets størrelse afhænger af den  

 samlede udgift opgjort i tilskudspriser, jf. § 7 d, til lægemidler  

 med tilskud i henhold til § 7, som den sikrede har købt inden for  

 en periode på et år, der regnes fra første  

 indkøbsdato.
En ny periode på et år indledes første  

 gang, den sikrede køber lægemidler med tilskud i henhold til  

 § 7 efter udløbet af foregående periode.
Stk. 3. Overstiger den samlede udgift inden for en periode  

 på et år ikke 500 kr., ydes ikke tilskud til personer over 18  

 år.
Overstiger den samlede udgift inden for en periode på et  

 år 500 kr., udgør tilskuddet til personer over 18 år:
Stk. 3. Overstiger den samlede udgift inden for en periode  

 på et år ikke 510 kr., ydes ikke tilskud til personer over 18  

 år.
Overstiger den samlede udgift inden for en periode på et  

 år 510 kr., udgør tilskuddet til personer over 18 år:
 1)	50 pct. af den del, som overstiger 500 kr., men ikke 1.200 kr.
 1)	50 pct. af den del, som overstiger 510 kr., men ikke 1.230 kr.
 2)	75 pct. af den del, som overstiger 1.200 kr., men ikke 2.800  

 kr.
 2)	75 pct. af den del, som overstiger 1.230 kr., men ikke 2.875  

 kr.
 3)	85 pct. af den del, som overstiger 2.800 kr.
 3)	85 pct. af den del, som overstiger 2.875 kr.
Stk. 4. Overstiger den samlede udgift inden for en periode  

 på et år ikke 1.200 kr., udgør tilskuddet til personer  

 under 18 år 50 pct.
Overstiger den samlede udgift inden for en periode  

 på et år 1.200 kr., udgør tilskuddet til personer under 18  

 år:
Stk. 4. Overstiger den samlede udgift inden for en periode  

 på et år ikke 1.230 kr., udgør tilskuddet til personer  

 under 18 år 50 pct.
Overstiger den samlede udgift inden for en periode  

 på et år 1.230 kr., udgør tilskuddet til personer under 18  

 år:
 1)	75 pct. af den del, som overstiger 1.200 kr., men ikke 2.800  

 kr.
 1)	75 pct. af den del, som overstiger 1.230 kr., men ikke 2.875  

 kr.
 2)	85 pct. af den del, som overstiger 2.800 kr.
 2)	85 pct. af den del, som overstiger 2.875 kr.
 Stk. 5. Fylder en person 18 år i en allerede indledt  

 periode på et år, beregnes tilskud efter stk. 4, indtil  

 denne periode udløber.
 Stk. 5. Fylder en person 18 år i en allerede indledt  

 periode på et år, beregnes tilskud efter stk. 4, indtil  

 denne periode udløber.
 Stk. 6. Sundhedsministeren fastsætter regler om  

 regulering af udgiftsgrænserne i stk. 3 og 4 og  

 egenbetalingsloftet i § 7 c, stk. 1.
 Stk. 6. Sundhedsministeren fastsætter regler om  

 regulering af udgiftsgrænserne i stk. 3 og 4 og  

 egenbetalingsloftet i § 7 c, stk. 1.
 Stk. 7. Afviger de tilskud, der er ydet til en person i  

 løbet af en periode på ét år fra de tilskud, som  

 retmæssigt skulle have været ydet i medfør af § 7 b  

 og § 7 c, reguleres der herfor i den følgende periode.
 Stk. 7. Er der ved køb af lægemidler ydet et  

 tilskud, som overstiger det, som den sikrede efter reglerne i stk. 3-4  

 og § 7 c, stk. 1-2, var berettiget til, kan der reguleres herfor i  

 forbindelse med den sikredes efterfølgende køb af  

 lægemidler med tilskud i henhold til § 7. Afviger de tilskud, der  

 er ydet til den sikrede i løbet af en periode på ét  

 år fra de tilskud, som den sikrede efter reglerne i stk. 3-4 og  

 § 7 c, stk. 1-2, var berettiget til, reguleres der herfor i den  

 følgende periode.
§ 7 c.
Lægemiddelstyrelsen kan efter ansøgning  

 fra den behandlende læge bestemme, at for sikrede med et stort, varigt  

 og fagligt veldokumenteret behov for lægemidler kan tilskuddet til  

 køb af lægemidler med tilskud i henhold til § 7  

 udgøre 100 pct. af den del af den samlede egenbetaling, som  

 udgør mere end 3.600 kr. årligt.
§ 7 c.
Lægemiddelstyrelsen kan efter ansøgning  

 fra den behandlende læge bestemme, at for sikrede med et stort, varigt  

 og fagligt veldokumenteret behov for lægemidler kan tilskuddet til  

 køb af lægemidler med tilskud i henhold til § 7  

 udgøre 100 pct. af den del af den samlede egenbetaling opgjort i  

 tilskudspriser, som udgør mere end 3.700 kr. årligt.
 Stk. 2. Lægemiddelstyrelsen bevilger efter  

 ansøgning fra den behandlende læge 100 pct. tilskud til  

 lægeordinerede lægemidler til sikrede, der er døende,  

 når en læge har fastslået, at prognosen er kort levetid, og  

 at hospitalsbehandling må anses for udsigtsløs.
Stk. 2. Lægemiddelstyrelsen bevilger efter  

 ansøgning fra den behandlende læge 100 pct. tilskud til  

 lægeordinerede lægemidler til sikrede, der er døende,  

 når en læge har fastslået, at prognosen er kort levetid, og  

 at hospitalsbehandling må anses for udsigtsløs.
Tilskuddet ydes  

 til den af Lægemiddelstyrelsen i henhold til lægemiddellovens  

 § 22 udmeldte forbrugerpris for lægemidlet, uanset om denne pris  

 overstiger en eventuel tilskudspris efter § 7 d.
 Stk. 3. Lægemiddelstyrelsen kan fastsætte  

 nærmere regler for, hvilke oplysninger ansøgning efter  

 stk. 1 og 2 skal indeholde.
 Stk. 3. Lægemiddelstyrelsen kan fastsætte  

 nærmere regler for, hvilke oplysninger ansøgning efter  

 stk. 1 og 2 skal indeholde.
 § 7 d. (Ophævet).
§ 7 d.
Den pris, der anvendes ved beregning af tilskud  

 (tilskudsprisen) ved køb af et lægemiddel med tilskud efter  

 § 7, stk. 1-2, fastsættes hver sjette måned.
Hvis den  

 af Lægemiddelstyrelsen i henhold til lægemiddellovens § 22  

 faktisk udmeldte forbrugerpris ved køb af et lægemiddel med  

 tilskud er lavere end tilskudsprisen, beregnes tilskuddet til dette  

 lægemiddel af den udmeldte forbrugerpris.
 Stk. 2. For et lægemiddel, hvortil der ydes tilskud  

 efter § 7, stk. 1-2, fastsættes tilskudsprisen, som den af  

 Lægemiddelstyrelsen udmeldte forbrugerpris for lægemidlet, jf.  

 dog stk. 4, 6-8 og 10.
 Stk. 3. For et lægemiddel, hvortil der ydes tilskud  

 efter § 7, stk. 4, udgør tilskudsprisen den af  

 Lægemiddelstyrelsen udmeldte forbrugerpris.
 Stk. 4. For et lægemiddel, hvor der er beregnet en  

 europæisk pris på grundlag af virksomhedens indberetning efter  

 § 7 f, beregnes tilskudsprisen på baggrund af den europæiske  

 pris, jf. dog stk. 6.
 Stk. 5. Lægemiddelstyrelsen kan gruppere  

 lægemidler med tilskud efter § 7, stk. 1-2, som anvendes  

 på samme indikationer, og som har en behandlingsmæssigt set  

 sammenlignelig virkning, med henblik på, at der fastsættes samme  

 tilskudspris for de omhandlede lægemidler (tilskudsgrupper).
 Stk. 6. For lægemidler, der indgår i en  

 tilskudsgruppe, hvor der for mindst et lægemiddel er beregnet en  

 europæisk pris på grundlag af virksomhedernes indberetninger  

 efter § 7 f, beregnes tilskudsprisen på baggrund af den laveste  

 beregnede europæiske pris.
 Stk. 7. For lægemidler, der indgår i en  

 tilskudsgruppe, hvor der ikke er anmeldt en eller flere europæiske  

 priser i medfør af § 7 f beregnes tilskudsprisen på  

 baggrund af den laveste anmeldte apoteksindkøbspris.
 Stk. 8. For parallelimporterede og paralleldistribuerede  

 lægemidler fastsættes tilskudsprisen svarende til den  

 tilskudspris, der er fastsat for det direkte forhandlede lægemiddel,  

 jf. dog stk. 9.
 Stk. 9. Markedsføres et paralleldistribueret  

 lægemiddel ikke i Danmark af den virksomhed eller en virksomhed inden  

 for den koncern, der har den europæiske markedsføringstilladelse  

 til lægemidlet, fastsættes tilskudsprisen efter reglerne i  

 stk. 2-4, 6-7 og 10.
Stk. 10. I tilfælde, hvor patienter får udleveret  

 en del af en pakning med lægemidler (dosisdispensering), beregnes en  

 tilskudspris pr. lægemiddelenhed (enhedstilskudspris). For  

 lægemidler omfattet af stk. 5 beregnes enhedstilskudsprisen ud fra den  

 laveste tilskudspris efter reglerne i stk. 6-7 og 9 uanset  

 pakningsstørrelse.
For øvrige lægemidler beregnes  

 enhedstilskudsprisen efter reglerne i stk. 2-4. Hvis udgiften til et  

 lægemiddel er lavere end enhedstilskudsprisen, beregnes tilskuddet til  

 dette lægemiddel af udgiften til lægemidlet.  

 Lægemiddelstyrelsen kan fastsætte nærmere regler om ydelse  

 af tilskud til dosisdispenserede lægemidler, herunder om beregning af  

 enhedstilskudsprisen.
 Stk. 11. Lægemiddelstyrelsen kan i ganske særlige  

 tilfælde bestemme, at tilskuddet til et lægemiddel, der er  

 ordineret til en bestemt patient, skal beregnes på grundlag af den af  

 Lægemiddelstyrelsen udmeldte forbrugerpris til lægemidlet, selv  

 om denne pris overstiger tilskudsprisen (forhøjet tilskud).  

 Lægemiddelstyrelsens afgørelse træffes senest 14 dage  

 efter, at ansøgning om forhøjet tilskud er modtaget fra den  

 ordinerende læge.
§ 7 e.
For lægemidler, som anvendes på samme  

 indikationer, og som har en behandlingsmæssigt set sammenlignelig  

 virkning, kan Lægemiddelstyrelsen fastsætte tilskuddet efter  

 § 7 b til et fast beløb svarende til henholdsvis 50 pct., 75 pct.  

 eller 85 pct. af et gennemsnit af udgiften til de to billigste  

 lægemidler (referenceprisen). Tilskud efter § 7 c, stk. 1,  

 beregnes ligeledes af referenceprisen.
Hvis udgiften til et lægemiddel  

 er lavere end gennemsnittet af udgiften til de to billigste lægemidler,  

 beregnes tilskuddet til dette lægemiddel af udgiften til  

 lægemidlet.
§ 7 e.
Indehaveren af en markedsføringstilladelse til  

 et lægemiddel kan undtagelsesvis ansøge  

 Lægemiddelstyrelsen om at få ændret tilskudsprisen, hvis  

 særlige grunde taler derfor.
Ansøgningen skal angive de  

 særlige grunde, hvorpå den indgives.
 Stk. 2. Lægemiddelstyrelsen kan i ganske særlige  

 tilfælde bestemme, at tilskuddet til et lægemiddel, der er  

 ordineret til en bestemt patient, skal beregnes af udgiften til  

 lægemidlet, selv om tilskuddet derved overstiger referenceprisen.  

 Lægemiddelstyrelsens afgørelse træffes senest 14 dage  

 efter, at ansøgning om forhøjet tilskud er modtaget fra den  

 ordinerende læge.
Stk. 2. Lægemiddelstyrelsen behandler en  

 ansøgning efter stk. 1 inden 30 dage efter indgivelse af  

 ansøgningen.
Lægemiddelstyrelsen kan kræve, at  

 ansøgeren supplerer ansøgningen med yderligere oplysninger.
I  

 sådanne tilfælde suspenderes fristen i 1. pkt., indtil de  

 krævede oplysninger er modtaget.
Stk. 3. Lægemiddelstyrelsens afgørelse efter  

 stk. 1 kan indbringes for sundhedsministeren.
Klagen har ikke  

 opsættende virkning.
 Stk. 4. Lægemiddelstyrelsen kan, hvis  

 forudsætningerne for fastsættelsen af en tilskudspris  

 væsentligt har ændret sig, fastsætte en ny tilskudspris  

 uden ansøgning fra en indehaver af en markedsføringstilladelse  

 til et lægemiddel.
§ 7 f.
Medicintilskudsnævnet, der består af  

 højst 7 medlemmer, rådgiver Lægemiddelstyrelsen i sager om  

 de i §§ 7 og 7 c nævnte forhold.
Et medlem beskikkes af  

 sundhedsministeren efter indstilling fra Sygesikringens Forhandlingsudvalg.  

 De øvrige medlemmer, hvoraf 2 skal være alment praktiserende  

 læger, beskikkes af sundhedsministeren efter indstilling fra  

 Lægemiddelstyrelsen.
Beskikkelsen gælder for 4 år ad  

 gangen.
Ministeren udpeger en formand blandt nævnets medlemmer.
§ 7 f.
Den virksomhed, der markedsfører et  

 lægemiddel, skal i forbindelse med ansøgning om generelt tilskud  

 til lægemidlet underrette Lægemiddelstyrelsen om den pris,  

 hvortil lægemidlet bliver solgt af virksomheden eller en virksomhed i  

 samme koncern til apotekerne i de øvrige lande, som har ratificeret  

 eller tiltrådt aftalen om Det Europæiske Økonomiske  

 Samarbejdsområde, bortset fra Grækenland, Luxembourg, Portugal og  

 Spanien (lægemidlets europæiske pris).
Stk. 2. Sundhedsministeren kan fastsætte en  

 forretningsorden for Medicintilskudsnævnet.
Medlemmerne af  

 Medicintilskudsnævnet må ikke være økonomisk  

 interesserede i nogen virksomhed, som fremstiller, importerer eller  

 forhandler lægemidler.
 Stk. 2. Den virksomhed, der markedsfører et generelt  

 tilskudsberettiget lægemiddel, skal hver sjette måned underrette  

 Lægemiddelstyrelsen om den pris, hvortil lægemidlet den sidste  

 hverdag i den forløbne seksmånedersperiode blev solgt af  

 virksomheden eller en virksomhed i samme koncern til apotekerne i de i  

 stk. 1 nævnte lande.
 Stk. 3. Ved omregning af udenlandske priser til danske kroner  

 skal Danmarks Nationalbanks officielle notering den pågældende  

 dag anvendes.
 Stk. 4. Lægemiddelstyrelsen fastsætter regler om  

 virksomheders indberetning efter stk. 1 og 2, herunder om at  

 indberetning skal ske elektronisk.
§ 7 g.
Den virksomhed, der markedsfører et  

 lægemiddel, skal i forbindelse med ansøgning om generelt tilskud  

 til lægemidlet underrette Lægemiddelstyrelsen om den pris,  

 hvortil lægemidlet bliver solgt af virksomheden eller en virksomhed i  

 samme koncern til apotekerne i de øvrige lande, som har ratificeret  

 eller tiltrådt aftalen om Det Europæiske Økonomiske  

 Samarbejdsområde, bortset fra Island, Liechtenstein og Luxembourg.
 Stk. 2. Den virksomhed, der markedsfører et generelt  

 tilskudsberettiget lægemiddel, skal hver sjette måned underrette  

 Lægemiddelstyrelsen om den pris, hvortil lægemidlet den sidste  

 hverdag i den forløbne seksmånedersperiode blev solgt af  

 virksomheden eller en virksomhed i samme koncern til apotekerne i de i  

 stk. 1 nævnte lande.
 Stk. 3. Ved omregning af udenlandske priser til danske kroner  

 skal Danmarks Nationalbanks officielle notering den pågældende  

 dag anvendes.
 Stk. 4. Lægemiddelstyrelsen fastsætter regler om  

 virksomheders indberetning efter stk. 1 og 2, herunder om at  

 indberetning skal ske elektronisk.
§ 7 h.
Lægemiddelstyrelsen fører et elektronisk  

 register over de oplysninger, der er nødvendige for beregning af  

 tilskud efter §§ 7-7 e samt § 7 g.
§ 7 g.
Lægemiddelstyrelsen fører et elektronisk  

 register over de oplysninger, der er nødvendige for beregning af  

 tilskud efter §§ 7-7 f.
Herudover kan registeret indeholde oplysninger  

 om enkelttilskud og forhøjet tilskud.
 Stk. 2. Registeret kan ud over de i stk. 1 nævnte  

 oplysninger indeholde oplysninger, der er nødvendige for  

 administrationen af en særlig myndigheds- eller apoteksadministreret  

 betalingsordning for lægemiddelkøb, samt oplysninger der  

 benyttes af apotekerne ved administrationen af tilskud til lægemidler  

 efter den sociale lovgivning.
Stk. 2. Sundhedsministeren fastsætter nærmere  

 regler om driften af det register, der er nævnt i stk. 1, og  

 fastsætter herunder nærmere regler om, Stk. 3. Sundhedsministeren fastsætter nærmere  

 regler om driften af registeret, herunder om, 1)	hvilke oplysninger der må registreres i registeret, 1)	hvilke oplysninger der må registreres i registeret, 2)	pligt til sletning af registrerede oplysninger, 2)	indberetning af oplysninger om tilskud til medicin efter den sociale  

 lovgivning, 3)	apotekeres, lægers og andres adgang til oplysningerne i  

 registeret, 3)	pligt til sletning af registrerede oplysninger, 4)	apotekeres pligt til at etablere forbindelse til registeret og til  

 at benytte registerets oplysninger ved beregning af sygesikringstilskud  

 og 4)	apotekeres, lægers og andres adgang til oplysningerne i  

 registeret, 5)	apotekeres pligt til elektronisk at indberette oplysninger til  

 registeret.
5)	apotekeres pligt til at etablere forbindelse til registeret og til  

 at benytte registerets oplysninger ved beregning af sygesikringstilskud  

 og 6)	apotekeres pligt til elektronisk at indberette oplysninger til  

 registeret.
§ 7 h.
Medicintilskudsnævnet, der består af  

 højst 7 medlemmer, rådgiver Lægemiddelstyrelsen i sager om  

 de i §§ 7 og 7 c nævnte forhold.
Et medlem beskikkes af  

 sundhedsministeren efter indstilling fra Sygesikringens Forhandlingsudvalg.  

 De øvrige medlemmer, hvoraf 2 skal være alment praktiserende  

 læger, beskikkes af sundhedsministeren efter indstilling fra  

 Lægemiddelstyrelsen.
Beskikkelsen gælder for 4 år ad  

 gangen.
Ministeren udpeger en formand blandt nævnets medlemmer.
Stk. 2. Sundhedsministeren kan fastsætte en  

 forretningsorden for Medicintilskudsnævnet.
Medlemmerne af  

 Medicintilskudsnævnet må ikke være økonomisk  

 interesserede i nogen virksomhed, som fremstiller, importerer eller  

 forhandler lægemidler.« § 7 i. (Ophævet) § 7 j.
Lægemiddelstyrelsen kan i tiden indtil den 25.  

 juni 2001 ikke underrette apotekerne om forbrugerpriser på  

 lægemidler, der har tilskud efter § 7, stk. 1-2, beregnet  

 på baggrund af anmeldte apoteksindkøbspriser (AIP), der  

 overstiger de pr. 17. november 2000 anmeldte apoteksindkøbspriser, jf.  

 dog stk. 3.
 2. § 7 j ophæves.
 Stk. 2. For tilskudsberettigede lægemidler, hvor der  

 ikke den 17. november 2000 er anmeldt en apoteksindkøbspris, kan  

 Lægemiddelstyrelsen i tiden indtil den 25. juni 2001 ikke underrette  

 apotekerne om forbrugerpriser, der er beregnet på grundlag af anmeldte  

 apoteksindkøbspriser, der overstiger den apoteksindkøbspris,  

 der er anmeldt første gang efter 17. november 2000, jf. dog  

 stk. 3.
 Stk. 3. De i stk. 1 og 2 omhandlede forbrugerpriser kan  

 ikke beregnes på grundlag af apoteksindkøbspriser, der  

 overstiger gennemsnittet af de efter § 7 g, stk. 1-2, indberettede  

 europæiske priser.
 Stk. 4. Den apoteksindkøbspris, der danner grundlag for  

 forbrugerprisen efter stk. 1-3, udgør indkøbsprisen for  

 apoteket.
Stk. 5. Indehaveren af en markedsføringstilladelse til  

 et lægemiddel kan undtagelsesvis ansøge  

 Lægemiddelstyrelsen om at få ændret den  

 apoteksindkøbspris, der danner grundlag for Lægemiddelstyrelsens  

 beregning af forbrugerpriser, jf. stk. 1-3, hvis særlige grunde  

 taler derfor.
Ansøgningen skal angive de særlige grunde,  

 hvorpå den indgives.
Stk. 6. Lægemiddelstyrelsen behandler en  

 ansøgning efter stk. 5 inden 30 dage efter indgivelse af  

 ansøgningen.
Lægemiddelstyrelsen kan kræve, at  

 ansøgeren supplerer ansøgningen med yderligere oplysninger.
I  

 så tilfælde suspenderes fristen i 1. pkt., indtil de  

 krævede oplysninger er modtaget.
Stk. 7. Lægemiddelstyrelsens afgørelse efter  

 stk. 5 kan indbringes for sundhedsministeren.
Klagen har ikke  

 opsættende virkning.
 3. § 30 a affattes således:
§ 30 a.
Medmindre højere straf er forskyldt efter anden  

 lovgivning, straffes med bøde den, der »§ 30 a.
Medmindre højere straf er forskyldt efter  

 anden lovgivning, straffes med bøde den, der 1)	undlader at give oplysninger efter § 7 g eller 1)	undlader at give oplysninger efter § 7 f eller 2)	afgiver vildledende eller urigtige oplysninger efter § 7  

 g.
 2)	afgiver vildledende eller urigtige oplysninger efter § 7  

 f.
 Stk. 2. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
