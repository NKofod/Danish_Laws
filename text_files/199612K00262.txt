Nr LSF 262 Forslag til Lov om graveadgang og ekspropriation m.v. til  

 telekommunikationsformål Fremsat af forskningsministeren (Jytte Hilden) den 7. maj 1997 Vedtaget ved tredjebehandling den 29. maj 1997 Lov nr. 393 af 10/06/1997 § 1. Når almenvellet kræver det, kan Telestyrelsen tillade, at der  

 iværksættes ekspropriation efter reglerne i lov om fremgangsmåden ved  

 ekspropriation vedrørende fast ejendom med henblik på nedgravning af  

 telekabler og opsætning af tilhørende forstærker- og fordelerskabe, der  

 indgår i offentlige telekommunikationsnet.
 Stk. 2. Ekspropriation i medfør af stk. 1 kan ske til nyanlæg,  

 udvidelse og ændring af nedgravede telekabler og tilhørende forstærker- og  

 fordelerskabe.
 Stk. 3. Anmodning om iværksættelse af ekspropriation efter stk. 1  

 indgives til Telestyrelsen og kan fremsættes af udbydere af offentlige  

 telenet.
Stk. 4. Telestyrelsen skal ved afgørelser efter stk. 1 blandt  

 andet sikre, at 1) ekspropriation alene finder sted i tilfælde, hvor der ikke er andre  

 muligheder for etablering af de i stk. 1 nævnte kabler, som det er rimeligt  

 at henvise til, og 2) ekspropriation alene finder sted i tilfælde, hvor de i stk. 1 nævnte  

 kabler er af væsentlig betydning for udbudet af offentlige telenet eller  

 teletjenester.
 Stk. 5. Erstatningsforpligtelsen i anledning af ekspropriationen  

 og pligten til at afholde udgifterne ved ekspropriationssagens behandling  

 påhviler den, der har fremsat anmodning om ekspropriation.
Stk. 6. Ekspropriationskommissionen kan i forbindelse med  

 tilladelse til ekspropriation fastsætte vilkår om, at nedgravede telekabler  

 med tilhørende forstærker- og fordelerskabe skal fjernes, omlægges eller  

 sikres på begæring af vedkommende arealejer, såfremt det godtgøres, at  

 fjernelsen, omlægningen eller sikringen er nødvendig for iværksættelsen af  

 bygnings- eller jordarbejder eller for den brug, arealejeren agter at gøre af  

 grunden.
Såfremt den pågældende arealejer og udbyder af offentlige telenet er  

 uenige om, hvorvidt fjernelse, omlægning eller sikring af nedgravede  

 telekabler er påkrævet, træffer ekspropriationskommissionen efter begæring  

 afgørelse herom.
 Stk. 7. Ved fremføring af telekabler under eller langs med vej-  

 eller jernbanearealer skal vedkommende vej- eller jernbanemyndighed eller  

 vej- eller jernbanebestyrelse underrettes af den pågældende udbyder af  

 offentlige telenet senest 4 uger inden arbejdets begyndelse.
§ 2. Udbydere af offentlige telenet kan med vedkommende  

 rettighedshaver indgå aftale om at erhverve rettighed over arealet med  

 henblik på nedgravning af telekabler og opsætning af tilhørende forstærker-  

 og fordelerskabe.
Ved enighed med pågældende rettighedshaver om  

 rettighedserhvervelsen afgøres erstatningsspørgsmål i mangel af enighed herom  

 af en voldgiftsret, hvor hver af parterne vælger en voldgiftsmand.
Hvis der  

 ikke kan opnås enighed mellem voldgiftsmændene, træffes afgørelsen ved  

 kendelse afsagt af en opmand udpeget af præsidenten for vedkommende landsret.
Stk. 2. Erstatningsfastsættelsen kan af hver af parterne ved  

 begæring fremsat over for opmanden inden 4 uger fra kendelsen indbringes for  

 vedkommende taksationskommission efter reglerne i § 19 i lov om  

 fremgangsmåden ved ekspropriation vedrørende fast ejendom.
I øvrigt finder  

 reglerne i § 26 i den nævnte lov tilsvarende anvendelse.
 Stk. 3. Forskningsministeren kan fastsætte regler om, at den  

 ansøgende part skal stille sikkerhed til dækning af et eventuelt højere  

 erstatningsbeløb fastsat ved dom.
 § 3. Telestyrelsen kan fastsætte regler om, i hvilken dybde  

 telekabler skal nedgraves.
 § 4. Beskadiges et af udbydere af offentlige telenet ejet  

 telekabel, erstatter skadevolder udbyderens udgifter til udbedring af skaden  

 i overensstemmelse med dansk rets almindelige erstatningsregler.
 Stk. 2. Er skadevolder en privat arealejer, og sker skaden på  

 dennes arealer, begrænses erstatningskrav efter stk. 1. Telestyrelsen  

 fastsætter nærmere regler om, hvilket beløb der maksimalt kan ydes i  

 erstatning.
 Stk. 3. Stk. 2 gælder ikke, hvor en beskadigelse af et telekabel  

 må antages at være forvoldt med forsæt eller grov uagtsomhed.
 Stk. 4. Har skadevolderen en forsikring, der dækker skaden helt  

 eller delvis, gælder den i stk. 2 angivne begrænsning af erstatningskravet  

 kun, for så vidt angår den del af kravet, som ikke dækkes af forsikringen.
§ 5. Inden påbegyndelsen af bygnings- eller jordarbejder eller  

 iværksættelse af nogen anden foranstaltning, hvorved et telekabel nedgravet  

 på arealet kan udsættes for forstyrrelse eller beskadigelse, skal bygnings-  

 eller jordarbejdet anmeldes til den pågældende ejer af telekablet.
Anmeldelse  

 skal ske inden 8 dage før påbegyndelsen af bygnings- eller jordarbejder  

 eller, for så vidt en pludselig indtrådt begivenhed har nødvendiggjort  

 arbejdets uopholdelige udførelse, snarest muligt og senest samtidig med dets  

 påbegyndelse.
 § 6. Telekabler med tilhørende forstærker- og fordelerskabe skal  

 tinglyses med tilhørende tinglysningsrids på de berørte ejendomme.
 § 7. Udbydere af offentlige telenet skal have adgang til mod  

 godtgørelsen af den derved forårsagede ulempe og skade at færdes på  

 offentlige og private arealer, i det omfang nedlægning af telekabler eller  

 reparationerne heraf m.v. nødvendiggør dette.
 § 8. Forskningsministeren kan ikke, ud over hvad der følger af  

 bestemmelserne i lov om Telestyrelsen, give Telestyrelsen tjenestebefaling om  

 styrelsens varetagelse af myndighedsopgaver vedrørende konkrete sager, om  

 behandling og afgørelse af enkeltsager, om Telestyrelsens udstedelse af  

 administrative forskrifter på områder, hvor styrelsen er bemyndiget hertil,  

 eller om Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i medfør  

 heraf.
 Stk. 2. Forskningsministeren kan ikke dispensere fra  

 administrative forskrifter udstedt af ministeren i medfør af denne lov.
 § 9. Telestyrelsens afgørelse efter § 1, stk. 1, kan indbringes  

 for det i medfør af lov om konkurrenceforhold og samtrafik i telesektoren  

 nedsatte Teleklagenævn.
 § 10. Loven træder i kraft den 1. juli 1997.
 Stk. 2. Samtidig ophæves § 1, stk. 1, litra d, i lov nr. 96  

 af 31. marts 1965 om ekspropriationer under ministeriet for offentlige  

 arbejder og kapitel II i lov nr. 84 af 11. maj 1897 om Telegrafer og  

 Telefoner, som senest ændret ved § 8 i lov nr. 213 af 4. juni 1965.
 § 11. Loven gælder ikke for Færøerne og Grønland.
Oprindeligt fremsat forslag § 1. Når almenvellet kræver det, kan Telestyrelsen tillade, at der iværksættes ekspropriation efter reglerne i lov om fremgangsmåden ved ekspropriation vedrørende fast ejendom med henblik på nedgravning af telekabler og opsætning af tilhørende forstærker- og fordelerskabe, der indgår i offentlige telekommunikationsnet.
 Stk. 2. Ekspropriation i medfør af stk. 1 kan ske til nyanlæg,  

 udvidelse og ændring af nedgravede telekabler og tilhørende forstærker- og  

 fordelerskabe.
 Stk. 3. Anmodning om iværksættelse af ekspropriation efter stk. 1  

 indgives til Telestyrelsen og kan fremsættes af udbrydere af offentlige  

 telenet.
Stk. 4. Telestyrelsen skal ved afgørelser efter stk. 1 blandt  

 andet sikre, at 1) ekspropriation alene finder sted i tilfælde, hvor der ikke er andre  

 muligheder for etablering af de i stk. 1 nævnte kabler, som det er rimeligt  

 at henvise til, og 2) ekspropriation alene finder sted i tilfælde, hvor de i stk. 1 nævnte  

 kabler er af væsentlig betydning for udbudet af offentlige telenet eller  

 teletjenester.
 Stk. 5. Erstatningsforpligtelsen i anledning af ekspropriationen  

 og pligten til at afholde udgifterne ved ekspropriationssagens behandling  

 påhviler den, der har fremsat anmodning om ekspropriation.
Stk. 6. Ekspropriationskommissionen kan i forbindelse med  

 tilladelse til ekspropriation fastsætte vilkår om, at nedgravede telekabler  

 med tilhørende forstærker- og fordelerskabe skal fjernes, omlægges eller  

 sikres på begæring af vedkommende arealejer, såfremt det godtgøres, at  

 fjernelsen, omlægningen eller sikringen er nødvendig for iværksættelsen af  

 bygnings- eller jordarbejder eller for den brug, arealejeren agter at gøre af  

 grunden.
Såfremt den pågældende arealejer og udbyder af offentlige telenet er  

 uenige om, hvorvidt fjernelse, omlægning eller sikring af nedgravede  

 telekabler er påkrævet, træffer ekspropriationskommissionen efter begæring  

 afgørelse herom.
 Stk. 7. Ved fremføring af telekabler under eller langs med vej-  

 eller jernbanearealer, skal vedkommende vej- eller jernbanemyndighed eller  

 vej- eller jernbanebestyrelse underrettes af den pågældende udbyder af  

 offentlige telenet senest 4 uger inden arbejdets begyndelse.
§ 2. Udbydere af offentlige telenet kan med vedkommende  

 rettighedshaver indgå aftale om at erhverve rettighed over arealet med  

 henblik på nedgravning af telekabler og opsætning af tilhørende forstærker-  

 og fordelerskabe.
Ved enighed med pågældende rettighedshaver om  

 rettighedserhvervelsen afgøres erstatningsspørgsmål i mangel af enighed herom  

 af en voldgiftsret, hvor hver af parterne vælger en voldgiftsmand.
Hvis der  

 ikke kan opnås enighed mellem voldgiftsmændene, træffes afgørelsen ved  

 kendelse afsagt af en opmand udpeget af præsidenten for vedkommende landsret.
Stk. 2. Erstatningsfastsættelsen kan af hver af parterne ved  

 begæring fremsat over for opmanden inden 4 uger fra kendelsen indbringes for  

 vedkommende taksationskommission efter reglerne i § 19 i lov om  

 fremgangsmåden ved ekspropriation vedrørende fast ejendom.
I øvrigt finder  

 reglerne i § 26 i den nævnte lov tilsvarende anvendelse.
 Stk. 3. Forskningsministeren kan fastsætte regler om, at den  

 ansøgende part skal stille sikkerhed til dækning af et eventuelt højere  

 erstatningsbeløb fastsat ved dom.
 § 3. Telestyrelsen kan fastsætte regler om, i hvilken dybde  

 telekabler skal nedgraves.
 § 4. Beskadiges et af udbydere af offentlige telenet ejet  

 telekabel, erstatter skadevolder udbyderens udgifter til udbedring af skaden  

 i overensstemmelse med dansk rets almindelige erstatningsregler.
 Stk. 2. Er skadevolder en privat arealejer, og sker skaden på  

 dennes arealer, begrænses erstatningskrav efter stk. 1. Telestyrelsen  

 fastsættter nærmere regler om, hvilket beløb der maksimalt kan ydes i  

 erstatning.
 Stk. 3. Stk. 2 gælder ikke, hvor en beskadigelse af et telekabel  

 må antages at være forvoldt med forsæt eller grov uagtsomhed.
 Stk. 4. Har skadevolderen en forsikring, der dækker skaden helt  

 eller delvis, gælder den i stk. 2 angivne begrænsning af erstatningskravet  

 kun, for så vidt angår den del af kravet, som ikke dækkes af forsikringen.
§ 5. Arealejeren skal inden påbegyndelsen af bygnings- eller  

 jordarbejder eller iværksættelse af nogen anden foranstaltning, hvorved et  

 telekabel kan udsættes for forstyrrelse eller beskadigelse, anmelde dette til  

 den pågældende ejer af telekablet nedlagt på arealet.
Anmeldelse skal ske  

 inden 8 dage før påbegyndelsen af bygnings- eller jordarbejder eller, for så  

 vidt en pludselig indtrådt begivenhed har nødvendiggjort arbejdets  

 uopholdelige udførelse, snarest muligt, og senest samtidig med dets  

 påbegyndelse.
 § 6. Telekabler med tilhørende forstærker- og fordelerskabe skal  

 tinglyses med tilhørende tinglysningsrids på de berørte ejendomme.
 § 7. Forskningsministeren kan ikke, ud over hvad der følger af  

 bestemmelserne i lov om Telestyrelsen, give Telestyrelsen tjenestebefalinger  

 om styrelsens varetagelse af myndighedsopgaver vedrørende konkrete sager, om  

 behandling og afgørelse af enkeltsager, om Telestyrelsens udstedelse af  

 administrative forskrifter på områder, hvor styrelsen er bemyndiget hertil,  

 eller om Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i medfør  

 heraf.
 Stk. 2. Forskningsministeren kan ikke dispensere fra  

 administrative forskrifter udstedt af ministeren i medfør af denne lov.
 § 8. Telestyrelsens afgørelse efter § 1, stk. 1, kan indbringes  

 for det i medfør af lov om konkurrenceforhold og samtrafik i telesektoren  

 nedsatte Teleklagenævn.
 § 9. Loven træder i kraft den 1. juli 1997.
 Stk. 2. Samtidig ophæves § 1, stk. 1, litra d, i lov nr. 96 af 31.  

 marts 1965 om ekspropriationer under ministeriet for offentlige arbejder, og  

 kapitel II i lov nr. 84 af 11. maj 1897 om Telegrafer og Telefoner.
 § 10. Loven gælder ikke for Færøerne og Grønland.
Bemærkninger til lovforslaget Generelle bemærkninger Den 6. december 1995 indgik Socialdemokratiet, Det Radikale Venstre,  

 Centrum-Demokraterne, Venstre, Det Konservative Folkeparti og Socialistisk  

 Folkeparti en principaftale om totalliberaliseringen af telesektoren i  

 Danmark.
Aftalen udgør tillæg nr. 4 til den politiske aftale af 22. juni 1990  

 om den danske telesektor.
Aftalen forudsætter, at gennemførelsen sker i to tempi, trin 2a og trin  

 2b.
Første del af udmøntningen af principaftalen blev gennemført i foråret  

 1996. Dette lovforslag udgør en del af udmøntningen af den resterende del af  

 principaftalen, der blandt forligsparterne er aftalt gennemført med sigte på  

 ikrafttræden pr. 1. juli 1997.
 Principaftalen indeholder følgende sigtelinier for lovgivning om  

 graveadgang m.v.:
»Det skal sikres, at alle infrastruktur-selskaber får lige muligheder  

 med hensyn til nedgravning af kabler, opstilling af master m.v.
Den  

 pågældende regulering vil blive udformet, så fælles udnyttelse af såvel  

 eksisterende som ny-etablerede ressourcer (nedgravede kabelveje, allerede  

 opstillede master m.v.) fremmes mest muligt, og således at gennemtvingelse af  

 adgang til andres ejendom i alle tilfælde kræver en forudgående afgørelse,  

 truffet af en offentlig myndighed.
 Adgangen til at anvende ekspropriation i forbindelse med etablering af  

 telekommunikationsanlæg undergives en særlig regulering, der indebærer, at  

 ekspropriationsinstrumentet henlægges til Telestyrelsen, således at styrelsen  

 i hvert enkelt tilfælde, forud for evt. iværksættelse af ekspropriation via  

 de relevante myndigheder m.v., ud fra en generel telepolitisk vinkel  

 vurderer, om anvendelse af ekspropriationsinstrumentet i det konkrete  

 tilfælde er berettiget.
Vurderingen af om ekspropriation kan accepteres, skal ske på grundlag af  

 forud fastlagte kriterier.
Heri vil blandt andet indgå, om der findes andre  

 tekniske muligheder, der kan løse det pågældende telekommunikationsbehov.
 Samtidig gennemføres, i forlængelse af Trin 1, nærmere regler om nye  

 infrastruktur-selskabers adgang til at nedgrave kabler eller opstille  

 sendemaster på offentlige forsyningsvirksomheders arealer, i forbindelse med  

 overordnede vejsystemer m.v. samt om fælles udnyttelse også af disse  

 faciliteter.
Endelig gennemføres der regulering, der sigter på at sikre brugerne reel  

 adgang til at vælge mellem konkurrerende teleselskaber ved at sikre disse  

 adgang til bygninger, etage-byggerier m.v.« A.
Gældende lovgivning Lov nr. 96 af 31. marts 1965 om ekspropriationer under ministeriet for  

 offentlige arbejder giver ministeren for offentlige arbejder (nu  

 trafikministeren) adgang til at iværksætte eller for så vidt angår  

 ikke-statslige anlæg tillade, at der iværksættes ekspropriation efter  

 reglerne i ekspropriationsprocesloven, bl.a. med sigte på etablering, ændring  

 og udbygning af telekommunikationsanlæg, der udføres af staten eller et  

 koncessioneret selskab.
Det følger endvidere af § 2, i lov om visse forhold på  

 telekommunikationsområdet, jf. lovbekendtgørelse nr. 501 af 22. juni 1995,  

 som senest ændret ved lov nr. 469 af 12. juni 1996, at forskningsministeren  

 meddeler koncession på anlæg og drift af de i loven angivne  

 telekommunikationstjenester.
Der blev på baggrund heraf ved bekendtgørelse  

 nr. 167 af 10. marts 1994 meddelt Tele Danmark koncession på udbud af en  

 række nærmere angivne offentlige telenet og teletjenester.
Tele Danmark har hidtil, på grundlag af den således tildelte koncession og  

 deraf følgende eneret, haft adgang til at anmode om iværksættelse af  

 ekspropriation med sigte på etablering af telekommunikationsanlæg, udvidelse  

 eller ændring heraf m.v.
Den pågældende ekspropriationsadgang omfatter, jf.  

 hidtidig praksis, bl.a. ekspropriation med henblik på nedlægning af kabler,  

 etablering af fordelerskabe, mindre centralbygninger m.v.
 I følge § 2, stk. 3, i lov om visse forhold på telekommunikationsområdet,  

 kan forskningsministeren imidlertid efterfølgende træffe beslutning om  

 liberalisering af de telekommunikationsnet og -tjenester, der som  

 udgangspunkt er omfattet af koncessionen, og som selskabet derfor har eneret  

 på at udbyde.
Denne hjemmel er udnyttet til at gennemføre en totalliberalisering af  

 telesektoren i Danmark, jf. § 1, stk. 4, i bekendtgørelse nr. 712 af 25. juli  

 1996 om udbud af telenet og teletjenester.
I dag er det eneste område, hvor  

 Tele Danmarks eneret fortsat er opretholdt, således teletrafik til og fra  

 Færøerne og Grønland, hvor der for en kort periode er gennemført en  

 fastfrysning af den hidtidige regulering.
 Tele Danmark har desuden, i medfør af lov nr. 84 af 11. maj 1897 om  

 telegrafer og telefoner (herefter 1897-loven) og henvisningen hertil i § 2,  

 stk. 2, i lov om visse forhold på telekommunikationsområdet, haft adgang til  

 på det af koncessionen omfattede område, på grundlag af generelt fastsatte  

 ekspropriations lignende rettigheder, at nedgrave kabler på arealer, hvor  

 dette kunne ske uden at hindre den brug, som ejeren i øvrigt gjorde af det  

 pågældende areal.
 Det fremgår således af § 9 i 1897-loven, at statens eller  

 koncessionshavers telefonledninger med tilbehør kan anbringes på, over eller  

 under fremmed grund og ejendom, såfremt der er behov herfor.
Gennemtvingelse af adgang som nævnt, såfremt grundejerens samtykke ikke  

 kan opnås, kan ske via en afgørelse truffet af uvildige, dertil af retten  

 udmeldte sagkyndige, der vurderer, om den pågældende anbringelse af kabler er  

 nødvendig for koncessionshaverens telekommunikationsanlæg.
Der er praksis for  

 udmelding af 3 skønsmænd, heraf 2 telesagkyndige og 1 landbrugs- eller  

 bygningssagkyndig.
 Af lovens § 14 fremgår endvidere, at der skal betales fuld erstatning for  

 afståelse af ejendom og for den skade og ulempe, som anbringelsen af  

 telegraf- og telefonledninger medfører.
 Endvidere fremgår det af lovens § 11, at ejendommens ejer må tåle, at  

 ejendommen i forbindelse med anbringelse af telegraf- og telefonledninger og  

 vedligeholdelse heraf midlertidigt ikke kan benyttes på sædvanlig måde.
 Såfremt ejeren efterfølgende ønsker at anvende det pågældende areal på en  

 måde, der nødvendiggør at kablet fjernes midlertidigt eller permanent, er  

 teleselskabet imidlertid forpligtet til at fjerne dette, jf. lovens § 12.
 Også denne adgang til placering af kabler knytter sig imidlertid til det  

 koncessionerede område, dvs. til de af selskabets aktiviteter, der udøves på  

 grundlag af koncessionen, og kan derfor ikke påberåbes af Tele Danmark i dag.
 Der er således på nuværende tidspunkt ikke hjemmel til, at Tele Danmark  

 kan igangsætte en ekspropriationsproces i medfør af 1965-loven eller nedlægge  

 kabler i medfør af 1897-loven.
 De to mobilselskaber Tele Danmark Mobil og Sonofon har frem til 1.7.1996  

 haft adgang til at anmode om ekspropriation m.h.p. etablering af radiobaseret  

 teleinfrastruktur.
 Ingen andre teleselskaber har indtil nu haft adgang til at anmode om  

 ekspropriation m.h.p. anlæg af kabelbaseret teleinfrastruktur.
 Det har imidlertid på intet tidspunkt været hensigten generelt at fjerne  

 adgangen til, i begrænset omfang og hvor dette er klart nødvendigt med  

 henblik på at få etableret den nødvendige teleinfrastruktur, at anmode om  

 iværksættelse af ekspropriation til telekommunikationsformål.
 Det er således aftalt, jf. også de ovenfor nævnte afsnit i den politiske  

 principaftale, at ekspropriationsbestemmelser skal indgå som en del af den  

 supplerende lovpakke, der er aftalt gennemført i indeværende  

 Folketingssamling.
B.
Lovforslagets indhold Nærværende lovforslag om graveadgang og ekspropriation i forbindelse med  

 etablering af kabelbaseret teleinfrastruktur er en del af en samlet lovpakke,  

 hvis sigte er at fremme reel konkurrence i telesektoren.
Det er hensigten, at  

 lovforslaget skal sikre, at såvel nye som eksisterende udbydere af offentlige  

 telenet får visse begrænsede rettigheder med hensyn til anvendelse af  

 ekspropriations-instrumentet med henblik på nedgravning af telekabler og  

 etablering af tilhørende forstærker- og fordelerskabe m.v.
Lovforslaget giver således alle udbydere af offentlige telenet, dvs.  

 telenet, der anvendes som grundlag for udbud af offentligt tilgængelige  

 teleydelser, adgang til at anmode Telestyrelsen om, at der iværksættes  

 ekspropriation efter ekspropriationsprocesloven med sigte på at sikre adgang  

 til nedgravning af telekabler og opstilling af tilhørende forstærker-  

 ogfordelerskabe m.v.
Telestyrelsen foretager herefter den indledende  

 vurdering af, om det er berettiget at bringe ekspropriationsinstrumentet i  

 anvendelse, jf. de i lovforslaget angivne kriterier herfor.
Såfremt  

 Telestyrelsen finder, at anmodning om ekspropriation skal fremmes overfor  

 Trafikministeriet, fremsendes sagen, og ekspropriationskommissionen træffer  

 afgørelse om ekspropriationens gennemførelse - ud fra hensynet til  

 almenvellet - og fastsætter erstatningen herfor.
Gennemførelse af  

 ekspropriation sker således efter ekspropriationsproceslovens bestemmelser.
Med hensyn til de situationer, hvor der er enighed med rettighedshaverne  

 om selve adgangen til at nedgrave kabler, og alene er tvist om udmålingen af  

 erstatning herfor, foreslås der endvidere gennemført en forenklet procedure  

 for erstatningsfastlæggelse via voldgift, parallelt til de tilsvarende  

 bestemmelser herom på stærkstrømsområdet.
Den pågældende procedure svarer på  

 visse punkter, men ikke fuldt ud, til den tidligere adgang til at nedgrave  

 kabler på grundlag af 1897-loven, jf. ovenfor.
Bestemmelsen finder dog som  

 nævnt alene anvendelse i tilfælde, hvor der er enighed om selve  

 adgangsspørgsmålet.
Det er et åbent spørgsmål i hvilket omfang nye udbydere af offentlige  

 telenet vil ønske at anlægge egen kabelbaseret teleinfrastruktur, eller om de  

 primært vil benytte sig af eksisterende alternative net, ejet af f.eks.
DSB,  

 Banestyrelsen, elselskaberne, uafhængige fællesantenneanlæg m.v., af  

 radiobaseret infrastruktur, eller evt. leje infrastruktur af Tele Danmark.
Lovforslaget giver imidlertid de pågældende samme muligheder for at  

 nedgrave telekabler som f.eks.
Tele Danmark.
Muligheden herfor vil under alle  

 omstændigheder medvirke til at styrke de pågældendes forhandlingsposition i  

 forbindelse med forhandlinger om at benytte andre selskabers allerede  

 eksisterende infrastruktur som grundlag for udbud af teleydelser.
 De i lovforslaget foreslåede rammer skal samtidig sikre, at  

 ekspropriationsinstrumentet kun anvendes i stærkt begrænset omfang, hvor der  

 ikke er andre muligheder for etablering af den pågældende teleinfrastruktur  

 og hvor etablering heraf er nødvendig udfra den almene samfundsinteresse i at  

 sikre et samlet udbud af billige teleydelser via en telesektor, hvor der er  

 reelle muligheder for konkurrence.
 Lovforslaget indebærer endelig, at ekspropriationsbeslutninger på  

 teleområdet får en klarere og mere logisk myndighedsforankring, og at  

 Telestyrelsen i den forbindelse gives en lovfæstet nøglefunktion som 1.  

 instans ved vurderingen af, om anmodninger om ekspropriation skal fremmes  

 overfor ekspropriationskommissionen.
Nærværende lovforslag indebærer, sammenholdt med den tidligere  

 retstilstand, en mere begrænset adgang til, på grundlag af ekspropriation  

 eller ekspropriations lignende rettigheder, at etablere  

 telekommunikationsanlæg.
Dels sker der ingen videreførelse af de hidtidige,  

 meget lempelige rammer i den såkaldte 1897-lov til at føre kabler over  

 tredjemands jord, dels foreslås det præciseret, at ekspropriationsadgangen  

 alene kan anvendes som grundlag for kabelføring og opstilling af tilhørende  

 forstærker- og fordelerskabe eller -bokse, og ikke som hidtil tillige med  

 henblik på etablering f.eks. af mindre bygninger til centraludstyr m.v.  

 Endelig præciseres det, at der i Telestyrelsens regi skal ske en egentlig  

 efterprøvelse af, om der er grundlag for at igangsætte en ekspropriationssag,  

 før sagen videregives til ekspropriationsmyndighederne.
De således foreslåede indskrænkninger i adgangen til at anvende  

 ekspropriation er en naturlig følge af, at totalliberaliseringen indebærer en  

 overgang fra en monopolsituation til et konkurrencemiljø, hvor en række  

 udbydere af telekommunikation konkurrerer indbyrdes, og hvor  

 konkurrencebetragtninger - og ikke som hidtil alene forsyningsbetragtninger -  

 kan føre til ønske om etablering af egen kabelbaseret infrastruktur.
Dette  

 ville, med uændrede muligheder for at benytte ekspropriations-instrumentet,  

 formentlig alt andet lige føre til en forøget anvendelse heraf, herunder til  

 anvendelse af ekspropriation eller ekspropriationslignende instrumenter i  

 situationer, hvor der ikke i tilstrækkeligt omfang var sket en forudgående  

 efterprøvelse af den samfundsmæssige almennytte heraf.
Med sigte på trods de foreslåede indskrænkninger med hensyn til  

 ekspropriationsadgang - fortsat at sikre udbydere af kabelbaserede telenet  

 gode muligheder for etablering af infrastruktur, er det forskningsministerens  

 hensigt i den kommende Folketingssamling at udbygge den foreslåede regulering  

 med bestemmelser, der sikrer udbydere af offentlige telenet adgang til  

 arealer, der ejes af offentlige myndigheder, forsyningsselskaber, der  

 opererer på grundlag af særlige rettigheder m.v., som f.eks.  

 vejmyndighederne, Banestyrelsen eller DSB, samt el- og gasselskaberne, med  

 sigte på nedgravning af kabler, samt bestemmelser, der sikrer  

 ikke-diskriminerende og åben adgang til evt. eksisterende og kommende  

 kabelføringsveje og traceer m.v.
Det skal i den forbindelse bl.a. afklares, i  

 hvilket omfang der er behov for fastsættelse af særlige regler for offentligt  

 udbud af adgang til nedgravning af kabler med bestemte tidsintervaller, evt.  

 rammer for omkostningsdeling i forbindelse med fælles graveprojekter m.v.
I  

 reguleringen vil også kunne indgå regler om fællesudnyttelse af  

 teleselskabernes egne kabelføringsveje, deling af omkostninger i forbindelse  

 hermed m.v.
 Det er samtidig hensigten at få afdækket, hvorvidt der er behov for  

 fastsættelse af særskilte lovbestemmelser om adgang til eksisterende og nye  

 kabelføringsveje i bygninger, herunder evt. bygningstekniske krav om, at der  

 i større nybyggeri etableres kabelføringsveje, der giver mulighed for, at  

 flere teleselskaber parallelt leverer telekommunikationsydelser til  

 forskellige dele af det pågældende byggeris private eller erhvervsmæssige  

 beboere.
C.
Lovens administrative og økonomiske konsekvenser Telestyrelsens afgørelse af hvorvidt en anmodning om ekspropriation skal  

 fremmes kan i et vist omfang kræve øgede administrative ressourcer.
Det  

 mærkes i denne sammenhæng, at samtlige Telestyrelsens sektor-relevante  

 aktiviteter er finansieret af telesektoren.
Endvidere kan det ikke afvises, at lovforslaget vil kræve forøgede  

 administrative ressourcer hos Teleklagenævnets sekretariat.
Også disse  

 omkostninger er finansieret af telesektoren.
 Der forventes ingen økonomiske eller administrative konsekvenser for  

 kommuner eller amter.
Erhvervsmæssige konsekvenser Lovforslaget er en del af en samlet lovpakke, der har til formål at sikre  

 danske forbrugere teleydelser, der ligger blandt verdens bedste og billigste.  

 Derudover er det hensigten, at give danske virksomheder det bedst mulige  

 udgangspunkt i konkurrencen med andre EU-landes virksomheder.
Miljømæssige konsekvenser Nærværende lovforslag er udarbejdet med sigte på at sikre, at der ikke  

 nedgraves flere kabler til teleformål, end højst nødvendigt, og er på denne  

 måde en afvejning af de telepolitiske målsætninger om fremme af konkurrencen  

 i telesektoren med sigte på at sikre brugere af telekommunikations stadig  

 bedre og billigere teleydelser, og de miljømæssige hensyn.
D.
Forholdet til EU-retten Det følger af betragtning nr. 23 i Kommissionens direktiv 96/19/EF, om  

 ændring af direktiv 90/388/EØF for så vidt angår gennemførelse af  

 liberaliseringen af markederne for teletjenester, at udbydere af offentlige  

 telenet skal have adgang til offentlig og privat ejendom for at placere  

 faciliteter, der er nødvendige for at nå slutbrugerne.
 Lovforslaget er udformet i overensstemmelse med ovennævnte.
E.
Høring Udkast til dette lovforslag har været udsendt til høring hos relevante  

 ministerier, berørte myndigheder og organisationer med flere.
Bemærkninger til de enkelte bestemmelser Til § 1 Bestemmelsen vedrører ekspropriation af tredjemands rettigheder med hensyn  

 til arealer, hvor udbydere af offentlige telenet har behov for anbringelse af  

 telekabler med tilhørende forstærker- og fordelerskabe.
Ekspropriationsbestemmelsen er afgrænset til kun at angå nedgravning af  

 telekabler samt opsætning af tilhørende forstærker- og fordelerskabe.  

 Bestemmelsen forstærker- og fordelerskabe omfatter også føringsveje til  

 kablerne i form af rør eller blokstik.
Desuden er koblingspunkter i andre  

 former end fordelerskabe, såsom kabelbrønde og -bokse omfattet.
Bestemmelsen  

 kan således ikke finde anvendelse i forbindelse med etablering af større  

 bygninger, f.eks. med henblik på placering af central-udstyr m.v.
Hvad angår  

 etablering af sådanne bygninger vil det skulle ske på grundlag af  

 kommercielle aftaler om køb eller leje af relevante arealer eller bygninger  

 med sigte herpå.
Med det sigte at videreføre den hidtidige ekspropriationsadgang samt  

 forankre anmodninger om tilladelse til ekspropriation i forbindelse med  

 nedgravning af telekabler hos Telestyrelsen som den offentlige tilsyns- og  

 afgørelsesmyndighed på teleområdet, fastslår bestemmelsen, at Telestyrelsen  

 skal foretage den indledende vurdering af, hvorvidt ekspropriation er  

 berettiget, og dermed også hvorvidt anmodning om ekspropriation skal  

 fremsendes til Kommissariatet via Trafikministeriet i overensstemmelse med §  

 11 i ekspropriationsprocesloven.
Trafikministeren giver herefter den formelle  

 ekspropriationsbemyndigelse efter ekspropriationsproceslovens § 14 med  

 henblik på at ekspropriationskommissionen kan afgøre, hvorvidt ekspropriation  

 skal imødekommes.
Det følger af ekspropriationsprocesloven, at det er  

 ekspropriationskommissionen, der træffer afgørelse om ekspropriationens  

 gennemførelsen samt fastsætter erstatningens størrelse.  

 Erstatningsfastsættelsen foretages i overensstemmelse med lovens udgangspunkt  

 normalt i umiddelbar forbindelse med ekspropriationen.
 Når ekspropriationskommissionen har påvist hvorledes projektet vil berøre  

 den enkelte arealejers ejendom eller rettighed, har parterne lejlighed til at  

 redegøre for de synspunkter, der efter deres mening bør have indflydelse på  

 erstatningens størrelse.
Ekspropriationskommissionen fremsætter herefter forslag til erstatningens  

 størrelse.
Godkendes forslaget ikke senest 14 dage efter afgivelsen, afsiges  

 der kendelse om erstatningens fremsættelse.
Erstatningsfastsættelsen  

 foretages i overensstemmelse med lovens udgangspunkt.
Denne kendelse kan  

 indbringes til efterprøvelse for vedkommende taksationskommission.
Det følger af § 26 i ekspropriationsprocesloven, at søgsmål om  

 ekspropriation behandles i 1. instans ved landsret.
Sager om  

 ekspropriationsaktens lovlighed samt om erstatningen kan indbringes for  

 domstolene indtil 6 måneder efter, at henholdsvis  

 ekspropriationskommissionens og taksationskommissionens kendelse er afsendt.  

 Spørgsmål der kan afprøves af en taksationskommission kan ikke indbringes for  

 domstolene forinden taksationskommissionens afgørelse foreligger.
Det følger af ekspropriationsprocesloven, at ekspropriationsbeslutningens  

 retsvirkninger indtræder ved ekspropriationskommissionens meddelelse om  

 ekspropriation.
Dog bør udbydere af offentlige telenet ikke råde over det  

 eksproprierede areal på en sådan måde, at den muligt efterfølgende  

 taksationskommissions forretning bliver illusorisk.
 Den foreslåede procedure svarer i vidt omfang til proceduren i den  

 hidtidige lovbestemmelse, hvor Trafikministeriet foretager ekspropriation på  

 vegne af selskaberne, som herefter udreder erstatningen, og til  

 bestemmelserne om ekspropriation i stærkstrømslovgivningen.
 Det foreslås dog i nærværende lovforslag, at der sker en præcisering af,  

 at der i Telestyrelsens regi skal ske en indledende efterprøvelse af, om  

 iværksættelse af ekspropriation er berettiget, og at der i modsætning til den  

 hidtidige lovgivning på området sker en generel forankring af eventuelle  

 ekspropriationssager i Telestyrelsen, frem for i Trafikministeriet, jf. de  

 gennemførte ressortomlægninger på telekommunikationsområdet.
Til stk. 4 Bestemmelsen fastslår de kriterier Telestyrelsen skal anvende ved  

 bedømmelsen af, hvorvidt ekspropriation skal iværksættes.
 Med hensyn til kriteriet i stk. 4 nr. 1, er hensigten, at Telestyrelsen  

 skal vurdere, hvorvidt der eksisterer andre oplagte muligheder for etablering  

 af den pågældende teleinfrastruktur, som det er rimeligt at henvise den  

 pågældende udbyder af offentlige telenet til at benytte, herunder om der er  

 mulighed for at løse det pågældende behov for teleinfrastruktur via indgåelse  

 af samtrafikaftaler på omkostningsbaserede vilkår.
 Alternative muligheder kan bl.a. omfatte tildeling af radiofrekvenser til  

 trådløs infrastruktur (radiokæder m.v.), i det omfang en sådan løsning vil  

 være tilstrækkelig til at opfylde den pågældende udbyders behov for  

 transmissionskapacitet, samt alternative muligheder med hensyn til placering  

 af de pågældende kabler, i det omfang disse ikke i urimeligt omfang fordyrer  

 anlæggelsen af den pågældende kabelbaserede infrastruktur.
Herudover skal Telestyrelsen vurdere, om anlæggelsen af den pågældende  

 teleinfrastruktur er af væsentlig betydning for mulighederne for at udbyde  

 offentlige telenet eller teletjenester herunder for forsyningspligtudbyderes  

 muligheder for at udbyde forsyningspligt-tjenester til alle slutbrugere, der  

 ønsker at benytte forsyningspligtselskabets tjenester.
I vurderingen af om  

 anlæggelsen af den pågældende teleinfrastruktur er af væsentlig betydning for  

 mulighederne for at udbyde offentlige telenet og teletjenester kan også  

 indgå, om den pågældende teleinfrastruktur er af væsentlig betydning for at  

 kunne imødekomme samtrafik-anmodninger fra andre udbydere af offentlige  

 telenet eller teletjenester.
Til stk. 5 Bestemmelsen fastslår, at erstatningen i anledning af ekspropriation samt  

 udgifterne ved ekspropriationssagens behandling påhviler den, der har fremsat  

 anmodning om ekspropriation.
Ved tvist over erstatningens størrelse,  

 efterprøver taksationskommissionen ekspropriationskommissionens  

 erstatningsfastsættelse.
Til stk. 6 Sigtet med bestemmelsen er, at ekspropriationskommissionen, i det omfang  

 det er relevant, som et vilkår for ekspropriationen kan fastsætte, at det  

 nedgravede kabel skal fjernes, omlægges eller sikres, såfremt dette er  

 nødvendigt for iværksættelsen af bygnings- eller jordarbejder eller for den  

 brug arealejeren agter at gøre af grunden.
I følge Tele Danmark har det  

 gennem praksis på området vist sig, at det ofte er tilstrækkeligt, at sikre  

 kablet ved at rørlægge dette eller armere det, og herefter lade det blive  

 liggende, selv om der eksempelvis skal foretages bygningsarbejder oven på  

 kablet.
 Bestemmelsen giver således mulighed for, at der i de  

 ekspropriationssituationer hvor dette er relevant, sker en videreførsel af  

 den hidtidige ordning, hvor efter adgang til placering af telekabler gives på  

 det vilkår, at disse efterfølgende skal fjernes, omlægges eller sikres,  

 såfremt arealejeren ønsker at udnytte arealet til formål, der ikke er  

 forenelige med placering af telekabler herpå.
Til stk. 7 Det følger af bestemmelsen, at jernbane- ogvejmyndighederne fortsat skal  

 have den planlæggende og regulerende rolle i forhold til nedgravning af  

 telekabler under eller langs med jernbane- eller vejarealer.
Reglerne i lov  

 om Banestyrelsen m.v., lov om DSB og lov om offentlige veje finder i øvrigt  

 anvendelse.
 Hvad angår opgravning m.v. af vejarealer, fremgår det af § 101 i vejloven,  

 at der på offentligt vejareal ikke uden vejbestyrelsens samtykke må foretages  

 nogen forandring, herunder foretages opgravning eller optages befæstelse,  

 ligesom der ikke må graves, pløjes eller udføres andre lignende  

 foranstaltninger, så nær vejarealet, at dette eller vejafmærkninger, skelsten  

 m.v. beskadiges.
For så vidt angår fremføring af kabler over og under jernbaner og ophold  

 på jernbaneområdet fremgår det af § 44 i lov om DSB (lovbekendtgørelse nr.  

 757 af 6. august 1996), at ingen uden DSBs tilladelse må færdes på de dele af  

 DSBs områder, der ikke er åbne for offentligheden, eller tage ophold på DSBs  

 område i erhvervsøjemed.
Videre fremgår det af lov om DSB § 47, at der ikke  

 uden DSBs tilladelse må foretages udgravninger eller opfyldninger eller  

 anbringes materiel eller materialer i en sådan nærhed af DSBs grund, at der  

 derved kan opstå fare for driften, eller føres ledninger over eller under  

 banen.
Ved lov nr. 1230 af 27. december 1996 om Banestyrelsen m.v. og  

 bekendtgørelse nr. 1262 af 20. december 1996 om politibestemmelser m.v. for  

 Banestyrelsen er det fastsat, at bl.a. §§½erne 44 og 47 i lov om DSB også  

 gælder for Banestyrelsen.
Til § 2 Bestemmelsen fastslår, at hvis parterne er enige om telekablets  

 anbringelse, men ikke om erstatningens størrelse, kan parterne aftale at lade  

 erstatningsspørgsmålet afgøre ved voldgift.
 Der foreslås, at der i disse situationer etableres en voldgiftsret  

 bestående af 3 uvildige medlemmer: 1 person udpeget af arealejeren, typisk en  

 landbrugs- eller bygningssagkyndig, 1 person udpeget af den relevante udbyder  

 af offentlige telenet, typisk en sagkyndig med viden om anlæg af  

 teleinfrastruktur, og endelig 1 person, der fungerer som opmand.
Med hensyn til udpegning af en sagkyndig med viden om anlæg af  

 teleinfrastruktur har der hidtil været praksis for udmelding af sagkyndige  

 hertil fra Telestyrelsen.
Henset til Telestyrelsens rolle som indledende  

 myndighed på området vil det næppe være hensigtsmæssigt at fortsætte denne  

 praksis.
Der har ikke, i den hidtidige anvendelse af uvildige skønsmænd, jf.  

 1897-lovens bestemmelser herom, været praksis for udpegning af en juridisk  

 opmand.
Det er imidlertid med den foreslåede voldgiftsbestemmelse fundet  

 hensigtsmæssigt at stille krav om, at dette skal ske, bl.a. med henblik på at  

 sikre en sagkyndig afvejning af de involverede partsinteresser.
Bestemmelsen  

 er i øvrigt parallel til den tilsvarende bestemmelse i  

 stærkstrømslovgivningen dog med undtagelse af stk. 3 i nærværende lovforslag.
 Voldgiftsretten fastsætter selv alle regler for sagens behandling for  

 retten, jf. i øvrigt reglerne i lov nr. 181 af 24. maj 1972 om voldgift.
Til § 3 For at begrænse risikoen for, at der efterfølgende sker overgravning af  

 nedgravede telekabler med deraf følgende erstatningskrav, jf. § 4, foreslås  

 der med denne bestemmelse givet hjemmel til, at Telestyrelsen i en  

 bekendtgørelse kan fastsætte nærmere regler om, at telekabler skal nedlægges  

 i en vis dybde.
Til § 4 Sigtet med bestemmelsen er, at begrænse det økonomiske omfang af det  

 erstatningsansvar, som f.eks. landmænd efter dansk rets almindelige praksis  

 for erstatningsansvar i øvrigt kan ifalde, såfremt vedkommende ødelægger et  

 nedgravet telekabel, placeret på vedkommendes arealer.
Bestemmelsen i stk. 2 vedr. begrænsningen af erstatningspligten finder kun  

 anvendelse for private arealejere, der udøver skade på nedlagte telekabler  

 samt for skader forvoldt af personer, der handler på arealejerens vegne og på  

 dennes ansvar.
Med bestemmelsen gives Telestyrelsen hjemmel til at udstede en  

 bekendtgørelse vedr. erstatningsbegrænsningen.
 Baggrunden for bestemmelsen er, at der i række situationer ville være et  

 klart misforhold mellem den erstatning, som arealejeren får ved at give  

 udbyderen af offentlige telenet adgang til at nedgrave et kabel på sit  

 jordlod, og den - til tider - meget høje erstatning, arealejeren risikerer at  

 ifalde for at have ødelagt det pågældende telekabel, ved f.eks. at grave  

 dette over.
 Tele Danmark har, uden at der i dag er lovkrav herom, udviklet en praksis  

 om begrænsning af erstatningsansvaret i forbindelse med indgåelse af aftaler  

 om nedgravning af telekabler, der i vidt omfang svarer til den foreslåede  

 bestemmelse.
 Erstatningssager efter denne bestemmelse vil ikke kunne indbringes for  

 Telestyrelsen, men vil skulle behandles på privatretligt grundlag.
Til § 5 Bestemmelsen er en videreførsel af bestemmelsen i § 12, stk. 1 i  

 1897-loven om, at arealejeren skal anmelde forestående bygnings- eller  

 jordarbejder.
 Hensigten er, at sikre den kabelbaserede teleinfrastruktur mod skader -  

 med afbrydelse af telefonforbindelserne til følge.
Til § 6 Bestemmelsen skal sikre, at risikoen for skader på telekabler - f.eks. når  

 landinspektører under deres virksomhed placerer såvel overjordiske som  

 underjordiske afmærkninger af skel- og fikspunkter - minimeres.
Til § 7 Til stk. 1 Det er hensigten med bl.a. den foreslåede bestemmelse, og de parallelt  

 foreslåede ændrede eller nye bestemmelser i de øvrige trin 2b lovforslag, at  

 præcisere, at den i øvrigt gennemførte afskæring af forskningsministerens  

 instruksadgang overfor Telestyrelsen omfatter den samlede tilsynsfunktion,  

 herunder også de aktiviteter, der ikke umiddelbart knytter sig til en enkelt  

 konkret afgørelse, som f.eks.
Telestyrelsens iværksættelse af udrednings- og  

 analyse-opgaver i tilknytning til tilsynsaktiviteterne, indhentning af  

 ekstern juridisk, økonomisk eller telefaglig bistand hertil, Telestyrelsens  

 interne tværgående overvejelser om planlægning og udøvelse af tilsynet,  

 udvalgte fokus-områder m.v., jf. dog de i lovforslag om Telestyrelsen  

 indeholdte styringsinstrumenter m.h.t. budgetfastlæggelse og kontraktstyring  

 m.v., der også finder anvendelse i forhold til tilsynsaktiviteterne.
 Det foreslås yderligere præciseret, at afskæringen af  

 forskningsministerens instruksadgang også omfatter Telestyrelsens  

 fastsættelse af administrative forskrifter på de områder, hvor bemyndigelsen  

 hertil er henlagt til Telestyrelsen.
Til stk. 2 Uanset den i bemærkningerne til stk. 1 beskrevne afskæring af  

 forskningsministerens adgang til at give Telestyrelsen instruks i forbindelse  

 med styrelsens tilsynsaktiviteter, vil den til enhver tid værende minister  

 for området, medmindre der fastsættes særlige regler der afskærer ministeren  

 herfra, fortsat kunne risikere at komme under pres for at involvere sig i  

 enkeltsager på tilsynsområdet, på grundlag af ministerens generelle adgang  

 til i forbindelse med konkrete sager at dispensere fra de af ministeren  

 administrativt fastsatte regler.
Herved vil den foreslåede klare  

 arbejdsdeling mellem minister og styrelse kunne undermineres.
 For yderligere at styrke Telestyrelsens uafhængighed på tilsynsområdet og  

 afskære ministerens involvering i enkeltsager, er det derfor hensigten med  

 nærværende bestemmelse, at afskære ministeren fra at kunne dispensere fra  

 bekendtgørelser udstedt af ministeren i medfør af denne lov.
 Ministeren vil herefter være henvist til, såfremt der konstateres  

 uhensigtsmæssigheder i de gældende bekendtgørelser m.v., generelt at ændre  

 disse.
Til § 9 Lovforslaget træder i kraft den 1. juli 1997.
 For så vidt angår allerede nedgravede telekabler finder de hidtil gældende  

 regler for nedgravning af telekabler anvendelse.
Skriftlig fremsættelse Forskningsministeren (Jytte Hilden):
 Herved tillader jeg mig for Folketinget at fremsætte:
 Forslag til lov om graveadgang og ekspropriation m.v. til  

 telekommunikationsformål.
(Lovforslag nr.
L 262), De ovenfor nævnte lovforslag udgør en samlet lovpakke.
Lovpakken  

 gennemfører anden del af den politiske principaftale af 6. december 1995 om  

 totalliberalisering af telesektoren medio 1996 (trin 2b).
Det overordnede sigte med lovpakken er at fremme, at danske brugere af  

 telekommunikation - private brugere såvel som erhvervsvirksomheder - sikres  

 adgang til et bredt udbud af stadig bedre og billigere teleydelser af høj  

 kvalitet og baseret på den nyeste teknologi.
Midlet hertil er  

 totalliberalisering af den danske telesektor og fastsættelse af en række  

 regulatoriske rammer, der aktivt fremmer reel konkurrence.
 Lovpakken har følgende indhold:
1. Lovforslaget om ændring af den gældende lov om konkurrenceforhold og  

 samtrafik i telesektoren er den endelige udmøntning på samtrafikområdet af  

 den politiske af tale om totalliberalisering af telesektoren fra 6. december  

 1995. Det væsentligste punkt i lovforslaget vedrører fastsættelse af metoder  

 til beregning af samtrafikpriserne.
Desuden indeholder lovforslaget en række  

 ændringer af den gældende samtrafiklov, som vil bringe denne i  

 overensstemmelse med direktivet om lejede kredsløb og det kommende direktiv  

 om samtrafik, der ventes vedtaget i foråret 1997.
 2. Lovforslaget om graveadgang og ekspropriation sikrer, at alle udbydere  

 af offentlige telenet får lige muligheder for nedgravning af telekabler.  

 Lovforslaget sikrer desuden, at adgangen til at etablere telekabler  

 undergives en regulering, der indebærer, at Telestyrelsen i hvert tilfælde,  

 forud for evt. iværksættelse af ekspropriation via Trafikministeriet, ud fra  

 generelle telepolitiske hensyn vurderer, om det i det konkrete tilfælde er  

 berettiget af fremsætte anmodning om ekspropriation overfor  

 Ekspropriationskommissionen (via Trafikministeriet).
 3. De væsentligste punkter i lovforslaget om tildeling og anvendelse af  

 nummerressourcer m.v. er sikring af frit operatørvalg og nummerportabilitet  

 (muligheden for at medtage sit telefonnummer ved skift af selskab). Det vil  

 sige at det sikres, at slutbrugerne kan skifte teleselskab eller købe  

 teleydelser hos flere selskaber uden at skulle skifte deres telefonnummer ud,  

 idet de enten kan medtage nummeret ved skift af selskab eller beholde dette,  

 samtidig med at de indgår del-aftaler med andre teleselskaber om, at dele af  

 deres udgående samtaler går visse disse selskaber.
4. Lovforslaget om radiokommunikation og tildeling af radiofrekvenser  

 sikrer, at tildeling og administration af de knappe ressourcer kan ske på  

 grundlag af klare, objektive og ikke-diskriminerende regler.
Lovforslaget  

 indeholder en række frekvensadministrative metoder, der tager sigte på dels  

 løsning af frekvensknaphed dels administration af de til rådighed værende  

 frekvenser på områder med forskellige grader af frekvensknaphed.
 5. Lovforslaget om Telestyrelsen fastlægger de samlede rammer for  

 Telestyrelsens virksomhed som uafhængig og sektorfinansieret  

 tilsynsmyndighed, herunder præciserer lovforslaget rammerne for  

 opgavefordeling og samspil mellem Forskningsministeriet og Telestyrelsen.
 6. De øvrige lovforslag i lovpakken indeholder en række mindre ændringer  

 af den gældende telelovgivning, i sammenhæng med de ovenfor nævnte  

 lovforslag.
 Idet jeg i øvrigt henviser til lovforslagene med bemærkninger, tillader  

 jeg mig at anbefale lovforslagene til velvillig behandling i det høje Ting.
Efter 2. behandling den 27. maj 1997 § 1. Når almenvellet kræver det, kan Telestyrelsen tillade, at der iværksættes ekspropriation efter reglerne i lov om fremgangsmåden ved ekspropriation vedrørende fast ejendom med henblik på nedgravning af telekabler og opsætning af tilhørende forstærker- og fordelerskabe, der indgår i offentlige telekommunikationsnet.
 Stk. 2. Ekspropriation i medfør af stk. 1 kan ske til nyanlæg,  

 udvidelse og ændring af nedgravede telekabler og tilhørende forstærker- og  

 fordelerskabe.
 Stk. 3. Anmodning om iværksættelse af ekspropriation efter stk. 1  

 indgives til Telestyrelsen og kan fremsættes af udbydere af offentlige  

 telenet.
Stk. 4. Telestyrelsen skal ved afgørelser efter stk. 1 blandt  

 andet sikre, at 1) ekspropriation alene finder sted i tilfælde, hvor der ikke er andre  

 muligheder for at løse det pågældende behov for transmissionskapacitet, som  

 det er rimeligt at henvise til, og 2) ekspropriation alene finder sted i tilfælde, hvor de i stk. 1 nævnte  

 kabler er af væsentlig betydning for udbudet af offentlige telenet eller  

 teletjenester.
 Stk. 5. Erstatningsforpligtelsen i anledning af ekspropriationen  

 og pligten til at afholde udgifterne ved ekspropriationssagens behandling  

 påhviler den, der har fremsat anmodning om ekspropriation.
Stk. 6. Ekspropriationskommissionen kan i forbindelse med  

 tilladelse til ekspropriation fastsætte vilkår om, at nedgravede telekabler  

 med tilhørende forstærker- og fordelerskabe skal fjernes, omlægges eller  

 sikres på begæring af vedkommende arealejer, såfremt det godtgøres, at  

 fjernelsen, omlægningen eller sikringen er nødvendig for iværksættelsen af  

 bygnings- eller jordarbejder eller for den brug, arealejeren agter at gøre af  

 grunden.
Såfremt den pågældende arealejer og udbyder af offentlige telenet er  

 uenige om, hvorvidt fjernelse, omlægning eller sikring af nedgravede  

 telekabler er påkrævet, træffer ekspropriationskommissionen efter begæring  

 afgørelse herom.
 Stk. 7. Ved fremføring af telekabler under eller langs med vej-  

 eller jernbanearealer skal vedkommende vej- eller jernbanemyndighed eller  

 vej- eller jernbanebestyrelse underrettes af den pågældende udbyder af  

 offentlige telenet senest 4 uger inden arbejdets begyndelse.
§ 2. Udbydere af offentlige telenet kan med vedkommende  

 rettighedshaver indgå aftale om at erhverve rettighed over arealet med  

 henblik på nedgravning af telekabler og opsætning af tilhørende forstærker-  

 og fordelerskabe.
Ved enighed med pågældende rettighedshaver om  

 rettighedserhvervelsen afgøres erstatningsspørgsmål i mangel af enighed herom  

 af en voldgiftsret, hvor hver af parterne vælger en voldgiftsmand.
Hvis der  

 ikke kan opnås enighed mellem voldgiftsmændene, træffes afgørelsen ved  

 kendelse afsagt af en opmand udpeget af præsidenten for vedkommende landsret.
Stk. 2. Erstatningsfastsættelsen kan af hver af parterne ved  

 begæring fremsat over for opmanden inden 4 uger fra kendelsen indbringes for  

 vedkommende taksationskommission efter reglerne i § 19 i lov om  

 fremgangsmåden ved ekspropriation vedrørende fast ejendom.
I øvrigt finder  

 reglerne i § 26 i den nævnte lov tilsvarende anvendelse.
 Stk. 3. Forskningsministeren kan fastsætte regler om, at den  

 ansøgende part skal stille sikkerhed til dækning af et eventuelt højere  

 erstatningsbeløb fastsat ved dom.
 § 3. Telestyrelsen kan fastsætte regler om, i hvilken dybde  

 telekabler skal nedgraves.
 § 4. Beskadiges et af udbydere af offentlige telenet ejet  

 telekabel, erstatter skadevolder udbyderens udgifter til udbedring af skaden  

 i overensstemmelse med dansk rets almindelige erstatningsregler.
 Stk. 2. Er skadevolder en privat arealejer, og sker skaden på  

 dennes arealer, begrænses erstatningskrav efter stk. 1. Telestyrelsen  

 fastsætter nærmere regler om, hvilket beløb der maksimalt kan ydes i  

 erstatning.
 Stk. 3. Stk. 2 gælder ikke, hvor en beskadigelse af et telekabel  

 må antages at være forvoldt med forsæt eller grov uagtsomhed.
 Stk. 4. Har skadevolderen en forsikring, der dækker skaden helt  

 eller delvis, gælder den i stk. 2 angivne begrænsning af erstatningskravet  

 kun, for så vidt angår den del af kravet, som ikke dækkes af forsikringen.
§ 5. Inden påbegyndelsen af bygnings- eller jordarbejder eller  

 iværksættelse af nogen anden foranstaltning, hvorved et telekabel nedgravet  

 på arealet kan udsættes for forstyrrelse eller beskadigelse, skal bygnings-  

 eller jordarbejdet anmeldes til den pågældende ejer af telekablet.
Anmeldelse  

 skal ske inden 8 dage før påbegyndelsen af bygnings- eller jordarbejder  

 eller, for så vidt en pludselig indtrådt begivenhed har nødvendiggjort  

 arbejdets uopholdelige udførelse, snarest muligt og senest samtidig med dets  

 påbegyndelse.
 § 6. Telekabler med tilhørende forstærker- og fordelerskabe skal  

 tinglyses med tilhørende tinglysningsrids på de berørte ejendomme.
 § 7. Udbydere af offentlige telenet skal have adgang til mod  

 godtgørelsen af den derved forårsagede ulempe og skade at færdes på  

 offentlige og private arealer, i det omfang nedlægning af telekabler eller  

 reparationerne heraf m.v. nødvendiggør dette.
 § 8. Forskningsministeren kan ikke, ud over hvad der følger af  

 bestemmelserne i lov om Telestyrelsen, give Telestyrelsen tjenestebefaling om  

 styrelsens varetagelse af myndighedsopgaver vedrørende konkrete sager, om  

 behandling og afgørelse af enkeltsager, om Telestyrelsens udstedelse af  

 administrative forskrifter på områder, hvor styrelsen er bemyndiget hertil,  

 eller om Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i medfør  

 heraf.
 Stk. 2. Forskningsministeren kan ikke dispensere fra  

 administrative forskrifter udstedt af ministeren i medfør af denne lov.
 § 9. Telestyrelsens afgørelse efter § 1, stk. 1, kan indbringes  

 for det i medfør af lov om konkurrenceforhold og samtrafik i telesektoren  

 nedsatte Teleklagenævn.
 § 10. Loven træder i kraft den 1. juli 1997.
 Stk. 2. Samtidig ophæves § 1, stk. 1, litra d, i lov nr. 96  

 af 31. marts 1965 om ekspropriationer under ministeriet for offentlige  

 arbejder og kapitel II i lov nr. 84 af 11. maj 1897 om Telegrafer og  

 Telefoner, som senest ændret ved § 8 i lov nr. 213 af 4. juni 1965.
 § 11. Loven gælder ikke for Færøerne og Grønland.
