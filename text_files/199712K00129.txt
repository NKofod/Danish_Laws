Nr LSF 129 Forslag til Lov om leje af erhvervslokaler m.v.
Fremsat af boligministeren (Ole Løvig Simonsen) den 10. december 1997 Kapitel 1 Lovens anvendelsesområde § 1. Loven gælder for leje, herunder fremleje, af lokaler, der  

 udelukkende er udlejet til andet end beboelse.
 Stk. 2. Omfatter en lejeaftale såvel lokaler, der er udlejet til  

 beboelse, som lokaler, der udelukkende er udlejet til andet end beboelse, og  

 er lokalerne beliggende i hver sin fysiske enhed, gælder §§ 8, 10, 11, 12 og  

 14 for de lokaler, der udelukkende er udlejet til andet end beboelse.
 Stk. 3. Loven gælder, selv om lejen skal betales med andet end  

 penge, herunder med arbejde.
 § 2. Loven gælder ikke i det omfang, lejeforholdet er omfattet af  

 særlige regler i anden lovgivning.
§ 3. Ved een ejendom forstås i denne lov, jf. dog stk. 2 og 3, 1) eet matrikelnummer, 2) flere matrikelnumre, der ifølge notering i matriklen skal holdes  

 forenet, eller 3) een ejerlejlighed.
 Stk. 2. Flere ejerlejligheder, der henhører under samme  

 ejerforening, og som ejes af samme udlejer, anses i denne lov som een  

 ejendom.
 Stk. 3. Er flere ejendomme, der ejes af samme ejer, opført  

 kontinuerligt som en samlet bebyggelse, og har disse ejendomme fælles  

 friarealer eller nogen form for driftsfællesskab, anses disse ligeledes i  

 denne lov som een ejendom.
 § 4. Lovens fravigelige bestemmelser finder anvendelse, medmindre  

 andet er aftalt mellem lejer og udlejer eller må anses for indeholdt i  

 aftalen.
Kapitel 2 Lejeaftalen § 5. En lejeaftale og andre aftaler om det lejede skal udfærdiges  

 skriftligt, når en af parterne kræver det.
Stk. 2. Det skal specificeret fremgå af lejeaftalen, hvilke  

 udgiftsarter lejeren ud over lejen skal betale til udlejeren vedrørende det  

 lejede.
Dette gælder dog ikke for udgiftsarter, der ikke er kendte ved  

 lejeaftalens indgåelse.
Den anslåede størrelse af den enkelte udgift skal  

 være angivet.
Indeholder lejeaftalen ikke disse oplysninger, kan udlejeren  

 ikke opkræve de pågældende udgifter.
 Stk. 3 . Det skal endvidere specificeret fremgå af lejeaftalen,  

 hvilke udgifter der indgår i forbrugsregnskabet, herunder udgifter til  

 brændsel, jf. § 47, stk. 2. Stk. 2, 2.-4. pkt., finder tilsvarende  

 anvendelse.
 Stk. 4. I lejeaftalen skal der oplyses om øvrige udgiftsarter  

 vedrørende det lejede, som udlejeren på tidspunktet for lejeaftalens  

 indgåelse har kendskab til, at lejeren skal betale til andre end udlejeren.
 Stk. 5. I lejeaftalen skal det oplyses, hvilken dato der tages  

 udgangspunkt i ved regulering for fremtidige skatte- og afgiftsændringer  

 efter §§ 11, 12 og 14. Har udlejeren undladt at give disse oplysninger,  

 lægges ved regulering af lejen, jf. §§ 11, 12 og 14, den størrelse af skatter  

 og afgifter til grund, som påhviler ejendommen ved lejeforholdets begyndelse,  

 og som er pålagt ejendommen ved lejeaftalens indgåelse.
 § 6. Bestemmelser i blanketter til indgåelse af lejeaftaler, som  

 pålægger lejeren større forpligtelser eller giver lejeren mindre rettigheder  

 end angivet i loven, kan kun påberåbes, såfremt de er fremhævede.
 Stk. 2. Ved en blanket forstås en fortrykt standardkontrakt til  

 udfyldning samt andre kontrakter og kontraktstillæg, der ikke fremtræder som  

 udarbejdet individuelt for det pågældende lejeforhold.
§ 7. Lejerens rettigheder efter reglerne i denne lov er gyldige  

 mod enhver uden tinglysning.
Det samme gælder aftaler om forudbetaling af  

 leje, indskud, depositum eller lignende, når disse beløb tilsammen ikke  

 overstiger et halvt års leje.
Stk. 2. Ved lejeforholdets ophør skal lejerens krav efter stk. 1  

 dog være gjort gældende ved sagsanlæg inden 1 år fra ophørstidspunktet,  

 såfremt det skal kunne gøres gældende mod en anden ejer end den, som ejede  

 ejendommen, da kravet forfaldt.
Endvidere skal bekræftet genpart af  

 stævningen tinglyses uden ugrundet ophold.
 § 8. En lejeaftale eller en bestemmelse heri kan tilsidesættes  

 eller ændres, såfremt det under hensyntagen til forholdene på tidspunktet for  

 aftalens indgåelse, senere indtrufne forhold, parternes forhandlingsmæssige  

 og økonomiske styrke ved aftalens indgåelse samt forholdene i øvrigt findes  

 urimeligt at gøre den gældende.
 Stk. 2. Ved afgørelsen efter stk. 1 tages hensyn til lejeaftalens  

 eventuelt særlige karakter, bestemmelsens sammenhæng med aftalens øvrige  

 bestemmelser, indholdet af reglerne i gældende lejelovgivning samt  

 almindeligt gældende lejevilkår.
 § 9. Reglerne i §§ 5-7 kan ikke ved aftale fraviges til skade for  

 lejeren. § 8 kan ikke fraviges ved aftale.
Kapitel 3 Lejefastsættelse, lejeregulering og ændring af lejevilkår § 10. Fastsættelse af lejens størrelse ved lejeaftalens indgåelse  

 og lejens regulering i lejeperioden sker efter parternes aftale.
 Stk. 2. Er lejens størrelse ikke aftalt, anses den for at udgøre  

 det beløb, der er rimeligt og sædvanligt for et lejeforhold af tilsvarende  

 karakter.
§ 11. Forøges de ejendomsskatter, der påhviler ejendommen, kan  

 udlejeren forlange udgiften udlignet gennem en lejeforhøjelse for de lokaler,  

 som skatten vedrører.
Lejeforhøjelse kan kræves uanset aftalt uopsigelighed.
 Stk. 2. I fredede ejendomme, hvorpå der er tinglyst en særlig  

 bevaringsdeklaration i henhold til lovgivningen om bygningsfredning, kan  

 udlejeren, uanset om ejendommene er fritaget for ejendomsbeskatning, kræve  

 lejeforhøjelse efter stk. 1, såfremt der sker forhøjelse af den ejendomsskat,  

 der kunne have været opkrævet, hvis ejendommen ikke var fredet.
 Stk. 3. Lejeforhøjelsen fordeles i forhold til den gældende leje  

 på varslingstidspunktet eller, hvor der ikke er fastsat nogen leje, den leje,  

 der efter § 10, stk. 2, er rimelig og sædvanlig for et lejeforhold af  

 tilsvarende karakter.
 Stk. 4 . Lejeforhøjelsen kan gennemføres med 3 måneders varsel.  

 Lejeforhøjelsen kan dog kræves med virkning fra det tidspunkt, udgiften er  

 pålagt ejendommen, hvis kravet om lejeforhøjelse fremsættes senest 5 måneder  

 efter dette tidspunkt.
 Stk. 5. Kravet om lejeforhøjelse skal fremsættes skriftligt og  

 indeholde en beregning af, hvorledes ændringen af lejen fremkommer, samt  

 oplysning om lejerens adgang til at gøre indsigelse, jf. stk. 6. Indeholder  

 kravet ikke disse oplysninger, er det ugyldigt, medmindre udlejeren kan  

 godtgøre, at manglerne ikke har bevirket en forringelse af lejerens  

 retsstilling.
 Stk. 6. Vil lejeren ikke godkende kravet om lejeforhøjelse, skal  

 lejeren senest 6 uger efter, at kravet er kommet frem, fremsætte skriftlig  

 indsigelse, der angiver, på hvilke punkter kravet ikke kan godkendes.  

 Udlejeren skal da anlægge sag ved boligretten senest 6 uger efter  

 lejerfristens udløb, hvis udlejeren ønsker at fastholde kravet om  

 lejeforhøjelse.
 § 12. Reglerne i § 11 gælder også, hvis der pålægges ejendommen  

 nye eller forøgede afgifter til vand, el, renovation, kloak, skorstensfejning  

 og kontrolmåling, justering og rensning af fyringsanlæg, energimærkning og  

 udarbejdelse af energiplan m.v. i medfør af lov om fremme af energi- og  

 vandbesparelser i bygninger efter takster, der er fastsat eller godkendt af  

 det offentlige.
Stk. 2. Reglerne i § 11 gælder også, hvis der pålægges ejendommen  

 nye vej-, kloak- eller lignende bidrag til det offentlige.
Er bidrag pålagt  

 ejendommen som en engangsydelse, kan udlejeren, når den er betalt, udligne  

 bidraget på lejerne gennem en lejeforhøjelse, der i løbet af 10 år har dækket  

 udlejerens udlæg med tillæg af sædvanlige finansieringsudgifter.  

 Lejeforhøjelsen bortfalder ved periodens udløb.
Lejerne kan dog kræve at  

 betale beløbet kontant.
§ 13. Reglerne i § 11 gælder også for udlejerens nødvendige og  

 rimelige udgifter til drift og administration af eget fællesantenneanlæg til  

 radio- og fjernsynsmodtagelse eller fælles programforsyning udefra.
Uanset §  

 11, stk. 3, fordeles udgifterne ligeligt på de tilsluttede lejemål.
I  

 ejendomme, hvor lejeren har individuelt valg af programudbud, skal den  

 enkelte lejer dog kun betale for de programmer, lejeren har adgang til.
§ 14. Bortfalder eller nedsættes de i §§ 11, 12 og 13 nævnte  

 skatter, afgifter, bidrag eller udgifter, skal udlejeren med virkning fra  

 nedsættelsestidspunktet foretage en tilsvarende lejenedsættelse for de  

 lokaler, i hvis leje udgiften har været indregnet.
I ejendomme som nævnt i §  

 11, stk. 2, kan et beløb svarende til den ejendomsskat, der til enhver tid  

 kunne have været opkrævet, dog opkræves som en del af lejen, uanset om en  

 ejendom er fritaget for ejendomsbeskatning.
 Stk. 2. Udlejeren skal give lejeren skriftlig meddelelse om  

 nedsættelsen af lejen senest 6 uger efter, at meddelelsen om nedsættelsen af  

 udgiften efter stk. 1 er kommet frem til udlejeren.
§ 15. Udlejeren kan hvert 5. år fra lejeforholdets begyndelse  

 eller fra det tidspunkt, hvor vilkårene for lejeforholdet efter aftale mellem  

 lejer og udlejer ændres væsentligt, fremsætte krav om ændring af de gældende  

 lejevilkår for lejeforholdet, herunder lejens størrelse, jf. dog stk. 6 og §  

 64, stk. 5. Parterne kan i forbindelse med en ændring af lejeaftalen angive,  

 om der er tale om en væsentlig ændring.
Fremsættes der ikke rettidigt krav om  

 ændring af de gældende lejevilkår, fortsætter lejeaftalen uændret i de  

 følgende 5 år.
Stk. 2. Kravet efter stk. 1 skal være kommet frem til lejeren  

 inden udløbet af det 4. år fra lejeforholdets begyndelse, eller fra det  

 tidspunkt, hvor udlejer kunne have krævet lejevilkårene ændret, eller fra det  

 tidspunkt, hvor vilkårene for lejeforholdet efter aftale mellem lejer og  

 udlejer ændres væsentligt, dog tidligst efter 3 år og 9 måneder.
Kravet skal  

 være skriftligt og indeholde en angivelse af, hvori ændringen af  

 lejevilkårene består.
Kravet skal tillige indeholde oplysning om lejerens  

 adgang til at gøre indsigelse, jf. stk. 3, om lejerens adgang til at  

 fremsætte krav om erstatning efter § 67 samt om, at lejemålet kan opsiges af  

 udlejeren, hvis parterne ikke når til enighed om de fremtidige lejevilkår,  

 jf. stk. 4. Indeholder kravet ikke disse oplysninger, er det ugyldigt,  

 medmindre udlejeren kan godtgøre, at mangelen ikke har bevirket en  

 forringelse af lejerens retsstilling.
Stk. 3. Hvis lejeren accepterer udlejerens krav efter stk. 1 og 2,  

 eller hvis lejeren ikke gør rettidig indsigelse, anses vilkårene for  

 lejeaftalen for ændret i overensstemmelse med udlejerens krav med virkning  

 fra udløbet af det 5. år fra lejeforholdets begyndelse, eller fra det  

 tidspunkt, hvor udlejer kunne have krævet lejevilkårene ændret, eller fra det  

 tidspunkt, hvor vilkårene for lejeforholdet efter aftale mellem lejer og  

 udlejer ændres væsentligt.
Vil lejeren ikke fortsætte lejemålet på de vilkår,  

 udlejeren har stillet, skal lejeren skriftligt fremsætte indsigelse senest 3  

 måneder efter, at udlejerens krav er kommet frem med angivelse af, på hvilke  

 punkter udlejerens krav ikke kan godkendes, ligesom lejeren skal fremsætte  

 sit krav om erstatning for opsigelse efter stk. 4, jf. § 67.
Stk. 4. Er der ikke mellem lejeren og udlejeren inden 3 måneder,  

 fra lejerens indsigelse er kommet frem, jf. stk. 3, indgået aftale om, på  

 hvilke vilkår lejeforholdet skal fortsætte, kan udlejeren inden yderligere 1  

 måned opsige lejeaftalen til ophør ved udløbet af det 5. år.
Opsiges  

 lejeaftalen ikke, fortsætter den uændret i de følgende 5 år, jf. stk. 1.
Stk. 5. Hvis det mellem parterne er aftalt, at den i stk. 1 nævnte  

 periode skal være længere end 5 år, skal udlejerens krav om ændring af  

 lejevilkårene være fremsat tidligst 1 år og 3 måneder før udløbet af den  

 aftalte periode.
I øvrigt finder bestemmelserne i stk. 2-4 tilsvarende  

 anvendelse.
 Stk. 6. For lejeforhold, som fortsætter efter en  

 uopsigelighedsperiode, regnes den i stk. 1 nævnte periode fra udløbet af den  

 aftalte uopsigelighedsperiode.
 § 16 .  Reglerne i § 15 kan ikke ved aftale fraviges til  

 skade for lejeren . Det kan dog aftales, at spørgsmålet om ændring af  

 lejevilkår og erstatningsspørgsmålet efter § 67 skal afgøres ved voldgift.
Kapitel 4 Vedligeholdelse, forsinkelse og lejerens mangelsbeføjelser § 17. Udlejeren skal holde ejendommen og det lejede forsvarligt  

 vedlige.
Alle indretninger i ejendommen, herunder til afløb og til forsyning  

 med elektricitet, gas, vand og varme skal holdes i god og brugbar stand.
 Stk. 2. Udlejeren skal ligeledes sørge for renholdelse og  

 sædvanlig belysning af ejendommen og adgangsvejene til det lejede, ligesom  

 udlejeren skal renholde fortov, gård, fælles opholdsarealer og andre fælles  

 indretninger.
 Stk. 3. Fornyelse af hvidtning, maling, tapetsering og lakering af  

 gulve som følge af forringelse ved slid og ælde skal foretages så ofte, det  

 er sædvanemæssigt påkrævet under hensyn til ejendommens og det lejedes  

 karakter.
 § 18. Såfremt der foreligger hindring for overtagelse af de lejede  

 lokaler til den aftalte tid, uden at dette skyldes lejerens forhold, kan  

 lejeren kræve et forholdsmæssigt afslag i lejen.
Stk. 2. Lejeren kan hæve lejeaftalen ved væsentlig forsinkelse,  

 medmindre forsinkelsen af udlejeren måtte forudsættes at være af uvæsentlig  

 betydning for lejeren.
Retten til at hæve er betinget af, at lejeren, efter  

 at forsinkelsen er indtrådt, har fremsat påkrav over for udlejeren, og  

 lejerens overtagelse ikke kan ske inden rimelig tid derefter.
Lejeaftalen kan  

 dog altid hæves ved enhver forsinkelse, såfremt lejeren udtrykkeligt har  

 betinget sig overtagelse af lokalerne til bestemt tid.
 Stk. 3. Uanset om lejeren hæver lejeaftalen, kan lejeren kræve  

 erstatning, medmindre udlejeren godtgør, at forsinkelsen ikke skyldes noget  

 forhold, for hvilket udlejeren er ansvarlig.
§ 19. Er det lejede ikke ved overtagelsen og under lejeforholdets  

 beståen i den stand, som lejeren efter retsforholdet mellem lejeren og  

 udlejeren kan kræve, og afhjælper udlejeren ikke straks mangelen efter påkrav  

 herom, kan lejeren lade mangelen afhjælpe for udlejerens regning.
Vedrører  

 mangelen det lejedes forsyning med lys, gas, varme eller lignende, kan  

 lejeren ved fogedens bistand skaffe sig adgang til ejendommens installationer  

 for at afhjælpe mangelen.
 Stk. 2. Lejeren kan kræve et forholdsmæssigt afslag i lejen, så  

 længe en mangel forringer brugsværdien af det lejede for lejeren.
 § 20. Er det lejede mangelfuldt som nævnt i § 19, og afhjælper  

 udlejeren ikke straks mangelen efter påkrav herom, eller kan den ikke  

 afhjælpes inden for rimelig tid, kan lejeren hæve lejeaftalen, hvis mangelen  

 må anses for væsentlig, eller udlejeren har handlet svigagtigt.
 Stk. 2. Er mangelen afhjulpet, inden lejeren har hævet  

 lejeaftalen, kan lejeren ikke senere påberåbe sig mangelen som grund for  

 ophævelse.
§ 21. Lejeren kan kræve erstatning, hvis det lejede ved aftalens  

 indgåelse savnede egenskaber, som må anses for tilsikrede, eller udlejeren  

 har handlet svigagtigt.
Det samme gælder, hvis det lejede senere lider skade  

 som følge af udlejerens forsømmelse, eller der i øvrigt opstår hindringer  

 eller ulemper for lejerens brugsret som følge af forhold, som udlejeren er  

 ansvarlig for.
§ 22. Er det lejede mangelfuldt ved lejeforholdets begyndelse,  

 skal lejeren for ikke at miste retten til at påberåbe sig mangelen senest 2  

 uger efter lejeforholdets begyndelse meddele udlejeren, at lejeren vil gøre  

 den gældende.
Dette gælder dog ikke, hvis mangelen ikke kan erkendes ved  

 anvendelse af sædvanlig agtpågivenhed, eller udlejeren har handlet  

 svigagtigt.
§ 23. Er brugen af det lejede helt eller delvis i strid med  

 lovgivning, andre offentlige forskrifter, servitutter eller andre lignende  

 rettigheder over ejendommen, som var gældende ved aftalens indgåelse, kan  

 lejeren kræve et forholdsmæssigt afslag i lejen og erstatning.
Lejeren kan  

 endvidere hæve lejeaftalen, såfremt brugen indskrænkes væsentligt, eller  

 udlejeren har handlet svigagtigt.
 Stk. 2. Stk. 1 gælder ikke, hvis lejeren vidste, at brugen var  

 retsstridig, og heller ikke, hvis lejerens ukendskab skyldes grov uagtsomhed.  

 Endvidere finder stk. 1 ikke anvendelse, hvis det retsstridige forhold ikke  

 har medført nogen indskrænkninger i lejerens brugsret, og udlejeren efter  

 opfordring straks bringer forholdet i orden.
 Stk. 3. Reglen i § 22 finder anvendelse på de i stk. 1 nævnte  

 mangler.
 § 24. Bringes et lejeforhold, bortset fra de i § 23 nævnte  

 tilfælde, til ophør i utide på grund af andre rettigheder over ejendommen,  

 kan lejeren kræve erstatning af udlejeren.
Stk. 2. Bringes lejeforholdet til ophør i utide, fordi det  

 offentlige af sundhedsmæssige eller andre grunde nedlægger forbud mod  

 lejerens brug, er lejeren kun pligtig at betale leje til den dag, forbudet  

 træder i kraft.
Hvis forbudet kun begrænser brugen på mindre væsentlig måde,  

 kan lejeren dog kun kræve et forholdsmæssigt afslag i lejen.
 § 25. Bliver det lejede ødelagt ved brand eller anden ulykke,  

 bortfalder aftalen.
 Stk. 2. Bortfalder en lejeaftale i henhold til stk. 1, skal  

 udlejeren uden unødigt ophold tilbyde lejeren at leje andre lokaler i  

 ejendommen, hvis der bliver andre lokaler ledige til overtagelse senest 3  

 måneder efter det tidspunkt, hvor det lejede blev ødelagt.
 Stk. 3. Ved bortfald af en lejeaftale efter stk. 1, skal udlejeren  

 tilbyde lejeren at leje lokaler af samme art som de lokaler, der blev  

 ødelagt, hvis der ved genopførelse eller ombygning tilvejebringes sådanne  

 lokaler.
Kapitel 5 Udlejerens adgang til det lejede og udlejers ret til at foretage  

 ændringer i det lejede m.v.
 § 26. Udlejeren eller dennes stedfortræder har ret til at få eller  

 skaffe sig adgang til det lejede, når forholdene kræver det.
 § 27. Udlejeren har, uanset en eventuelt aftalt uopsigelighed, ret  

 til at foretage ændringer i det lejede og ændringer af ejendommen, selv om  

 dette berører lejerens brugsret, såfremt ændringerne ikke væsentligt og  

 varigt ændrer det lejedes identitet, jf. dog stk. 2.
 Stk. 2. Lejeren kan, når udlejeren foretager ændringer efter stk.  

 1, stille krav om, at lejen skal nedsættes, hvis ændringen medfører en  

 væsentlig forringelse af brugsværdien af det lejede for lejeren.
 § 28. Udlejeren kan iværksætte arbejder i det lejede med det  

 varsel, der er angivet i stk. 2. Udlejeren kan dog altid uden varsel foretage  

 uopsættelige reparationer i det lejede.
Stk. 2. Varslingen om iværksættelse af arbejder i det lejede skal  

 være skriftlig, og varslet er 8 uger.
Ved beregningen af fristen ses der bort  

 fra juli måned.
 Stk. 3. Stk. 1-2 finder tillige anvendelse på arbejder uden for  

 det lejede, hvis arbejderne indebærer hindringer eller væsentlig ulempe for  

 lejerens adgang til eller brug af det lejede under eller efter arbejdernes  

 gennemførelse.
§ 29. Ethvert arbejde, der iværksættes af udlejeren, skal udføres  

 uden afbrydelse og med den størst mulige hensyntagen til lejeren.
Udlejeren  

 skal straks foretage efterreparationer.
§ 30. Ved installation af varmeanlæg i ejendommen har udlejeren  

 ret til med 6 ugers varsel at råde over de kælder- og loftsrum, der er  

 nødvendige til anlæggets drift, når der anvises lejeren andre rum, der er  

 anvendelige til den aftalte brug.
Lejeren kan dog ikke kræve anvist andet  

 rum, hvis den forudsatte anvendelse af rummet må anses for overflødiggjort af  

 installationen.
 § 31. § 28, stk. 2 og 3, og § 29 kan ikke ved aftale fraviges til  

 skade for lejeren.
Kapitel 6 Forbedringer § 32 . Har udlejeren forbedret det lejede, kan udlejeren forlange  

 lejen forhøjet, jf. stk. 2. Ved forbedringer forstås i denne lov arbejder,  

 der tilfører ejendommen eller det lejede kvaliteter eller egenskaber, som  

 lejeren ikke allerede efter retsforholdet har krav på, og som forøger  

 brugsværdien af det lejede.
Ved vurdering af den forøgede brugsværdi ses der  

 bort fra forbedringer, der er gennemført efter § 46 a, stk. 3, i lov om leje.
Stk. 2. Lejeforhøjelsen skal som udgangspunkt kunne give en  

 passende forrentning af den udgift, der med rimelighed er afholdt til  

 forbedringen, samt dække afskrivning og sædvanlige udgifter til  

 vedligeholdelse, administration, forsikring og lignende.
Ved opgørelse af  

 forbedringsudgiften skal der foretages fradrag for eventuelt sparet  

 vedligeholdelse.
Stk. 3. Har en udlejer gennemført arbejder efter § 46 a, stk. 3, i  

 lov om leje, kan udlejer forlange en lejeforhøjelse, der giver en passende  

 forrentning af den udgift, der med rimelighed er afholdt, samt dækker  

 afskrivning og sædvanlige udgifter til vedligeholdelse, administration,  

 forsikring og lignende.
Stk. 2, 2. pkt., finder tilsvarende anvendelse.
Stk. 4. Har udlejeren opsat eller forbedret eget  

 fællesantenneanlæg til radio- og fjernsynsmodtagelse i ejendommen, eller har  

 udlejeren etableret eller forbedret tilslutning til programforsyning udefra,  

 kan udlejeren forlange, at lejeren over 10 år godtgør udlejeren de  

 etablerings- og forbedringsudgifter, der med rimelighed er afholdt.
Udlejeren  

 kan forlange en passende forrentning og sædvanlige udgifter til  

 vedligeholdelse, administration, forsikring og lignende.
Lejeren kan dog  

 kræve at betale beløbet kontant.
Stk. 2, 2. pkt., finder tilsvarende  

 anvendelse.
 Stk. 5. Har en ejendom centralvarme eller varmtvandsinstallation,  

 og tilslutter udlejeren denne til et kollektivt varmeforsyningsanlæg, kan  

 udlejer forlange, at lejeren over 10 år godtgør udlejeren ejendommens  

 udgifter ved omlægningen med fradrag af besparelsen.
 Stk. 6. Foranstaltninger, der øger kapaciteten af ejendommens  

 forsynings- eller afløbsledninger af hensyn til lejernes brug, anses for  

 forbedringer.
§ 33. Lejeforhøjelse efter § 32 kan gennemføres med 3 måneders  

 varsel.
Lejeforhøjelsen kan dog tidligst få virkning fra det tidspunkt, hvor  

 forbedringen er fuldført.
 Stk. 2. Kravet om lejeforhøjelse skal fremsættes skriftligt og  

 indeholde oplysning om grunden til lejeforhøjelsen, en beregning af  

 lejeforhøjelsen med oplysning om de afholdte udgifter samt oplysning om  

 lejerens adgang til at gøre indsigelse, jf. stk. 5. Indeholder kravet ikke  

 disse oplysninger, er det ugyldigt, medmindre udlejeren kan godtgøre, at  

 manglerne ikke har bevirket en forringelse af lejerens retsstilling.
Stk. 3. Udlejeren kan kræve en foreløbig lejeforhøjelse på  

 grundlag af et overslag over udgifterne og forbeholde sig at fremsætte nyt  

 krav, når byggeregnskabet er afsluttet.
Lejen skal reguleres efter  

 byggeregnskabet, når det foreligger.
Stk. 4. Boligretten kan på begæring af en lejer fastsætte en  

 frist, inden for hvilken byggeregnskab skal aflægges.
Er byggeregnskab ikke  

 aflagt inden fristens udløb, bortfalder den foreløbige lejeforhøjelse,  

 medmindre overskridelsen af fristen beror på forhold, som ikke kan lægges  

 udlejeren til last.
Stk. 5. Vil lejeren ikke godkende kravet om lejeforhøjelse, skal  

 lejeren fremsætte skriftlig indsigelse senest 6 uger efter, at kravet er  

 kommet frem til lejeren.
Udlejeren skal da anlægge sag ved boligretten senest  

 6 uger efter lejerfristens udløb, hvis udlejeren ønsker at fastholde kravet  

 om lejeforhøjelse.
Kapitel 7 Lejerens brug af det lejede § 34 . Lejeren skal behandle det lejede forsvarligt.
 Stk. 2. Lejeren er erstatningsansvarlig for skade, som forvoldes  

 ved uforsvarlig adfærd af lejeren selv, lejerens personale eller andre, som  

 lejeren har givet adgang til det lejede, herunder ved fremleje.
Stk. 3. Skader, hvis udbedring er uopsættelig, skal lejeren straks  

 anmelde til udlejeren.
Andre skader skal lejeren anmelde uden ugrundet  

 ophold.
 § 35 . Lejeren må ikke uden udlejerens samtykke bruge det lejede  

 til andet formål end aftalt.
 Stk. 2. Lejeren må ikke uden udlejerens samtykke overlade brugen  

 af det lejede eller nogen del heraf til andre.
§ 36 . Udlejeren skal sørge for, at der hersker god orden i  

 ejendommen.
Bestemmelserne i §§ 19, stk. 2, 20 og 21 finder tilsvarende  

 anvendelse på udlejerens overtrædelse af denne pligt.
 Stk. 2 . Lejeren skal overholde de almindelige ordensregler, der  

 gælder for ejendommen, og skal efterkomme andre rimelige påbud, der skal  

 sikre god husorden og forsvarlig brug af det lejede.
 Stk. 3 . Lejeren skal sørge for, at de pligter, der påhviler  

 lejeren efter stk. 2, også iagttages af de personer, for hvis handlinger  

 lejeren er ansvarlig efter § 34.
 § 37. Lejeren må ikke uden udlejerens samtykke foretage ændringer  

 af det lejede eller anbringe andre indretninger eller genstande end de i §§  

 38-41 nævnte.
§ 38 . Lejeren har ret til at foretage sædvanlige installationer i  

 det lejede, medmindre udlejeren kan godtgøre, at ejendommens el- og  

 afløbskapacitet ikke er tilstrækkelig til installationen.
Lejeren skal give  

 meddelelse til udlejeren, inden lejeren foretager installationen .
 § 39. Lejeren har ret til at anbringe radio- og fjernsynsantenne  

 på ejendommen efter udlejerens anvisning til modtagelse af radio- og  

 tv-programmer, jf. dog stk. 2. Lejeren har tilsvarende ret til at lade  

 etablere kabelforbindelse til fremføring af radio- og tv-programmer i  

 ejendommen, såfremt der er mulighed for tilslutning til kabel-tv i området.  

 Ønsker flere lejere at etablere samme programforsyning, kan disse beslutte,  

 at opsætning af antenne skal ske i form af et fællesantenneanlæg.
Stk. 2. Lejerens ret efter stk. 1 gælder ikke, såfremt udlejeren  

 godtgør, at anbringelsen vil være til ulempe for ejendommen eller dens  

 lejere.
Retten gælder endvidere ikke, hvis lejeren kan få adgang til et  

 ønsket program enten gennem udlejerens fælles tv-forsyning eller gennem et af  

 lejerne etableret fællesantenneanlæg.
 Stk. 3. Etablerer lejeren en antenne på ejendommen, kan udlejer  

 forlange, at lejeren indbetaler et rimeligt depositum til sikkerhed for krav  

 mod lejeren, som opstår som følge af antennen.
Stk. 4. Ønsker flere lejere at etablere en fællesantenne i  

 ejendommen efter stk. 1, kan udlejer forlange, at de pågældende lejere  

 stifter en antenneforening, som skal stå for etablering og drift af  

 fællesantenneanlægget.
Der skal vælges en bestyrelse for antenneforeningen.  

 Det påhviler bestyrelsen at meddele udlejer, hvem der sidder i bestyrelsen,  

 således at udlejer med frigørende virkning kan henvende sig til disse  

 angående spørgsmål vedrørende antennen.
Bestyrelsen skal samtidig sende et  

 eksemplar af foreningens vedtægter til udlejer.
Vedtægterne skal indeholde  

 bestemmelse om, at foreningen skal tegne en ansvarsforsikring og en  

 kaskoforsikring vedrørende antennen, samt i tilfælde af foreningens ophør  

 bære udgifterne som følge af nedtagning af antennen.
Udlejer kan forlange, at  

 foreningen indbetaler et rimeligt depositum til sikkerhed for udlejers krav  

 mod foreningen.
 Stk. 5. Ved væsentlig tilsidesættelse af de pligter, som er  

 angivet i stk. 4, kan udlejeren kræve fællesantenneanlægget nedtaget.
 Stk. 6. Har lejeren opsat egen antenne eller været tilsluttet  

 fællesantenneanlæg efter stk. 1, kan udlejeren kræve retablering, når lejeren  

 fraflytter lejemålet.
§ 40. Lejeren har ret til at foretage ombygninger i det lejede,  

 der er sædvanlige for den type virksomhed, der efter aftalen drives i det  

 lejede.
Lejeren skal give meddelelse til udlejeren, inden lejeren foretager  

 ombygningen.
 Stk. 2. Lejeren har endvidere efter udlejerens rimeligt begrundede  

 anvisninger ret til at foretage installationer og ombygninger, når  

 ændringerne sker for at opfylde krav fra en offentlig myndighed vedrørende  

 kontraktmæssig anvendelse af det lejede.
 Stk. 3. Har lejeren foretaget ændringer som nævnt i stk. 1 og 2,  

 er lejeren ved lejeforholdets ophør forpligtet til at retablere det lejede.
§ 41. Lejeren har ret til at foretage skiltning på mure, døre og  

 vinduer, der hører til det lejede, i det omfang det er sædvanligt efter  

 lejerens forretnings og ejendommens art.
Lejeren har endvidere ret til at  

 anbringe markiser, udhængsskabe, automater, varer og lignende i sædvanligt  

 omfang.
Stk. 2. Lejeren af en butik, et hotel, en restauration og lignende  

 skal holde forretningen åben og i forsvarlig drift i sædvanligt omfang.
Det  

 kan ikke pålægges lejere af forretninger i butikscentre eller lignende  

 butiksfællesskaber at holde åbent efter kl. 20.00.
 § 42. Lejeren er erstatningsansvarlig for skade, der er forårsaget  

 af de installationer, ombygninger og ændringer, lejeren har foretaget.  

 Udlejeren kan kræve, at lejeren ved forsikring eller på anden måde stiller  

 fornøden sikkerhed for opfyldelsen af erstatningsansvaret.
 § 43. Reglerne i §§ 38, 40, stk. 2, og § 41, stk. 2, 2. pkt., kan  

 ikke ved aftale fraviges til skade for lejeren.
Kapitel 8 Betaling af leje § 44. Udlejeren skal anvise et betalingssted her i landet.
Er der  

 ikke anvist et betalingssted, skal lejen betales på udlejerens bopæl eller  

 forretningssted her i landet.
Indbetaling til et pengeinstitut anses for  

 betaling på det anviste betalingssted.
 § 45. Lejen kan kræves betalt månedsvis forud.
Stk. 2 . Forfalder lejen til betaling på en helligdag, en lørdag  

 eller grundlovsdag, udskydes forfaldsdagen til den efterfølgende hverdag.  

 Betaling anses for rettidig, når den sker senest den 3. hverdag efter  

 forfaldsdagen.
Er denne hverdag en lørdag, er betaling den følgende hverdag  

 rettidig.
 § 46. Reglerne i §§ 44 og 45, stk. 2, kan ikke ved aftale fraviges  

 til skade for lejeren.
Kapitel 9 Betaling for varme og vand m.v.
§ 47. Leverer udlejeren varme og varmt vand samt andre ydelser som  

 nævnt i stk. 2, kan denne kræve sine udgifter til lejerens forbrug samt andel  

 i andre udgifter refunderet.
Udlejeren kan ligeledes kræve sine udgifter til  

 lejerens forbrug af vand refunderet efter reglerne i dette kapitel, når  

 forbruget fordeles på grundlag af fordelingsmålere.
Udgifterne hertil kan  

 ikke indeholdes i lejen.
Stk. 2. Udgifterne opgøres i et forbrugsregnskab for ejendommen.  

 For så vidt angår varme og varmt vand, kan udlejeren i regnskabet kun medtage  

 udgiften til brændselsforbruget, herunder el og gas til opvarmning, i  

 regnskabsperioden.
Sker leverancen fra et kollektivt varmeforsyningsanlæg,  

 skal udlejeren dog medtage den samlede udgift.
Endvidere skal udgifter til  

 energimærkning og udarbejdelse af energiplan m.v. samt udgifter til  

 kontrolmåling, justering og rensning af oliefyringsanlæg, jf. lov om fremme  

 af energi- og vandbesparelser i bygninger, dog ligeledes medtages i  

 regnskabet.
Ligeledes kan samtlige udgifter vedrørende forsyning med vand,  

 herunder vand- og afledningsafgift, medtages.
Rabatydelser og lignende skal  

 godskrives regnskabet.
 Stk. 3. Indeholder forbrugsregnskabet både udgifter til kollektiv  

 varmeforsyning og til vand, og er det ikke muligt at fastsætte sammenfaldende  

 regnskabsår eller afregningsperiode for de to ydelser, jf. § 48, stk. 4, kan  

 udlejeren vælge at udarbejde et separat regnskab for vandudgifter efter  

 reglerne i dette kapitel.
§ 48. Forbrugsregnskabet skal udformes således, at det fremgår,  

 hvor stor en del af den enkelte lejers samlede udgift, der vedrører varme og  

 varmt vand, herunder udgifter, som følger af lov om fremme af energi- og  

 vandbesparelser i bygninger, og hvor stor en del, der vedrører vand.
For hver  

 af de to udgiftstyper skal det ligeledes fremgå, hvorledes lejerens andel af  

 de samlede udgifter er beregnet.
Regnskabet skal endvidere indeholde  

 oplysning om tidspunktet for udlejerens modtagelse af endelig afregning, jf.  

 § 51, stk.1, samt om lejernes adgang til at gøre indsigelse, jf. § 51, stk.  

 3. Indeholder regnskabet ikke disse oplysninger, er det ugyldigt.
 Stk. 2. Regnskabsperioden er fra 1. juni til 31. maj, jf. dog stk.  

 3 og 4.
Stk. 3. Udlejeren kan med 6 ugers varsel bestemme, at regnskabet  

 fremover skal afsluttes på en anden dato.
Regnskabsperioden ved overgangen  

 til det nye regnskabsår må højst være 18 måneder.
 Stk. 4. For ejendomme, hvor leverancen af varme sker fra et  

 kollektivt varmeforsyningsanlæg, skal regnskabsåret dog følge  

 varmeforsyningsanlæggets regnskabsår eller aflæsningsperiode.
 § 49. Fordelingen af udgifterne til varme og varmt vand samt  

 udgifter, som følger af lov om fremme af energi- og vandbesparelser i  

 bygninger, mellem lejerne sker efter udlejerens bestemmelse på grundlag af  

 sædvanlige beregningsregler, enten efter egnede varmefordelingsmålere eller  

 efter bruttoetageareal eller rumfang og, for så vidt angår levering af varmt  

 vand, efter antallet og arten af varmtvandshaner samt antallet af værelser.
Stk. 2. Udlejeren kan forlange, at den hidtidige fordeling af  

 varmeudgiften ændres, således at fordelingen fremover skal ske på grundlag af  

 varmefordelingsmålere.
Ligeledes kan udlejeren forlange, at fordelingen af  

 udgiften til vand fremover fordeles på grundlag af vandfordelingsmålere,  

 såfremt beboerrepræsentanterne eller et flertal af beboelseslejerne forlanger  

 dette i medfør af bestemmelsen i § 46 j, stk. 1, i lov om leje.
 Stk. 3. Udgifter som følge af ændret fordeling efter stk. 2  

 betragtes som forbedring.
Stk. 4. Beslutninger efter stk. 2 kan gennemføres med 6 ugers  

 varsel til en forbrugsregnskabsperiodes begyndelse.
Ved overgang til  

 afregning for vand efter fordelingsmålere skal lejen samtidig nedsættes med  

 et beløb, der svarer til den del af vandudgiften, som hidtil har været  

 indeholdt i lejen.
§ 50. Udlejeren kan med 6 ugers varsel til en betalingstermin  

 forlange, at lejeren skal betale acontobidrag til dækning af lejerens andel i  

 ejendommens forbrugsudgifter, jf. § 47, stk. 2, når udgifterne hertil ikke er  

 indeholdt i lejen.
Udlejeren kan med samme varsel forlange forhøjelse af  

 løbende acontobidrag.
 Stk. 2. Bidragene betales med lige store beløb i forbindelse med  

 de almindelige lejebetalinger.
 Stk. 3. De samlede bidrag for et år må højst opkræves med den  

 udgift, som forventes at blive pålignet for regnskabsperioden.
§ 51. Forbrugsregnskabet skal være kommet frem til lejerne senest  

 4 måneder efter regnskabsårets udløb.
Indeholder regnskabet udgifter  

 vedrørende varme, som leveres fra et kollektivt varmeforsyningsanlæg, skal  

 regnskabet være kommet frem til lejerne senest 3 måneder efter, at udlejeren  

 har modtaget endelig afregning vedrørende forbruget af varme og varmt vand  

 fra varmeforsyningsanlægget, såfremt dette tidspunkt er senere end fristen  

 efter 1. pkt.
Indeholder regnskabet alene udgifter vedrørende forsyning med  

 vand samt udgifter, som følger af lov om fremme af energi- og vandbesparelser  

 i bygninger, skal regnskabet være kommet frem til lejerne senest 3 måneder  

 efter, at udlejeren har modtaget endelig afregning vedrørende forbruget af  

 vand fra kommunen eller vandværket, såfremt dette tidspunkt er senere end  

 fristen efter 1. pkt.
 Stk. 2. Når forbrugsregnskabet er udsendt, skal udlejeren på  

 lejerens forlangende give lejeren eller lejerens befuldmægtigede adgang til  

 at gennemgå bilagene på ejendommen eller andetsteds i vedkommende byområde.
Stk. 3. Lejeren kan skriftligt gøre indsigelse mod  

 forbrugsregnskabet senest 6 uger efter modtagelsen af regnskabet.
Indsigelsen  

 skal indeholde meddelelse om, på hvilke punkter regnskabet ikke kan  

 godkendes.
Udlejeren skal da indbringe sagen for boligretten senest 6 uger  

 efter lejerfristens udløb, hvis udlejeren ønsker at fastholde sit krav i  

 henhold til regnskabet.
§ 52. Har lejeren betalt for lidt i acontobidrag, kan udlejeren  

 kræve tillægsbetaling ved den første lejebetaling, der skal finde sted, når  

 der er forløbet 1 måned efter, at lejeren har modtaget regnskabet.
Overstiger  

 tillægsbetalingen 3 måneders leje, er lejeren dog berettiget til at betale i  

 3 lige store månedlige rater, således at første rate forfalder til det  

 fastsatte tidspunkt for tillægsbetalingen.
Fraflytter lejeren, skal  

 tillægsbetaling senest betales på fraflytningsdagen.
 Stk. 2. Har lejeren betalt for meget i acontobidrag, skal det for  

 meget betalte tilbagebetales kontant til lejeren eller fradrages i første  

 lejebetaling efter, at forbrugsregnskabet er udsendt.
 § 53. Er regnskabet ikke kommet frem til lejeren ved udløbet af  

 den i § 51, stk. 1, nævnte frist, mister udlejeren sin ret til at kræve  

 tillægs-betaling af lejeren.
 Stk. 2. Fremsendes regnskabet ikke inden 2 måneder efter udløbet  

 af den i § 51, stk. 1, nævnte frist, kan lejeren undlade at indbetale  

 acontobidrag, indtil lejeren har modtaget regnskabet og har modtaget et  

 eventuelt for meget betalt bidrag for den afsluttede regnskabsperiode.
§ 54. Har udlejeren som følge af en undskyldelig fejl glemt at  

 medtage en udgiftspost på regnskabet, kan udlejeren til det følgende  

 forbrugsregnskab overføre den del af posten, som ikke overstiger 10 pct. af  

 de samlede udgifter i det først afsluttede regnskab.
Udlejeren skal orientere  

 lejerne om størrelsen af en overført udgift.
Stk. 2. I tilfælde af fejlagtig udgiftsfordeling mellem lejerne  

 skal udlejeren snarest rette fejlen ved skriftlig meddelelse til de berørte  

 lejere.
Med hensyn til tillægsbetaling og tilbagebetaling som følge af  

 rettelsen finder bestemmelserne i § 52 tilsvarende anvendelse.
§ 55. Såfremt udlejeren leverer el til andet formål end  

 opvarmning, kan et flertal af erhvervslejerne i ejendommen forlange afregning  

 efter elektricitetsmålere.
Reglerne i § 49, stk. 3 og 4, 1. pkt., finder i så  

 fald tilsvarende anvendelse.
Beslutninger efter 1. pkt. er bindende for alle  

 lejere uanset modstående tidligere aftale.
Stk. 2. Udlejeren kan uanset stk. 1 kræve, at lejeren fremtidig  

 betaler elektricitetsudgifter på grundlag af afregningsmålere direkte til  

 elselskabet. Ændringen kan gennemføres med 6 ugers varsel.
For leverancer af  

 elektricitet til opvarmning kan ændringen gennemføres med 6 ugers varsel til  

 et regnskabsårs begyndelse. Ændringer af betalingsbetingelserne gælder uanset  

 modstående tidligere aftale.
 Stk. 3. Uanset reglerne i kapitel 9 kan udlejeren forlange, at  

 lejeren fremtidig betaler udgifter til forsyning med varme og vand på  

 grundlag af afregningsmålere direkte til leverandøren. Ændringen kan  

 gennemføres med 6 ugers varsel til et forbrugsregnskabsårs begyndelse.  

 Vedrører ændringen afregning for vand, som ikke afregnes over  

 forbrugsregnskabet, kan ændringen gennemføres med 6 ugers varsel. Ændringer  

 af betalingsbetingelserne for varme og vand gælder uanset tidligere  

 modstående aftale.
Kapitel 10 Brugsrettens overgang til andre § 56. En lejer, der i henhold til aftale med udlejer har ret til  

 at fremleje det lejede, må ikke uden ægtefællens samtykke foretage fremleje,  

 såfremt dette vil medføre, at det lejede ikke længere kan tjene som grundlag  

 for ægtefællernes eller den anden ægtefælles virksomhed.
Er den anden  

 ægtefælle umyndig, meddeler værgen samtykket.
Bestemmelserne i § 18, stk. 2,  

 og § 20 i lov om ægteskabets retsvirkninger finder tilsvarende anvendelse.
 § 57. Lejeren har ret til at lade en anden lejer inden for samme  

 branche fortsætte lejeforholdet på uændrede lejevilkår (afståelsesret),  

 medmindre udlejeren har vægtige grunde, herunder den indtrædende lejers  

 økonomi eller branchekendskab, til at modsætte sig dette.
 Stk. 2. Tidligere lejere har ret til at genindtræde i  

 lejeforholdet, såfremt lejeaftalen med den lejer, der er afstået til, er  

 ophørt på grund af misligholdelse eller opsigelse.
Stk. 3. Genindtrædelsesretten er betinget af, at den tidligere  

 lejer har et helt eller delvis usikret tilgodehavende opstået i forbindelse  

 med handelen med den lejer, der er afstået til, og at udlejeren er  

 underrettet herom ved afståelsen.
Det er desuden en betingelse, at den  

 tidligere lejer har holdt udlejer underrettet om sin adresse.
Stk. 4. Udlejer skal underrette de lejere, der opfylder  

 betingelserne i stk. 3, om lejeforholdets ophør på grund af misligholdelse  

 eller opsigelse som nævnt i stk. 2 og give dem en frist på mindst 2 og højst  

 4 uger til at erklære, om de vil genindtræde i lejeforholdet.
Underretning af  

 flere lejere skal ske samtidigt.
Stk. 5. Ønsker flere lejere at genindtræde i lejeforholdet,  

 tilkommer genindtrædelsesretten den lejer, der senest har afstået  

 lejeforholdet.
Det er dog en betingelse, at den i stk. 4 nævnte frist er  

 overholdt og ved genindtrædelse efter misligholdelse tillige en betingelse,  

 at den tidligere lejer senest 2 uger efter udlejerens påkrav godtgør  

 udlejeren alle dokumenterede omkostninger til dækning af lejerestancer,  

 omkostninger ved udsættelse og udlejers øvrige udgifter i forbindelse med  

 lejeforholdets ophør.
Overskrider en lejer disse frister, tilkommer retten  

 til at genindtræde den lejer, der herefter senest har afstået lejeforholdet.
 Stk. 6. Lejeren må ikke uden sin ægtefælles samtykke afstå lejemål  

 om lokaler, hvortil ægtefællernes eller den anden ægtefælles virksomhed er  

 knyttet. § 56, 2. og 3. pkt., finder tilsvarende anvendelse.
 § 58. Dør lejeren, har ægtefællen ret til at fortsætte  

 lejeforholdet, hvis ægtefællen har deltaget i virksomhedens drift.
 Stk. 2 . Dør en lejer, der har drevet en erhvervsvirksomhed, uden  

 at efterlade sig en ægtefælle, har enhver af lejerens livsarvinger, der har  

 deltaget i virksomhedens drift, ret til at overtage lejeforholdet, medmindre  

 udlejeren har vægtige grunde til at modsætte sig det.
Stk. 3. I øvrigt kan udlejeren i tilfælde af lejerens død opsige  

 lejeaftalen med sædvanligt varsel.
Dette gælder dog ikke, såfremt lejeren har  

 afståelsesret, og der forinden det tidspunkt, da udlejerens opsigelse skulle  

 have haft virkning efter 1. pkt., af dødsboet eller af den lejer, som der er  

 afstået til, gives meddelelse til udlejeren om, at afståelse har fundet sted.
§ 59. I tilfælde af lejerens separation eller skilsmisse eller ved  

 omstødelse af lejerens ægteskab afgøres det om nødvendigt ved bevillingen  

 eller dommen, hvilken af ægtefællerne der har ret til at fortsætte  

 lejeforholdet.
Den ægtefælle, hvis erhvervsvirksomhed er knyttet til et  

 forretningslokale, har fortrinsret til dette.
 § 60. Har lejeren forladt sin ægtefælle, har ægtefællen ret til at  

 fortsætte lejeforholdet efter reglen i § 58, stk. 1.
 § 61. Lejeren kan ikke give afkald på de rettigheder, der  

 tilkommer lejeren eller andre efter §§ 56, 58, stk.1, 59 og 60.
Kapitel 11 Opsigelse § 62. Lejeren kan frit opsige lejeaftalen.
 Stk. 2. Lejeren må dog ikke uden sin ægtefælles samtykke opsige  

 lejeforhold om lokaler, hvortil ægtefællernes eller den anden ægtefælles  

 virksomhed er knyttet. § 56, 2. og 3. pkt., finder tilsvarende anvendelse.
 § 63. Udlejeren kan opsige lejeforhold om garager, stalde og  

 lignende.
 Stk. 2. Andre lejeforhold kan udlejeren kun opsige i følgende  

 tilfælde:
 1) Når udlejeren dokumenterer, at nedrivning eller ombygning af ejendommen  

 medfører, at det lejede må fraflyttes.
 2) Når lejeren trods udlejerens påmindelse ikke har iagttaget god skik og  

 orden ved det lejedes benyttelse, eksempelvis når lejeren ved støjende  

 adfærd, psykisk eller fysisk vold eller trusler herom eller på anden måde har  

 været til ulempe for ejendommen eller dem, der lovligt færdes i ejendommen,  

 herunder når lejerens adfærd medfører gener for de pågældende personer som  

 generel utryghed, forråelse af ejendommens miljø eller sundhedsmæssig risiko,  

 uden at forholdet er af en sådan art, at udlejeren kan ophæve lejeforholdet  

 uden varsel.
 3) Når vægtige grunde i øvrigt gør det særligt magtpåliggende for  

 udlejeren at blive løst fra lejeforholdet.
 Stk. 3. Opsiges en lejer med den begrundelse, at nedrivning eller  

 ombygning af ejendommen medfører, at det lejede må fraflyttes, skal udlejeren  

 samtidig med opsigelsen tilbyde lejeren at leje lokaler af samme art som de  

 opsagte, hvis der efter genopførelsen eller ombygningen sker udleje af  

 lokaler.
 Stk. 4. Lejeren kan opsiges, uanset om den i stk. 2, nr. 2,  

 beskrevne adfærd udøves af lejeren selv, dennes personale eller andre, som  

 lejeren har givet adgang til det lejede.
 Stk. 5. Er der aftalt uopsigelighed fra udlejerens side, kan der  

 ikke ske opsigelse efter stk. 2, nr. 1 og 3.
§ 64. Det kan aftales, at en lejeaftale skal være tidsbestemt,  

 således at lejeforholdet ophører uden opsigelse ved udløbet af den aftalte  

 lejetid.
Den tidsbestemte lejeaftale kan opsiges af begge parter efter  

 reglerne i dette kapitel.
 Stk. 2. Benytter lejeren med udlejerens vidende det lejede i mere  

 end 3 måneder efter den aftalte lejetids udløb, uden at udlejeren har  

 opfordret lejeren til at flytte, fortsætter lejeforholdet på de aftalte  

 vilkår bortset fra vilkåret om tidsbegrænsning.
Stk. 3. Boligretten kan tilsidesætte tidsbegrænsningen, hvis den  

 på tidspunktet for aftalens indgåelse ikke var tilstrækkeligt begrundet i  

 udlejerens forhold.
Sag herom skal være anlagt senest 1 år efter  

 lejeforholdets påbegyndelse, dog senest 6 måneder før den aftalte lejetids  

 udløb.
Er den tidsbestemte lejeaftale indgået for et kortere tidsrum end 6  

 måneder, skal retssag være anlagt uden ugrundet ophold efter lejeforholdets  

 påbegyndelse.
 Stk. 4. I de i stk. 2 og 3 nævnte tilfælde kan boligretten ændre  

 lejeaftalens vilkår under hensyn til, at tidsbegrænsningen er bortfaldet.
 Stk. 5. Ved bortfald eller tilsidesættelse af tidsbegrænsningen  

 efter stk. 2 og 3, fortsætter lejeforholdet, og den i § 15 nævnte 5-årige  

 periode regnes fra udløbet af den aftalte lejetid.
§ 65. Opsigelsesvarslet for lejer og udlejer er 3 måneder til den  

 første hverdag i en måned, der ikke er dagen før en helligdag.
Dog er  

 opsigelsesvarslet 1 måned for lejeforhold om garager, stalde og lignende.
Stk. 2. Fraflytter lejeren inden opsigelsesvarslets udløb, skal  

 udlejeren bestræbe sig på at genudleje det lejede.
Hvad udlejeren indvinder  

 eller burde have indvundet ved genudlejning, skal fragå i udlejers krav over  

 for lejeren.
 § 66. Udlejerens opsigelse af lejeforhold om andet end garager,  

 stalde og lignende skal være skriftlig og indeholde oplysning om  

 opsigelsesgrunden samt lejerens adgang til at gøre indsigelse efter stk. 2.  

 Opsigelsen skal tillige indeholde oplysning om lejerens rettigheder efter §  

 67. Indeholder opsigelsen ikke disse oplysninger, er den ugyldig, medmindre  

 udlejeren kan godtgøre, at manglerne ikke har bevirket en forringelse af  

 lejerens retsstilling.
Stk. 2. Vil lejeren ikke godkende opsigelsen, skal lejeren senest  

 6 uger efter, at opsigelsen er kommet frem til lejeren, fremsætte skriftlig  

 indsigelse.
Udlejeren må da anlægge sag ved boligretten senest 6 uger efter  

 udløbet af den i stk. 1 nævnte frist, hvis udlejeren ønsker at opretholde  

 opsigelsen.
 § 67. Opsiges en lejer efter § 15, bortset fra lejeforhold om  

 garager, stalde og lignende, eller efter § 63, stk. 2, nr. 1 og 3, skal  

 udlejer betale lejeren erstatning for det tab, som denne lider som følge af  

 opsigelsen.
Stk. 2. I erstatningen efter stk. 1 indgår blandt andet 1) lejerens flytteudgifter, 2) værdiforringelse af lejerens inventar, installationer og lignende ved  

 flytning, 3) værdien af de installationer, forbedringer og andre indretninger, som  

 lejeren med udlejerens samtykke har udført i det lejede for egen regning, og  

 som lejeren ikke kan medtage uden væsentligt tab, 4) driftstab i normal flytteperiode, 5) værdien af den goodwill, der for lejerens virksomhed var knyttet til  

 beliggenheden af de lokaler, hvorfra lejeren er blevet opsagt, 6) værdien af en afståelsesret, der tilkom lejeren, og 7) lejerens rimelige udgifter til sagkyndig bistand.
 Stk. 3. Ved fastsættelse af erstatning efter stk. 1 kan der ses  

 bort fra de ændringer, som lejeren har foretaget efter det tidspunkt, hvor  

 udlejeren i medfør af § 15 har fremsat krav om ændring af lejevilkårene.  

 Lejeren har dog ret til erstatning for ændringer, som lejeren har gennemført  

 efter dette tidspunkt, fordi de pågældende ændringer har været påbudt af en  

 offentlig myndighed eller fastsat ved lov.
 Stk. 4. Lejeren skal udfolde sædvanlige og rimelige bestræbelser  

 på at begrænse sit tab.
 Stk. 5. Lejeren skal ikke fraflytte, før lejeren har modtaget  

 erstatning, eller udlejeren ved bankgaranti eller på anden måde har stillet  

 betryggende sikkerhed for erstatningsbeløbets betaling.
 Stk. 6. Bestemmelsen i stk. 5 gælder ikke ved opsigelse efter §  

 15.
 § 68. Vil lejeren godkende opsigelsen, men kræve erstatning efter  

 § 67, skal lejeren meddele udlejeren dette senest 6 uger efter, at opsigelsen  

 er kommet frem til lejeren.
 Stk. 2. Ved uenighed om erstatningen efter § 67 skal lejeren  

 anlægge sag ved boligretten senest 6 uger efter udløbet af den i stk. 1  

 nævnte frist.
 Stk. 3. Bestemmelserne i stk. 1 og 2 gælder ikke ved opsigelse  

 efter § 15.
 § 69. Reglerne i § 63, § 64, stk. 2 og 3, og §§ 65, 66 og 68 kan,  

 for så vidt angår opsigelse fra udlejerens side, ikke ved aftale fraviges til  

 skade for lejeren, så længe udlejeren ikke har opsagt lejeren.
 Stk.2. Lejeren kan ikke give afkald på sin ægtefælles ret efter §  

 62, stk. 2.
Kapitel 12 Ophævelse § 70. Udlejeren kan hæve lejeaftalen i følgende tilfælde, jf. dog  

 § 71:
 1) Når leje eller anden pligtig pengeydelse ikke er betalt rettidigt, jf.  

 stk. 2 og 3.
 2) Når det lejede benyttes til andet end aftalt, og lejeren ikke trods  

 udlejerens indsigelse er ophørt hermed.
 3) Når lejeren modsætter sig, at udlejeren eller andre får adgang til det  

 lejede, hvor de har ret hertil, jf. §§ 26, 30 og 74.
 4) Når lejeren fraflytter det lejede i utide uden aftale med udlejeren.
 5) Når lejeren vanrøgter det lejede og ikke uden ophold efter udlejerens  

 påkrav bringer det lejede i stand.
 6) Når lejeren helt eller delvis overlader brugen af det lejede til en  

 anden i tilfælde, hvor lejeren ikke er berettiget hertil, og trods udlejers  

 indsigelse ikke bringer forholdet til ophør.
 7) Når lejeren trods udlejerens påmindelse tilsidesætter sine pligter til  

 at iagttage god skik og orden i ejendommen, eksempelvis når lejeren ved  

 stærkt støjende adfærd, psykisk eller fysisk vold eller trusler herom eller  

 på anden måde er til ulempe for ejendommen eller dem, der lovligt færdes i  

 ejendommen, herunder når lejerens adfærd medfører gener for de pågældende  

 personer som generel utryghed, forråelse af ejendommens miljø eller  

 sundhedsmæssig risiko. § 63, stk. 4 finder tilsvarende anvendelse.
 8) Når lejeren af en butik, et hotel, en restauration og lignende trods  

 udlejerens indsigelse ikke opfylder pligten til at holde forretningen åben og  

 i forsvarlig drift.
 9) Når en lejer, der helt eller delvis skal betale lejen ved at udføre  

 arbejde, groft forsømmer sine pligter ved arbejdets udførelse, og  

 arbejdsforholdet som følge heraf bringes til ophør.
 10) Når lejeren i øvrigt misligholder sine forpligtelser på en sådan måde,  

 at lejerens fjernelse er påkrævet.
 Stk. 2. Ved pligtig pengeydelse forstås forfaldne krav, der  

 udspringer af denne lov eller lejeaftalen.
Stk. 3. Udlejeren kan kun hæve lejeaftalen som følge af for sen  

 betaling, hvis lejeren ikke har berigtiget restancen senest 3 dage efter, at  

 skriftligt påkrav herom er kommet frem til lejeren.
Udlejerens påkrav skal  

 være afgivet efter sidste rettidige betalingsdag og skal udtrykkeligt angive,  

 at lejeforholdet kan ophæves, hvis lejerestancen ikke betales inden fristens  

 udløb. § 45, stk. 2, finder tilsvarende anvendelse.
Som gebyr for påkravet  

 kan udlejeren kræve 107 kr. med tillæg af 2 pct. af det skyldige beløb ud  

 over 1.000 kr.
Det i 4. pkt. nævnte beløb på 107 kr. er opgjort i 1998-niveau  

 og reguleres een gang årligt efter udviklingen i Danmarks Statistiks  

 nettoprisindeks i en 12-månedersperiode sluttende i juni måned året før det  

 finansår, reguleringen vedrører.
Beløbet afrundes til nærmeste hele  

 kronebeløb.
Gebyret er pligtig pengeydelse i lejeforholdet.
 § 71. Skønnes det forhold, der lægges lejeren til last, at være af  

 uvæsentlig betydning, kan udlejeren ikke hæve lejeaftalen.
 Stk. 2. Udlejeren kan ikke påberåbe sig de i § 70, stk. 1, nr.  

 1-6, nævnte forhold, hvis de er rettet, inden udlejeren hæver lejeaftalen.
 § 72. Når udlejeren hæver lejeaftalen, skal lejeren straks  

 fraflytte og betale leje m.v. for tiden, indtil lejeren kunne flytte med  

 sædvanligt varsel, jf. § 65. Lejeren skal endvidere erstatte udlejeren  

 ethvert tab, herunder lejetab og omkostningerne ved lejerens udsættelse af  

 det lejede.
 Stk. 2. Udlejeren skal bestræbe sig på at genudleje det lejede.  

 Hvad udlejeren indvinder eller burde have indvundet ved genudlejning, skal  

 fragå i udlejerens krav over for lejeren.
 § 73. Det kan ikke med retsvirkning aftales, at udlejeren skal  

 kunne hæve aftalen af andre grunde end de i § 70 nævnte, eller at disse skal  

 have videregående følger for lejeren end fastsat i § 72.
Kapitel 13 Lejerens fraflytning § 74. Er der afgivet opsigelse, eller skal det lejede af anden  

 grund fraflyttes, skal lejeren give adgang til at bese det lejede.
Lejeren  

 fastsætter tiden herfor.
Den skal være mindst 2 timer hver anden hverdag på  

 et tidspunkt, der er bekvemt for en besigtigelse.
Denne kan kun finde sted  

 med deltagelse af udlejeren eller dennes stedfortræder, når lejeren ikke er  

 repræsenteret.
 Stk. 2. Lejeren skal senest 8 dage før fraflytning opgive den  

 adresse, som meddelelser, herunder indsigelser efter § 75, kan sendes til.
§ 75. Det lejede skal være fraflyttet senest kl. 12.00 på  

 fraflytningsdagen.
Lejeren skal aflevere det lejede i samme stand som ved  

 overleveringen med undtagelse af den forringelse, som skyldes slid og ælde,  

 og som ikke er omfattet af lejerens vedligeholdelsespligt, samt mangler, som  

 det påhviler udlejeren at udbedre.
Stk. 2. Udlejeren kan ikke gøre krav gældende vedrørende  

 lejemålets stand ved fraflytningen, når der er forløbet mere end 4 uger fra  

 fraflytningsdagen.
Dette gælder dog ikke, hvis lejeren har handlet  

 svigagtigt, eller hvis mangelen ikke kan erkendes ved anvendelse af sædvanlig  

 agtpågivenhed.
I sidstnævnte tilfælde skal udlejeren gøre kravet gældende  

 uden ugrundet ophold efter, at mangelen er eller burde være opdaget.
 § 76. Forbedringer, som lejeren har foretaget, må kun fjernes, når  

 lejeren bringer det lejede i den stand, hvori lejeren overtog det.
 Stk. 2. Har lejeren med udlejerens samtykke foretaget ændringer af  

 det lejede, kan udlejeren kun kræve retablering, når udlejeren har taget  

 forbehold herom.
Kapitel 14 Boligretten § 77. Retssager, som udspringer af denne lov eller lejeaftalen, om  

 lokaler m.v., der er omfattet af denne lov, indbringes i 1. instans for  

 byretten.
Retten benævnes boligretten.
Parterne kan aftale  

 voldgiftsbehandling.
 Stk. 2. Retten tiltrædes af 2 lægdommere, såfremt en af parterne i  

 retssagen begærer det, eller retten bestemmer, at lægdommere skal medvirke.
Stk. 3. Retten kan ligeledes tiltrædes af 2 lægdommere med henblik  

 på særlig regnskabsmæssig og erhvervsøkonomisk sagkundskab, såfremt en af  

 parterne begærer det, og boligrettens formand bestemmer, at sådanne  

 lægdommere skal medvirke.
Lægdommerne udpeges af boligrettens formand efter  

 forhandling med sagens parter. § 78, stk. 2-4, og § 80, stk. 1, finder ikke  

 anvendelse på lægdommere, der medvirker efter denne bestemmelse.
§ 78. Dommeren er boligrettens formand.
I retskredse, hvor der er  

 ansat mere end een dommer, fastsættes, hvem af dommerne der skal være rettens  

 formand, efter retsplejelovens regler.
Stk. 2. For hver retskreds beskikker præsidenten for vedkommende  

 landsret for et tidsrum af 4 år et antal lægdommere.
På en liste opføres  

 personer, der udpeges efter forhandling med de større foreninger af  

 grundejere i retskredsen.
På en anden liste opføres personer, der udpeges  

 efter forhandling med de større lejerforeninger i retskredsen.
 Stk. 3. Findes der ikke større grundejer- eller lejerforeninger i  

 retskredsen, udpeges de personer, der opføres på den ene liste, blandt  

 grundejere i retskredsen, som tillige er udlejere, medens de personer, der  

 opføres på den anden liste, udpeges blandt lejere i retskredsen, som ikke  

 tillige er udlejere.
 Stk. 4. Boligministeren bestemmer, med hvilke organisationer og  

 foreninger der skal forhandles.
 § 79. De, der beskikkes og de, der udpeges efter § 77, stk. 3,  

 skal være kendt med bolig- og huslejeforhold.
Stk. 2. De, der beskikkes, og de, der udpeges efter § 77, stk. 3,  

 skal have dansk indfødsret, være myndige og uberygtede.
De må ikke være under  

 værgemål efter værgemålslovens § 5 eller under samværgemål efter  

 værgemålslovens § 7, og deres bo må ikke være under konkursbehandling.  

 Ophører nogen af de nævnte betingelser at være opfyldt, tilbagekaldes  

 beskikkelsen.
 Stk. 3. Personer, der er fyldt 65 år eller kan anføre anden  

 rimelig fritagelsesgrund, eller som har været beskikket eller udpeget efter §  

 77, stk. 3, for mindre end 4 år siden, kan begære sig fritaget for at blive  

 beskikket eller udpeget.
 Stk. 4. Justitsministeren fastsætter regler om vederlag og  

 rejsegodtgørelse til lægdommere.
§ 80. Boligrettens formand udtager efter forhandling med sagens  

 parter een person fra hver liste som lægdommer.
Lægdommere kan beskikkes,  

 selv om de står på lægdommerlisten for en anden retskreds.
 Stk. 2. Det skal tilstræbes, at der beskikkes eller udpeges  

 personer, der har særligt kendskab til lejeforhold af den art, sagen angår.  

 Bestemmelserne i retsplejelovens § 60, stk. 1, og § 62 finder tilsvarende  

 anvendelse.
Stk. 3. Lægdommere deltager ikke i forberedelsen af  

 domsforhandlingen, medmindre retshandlingen består i afhøring af parter og  

 vidner, afhjemling af syn og skøn eller afsigelse af kendelse om et omtvistet  

 punkt.
Formanden kan dog altid tilkalde lægdommerne under forberedelsen.
 § 81. En sag anlægges på det sted, hvor lejemålet er beliggende.
 Stk. 2. Er sag anlagt, kan parterne med rettens samtykke fravige  

 reglen i stk. 1.
 Stk. 3. Indbringes en sag, der henhører under de almindelige  

 domstole, for boligretten, eller indbringes en sag, der er omfattet af denne  

 lov, for en almindelig domstol, henviser dommeren sagen til rette domstol.
 § 82. Sagerne behandles af boligretten efter retsplejelovens  

 regler for byretssager med de ændringer, som forholdene gør nødvendige.
 Stk. 2. Under forberedelsen af domsforhandlingen kan  

 forligsmægling foretages af formanden alene.
Stk. 3. Retten kan foretage besigtigelse af det lejede.
Syn og  

 skøn kan finde sted efter retsplejelovens regler herom.
 Stk. 4. Boligrettens afgørelse træffes ved stemmeflerhed.
 Stk. 5. Retsplejelovens regler om meddelelse af fri proces finder  

 tilsvarende anvendelse.
 § 83. Anke og kære af boligrettens afgørelser sker til landsretten  

 i overensstemmelse med retsplejelovens regler om anke og kære af afgørelser,  

 der er truffet af en byret.
 Stk. 2. Boligrettens afgørelser og forlig ingået for boligretten  

 kan tvangsfuldbyrdes efter retsplejelovens bestemmelser om fuldbyrdelse af  

 domme og forlig.
Kapitel 15 Ikrafttrædelsesbestemmelser m.v.
 § 84. Loven træder i kraft den 1. januar 1999 og har virkning for  

 lejeaftaler, der indgås fra og med denne dato.
 § 85. Loven gælder ikke for Færøerne og Grønland.
Bemærkninger til lovforslaget Almindelige bemærkninger Lovforslagets baggrund I februar 1997 afgav Lejelovskommissionen sin betænkning nr. 1331/1997,  

 hvori et flertal af kommissionens medlemmer anbefalede et forslag om en  

 væsentlig liberalisering af de lejeretlige regler gældende for  

 erhvervslejemål.
Formålet med forslaget var at opnå et mere smidigt  

 fungerende erhvervslejemarked.
Den nugældende erhvervslejelovgivning, der i høj grad er knyttet til den  

 lovgivning, der gælder for beboelseslejemål, er præget af en lang række  

 beskyttelsesregler.
Det er regeringens holdning, at markedsbetingelserne for  

 udlejning til erhvervsformål har ændret sig i retning af større jævnbyrdighed  

 imellem parterne, og at der derfor ikke findes at være den fornødne  

 begrundelse for at opretholde et regelsæt, der medfører en omfattende  

 begrænsning i aftalefriheden for erhvervslejemål.
Tiden anses derfor for inde  

 til at foreslå, at der åbnes for en vis liberalisering af lovgivningen for  

 denne sektor.
Der vil som i andre aftaleforhold forekomme situationer, hvor  

 parterne ikke er lige stærke eller sagkyndige.
Dette må som i andre  

 aftaleforhold om spørgsmål af vidtrækkende karakter medføre, at parterne hver  

 især sørger for sagkyndig bistand ved indgåelsen af kontrakten.
Formålet med dette lovforslag er at opnå et mere fleksibelt  

 erhvervslejemarked bl.a. som følge af, at parterne får mulighed for at indgå  

 de aftaler, der stemmer bedst med lejeforholdets særlige karakter og  

 parternes individuelle ønsker.
Endvidere vil en lempelse af  

 opsigelsesreglerne i kombination med aftalefrihed for så vidt angår lejens  

 fastsættelse kunne bidrage til større mobilitet på erhvervslejemarkedet.
 Formålet er endelig at tilvejebringe en lovgivning, som kan gøre det  

 attraktivt for - også udenlandske - investorer at investere i  

 erhvervsbygninger.
Lovforslagets systematik Nærværende lovforslag omfatter kun regler for lejemål, der udelukkende er  

 udlejet til andet end beboelse, dvs. for de såkaldte erhvervslejemål.
I overensstemmelse med Lejelovskommissionens forslag foreslås det, at  

 erhvervslejeloven som udgangspunkt skal regulere alle relevante elementer af  

 lejeforholdet mellem lejere og udlejere i erhvervslejeforhold.
Ingen af de i  

 lov om leje fastsatte regler skal således længere gælde for leje af  

 erhvervslejemål, heller ikke som »tilbagefaldsregler«.
 Den gældende lovgivning for erhvervslejemål findes dels i lejeloven, dels  

 i erhvervslejereguleringsloven.
 Nærværende forslag vil betyde en forenkling af strukturen i  

 lejelovgivningen og medføre, at det bliver væsentligt nemmere for brugerne at  

 orientere sig i lovgivningen.
Forslaget til ny lov om leje af erhvervslokaler m.v. indeholder efter  

 ovennævnte systematik således en sammenskrivning af de privatretlige regler  

 fra den nugældende lejelov og den nugældende erhvervslejereguleringslov, der  

 efter forslaget fortsat skal finde anvendelse for erhvervslejemål.
Hertil  

 kommer en række nye regler, der bl.a. har sit udspring i  

 Lejelovskommissionens forslag, jf. nedenfor.
Regeringen har tidligere i denne folketingssamling fremsat forslag til en  

 lejelov for almene boliger og påtænker senere at fremsætte forslag til en  

 lejelov for private udlejningsboliger samt en lov, der skal indeholde de  

 offentligretlige regler gældende for private udlejningsejendomme.
De  

 offentligretlige regler gældende for erhvervslejemål vil blive medtaget heri.  

 Hvis sidstnævnte forslag ikke gennemføres, vil der være behov for at foretage  

 konsekvensrettelser i lejeloven som følge af nærværende forslag.
Lovens anvendelsesområde Det foreslås, at loven skal gælde for de samme lejeforhold, som er  

 omfattet af den gældende lov om lejeregulering i erhvervslokaler m.v.
Dette  

 indebærer, at loven skal gælde for såvel leje som fremleje af lokaler, der  

 udelukkende er udlejet til andet end beboelse.
Det er i øvrigt hensigten, at  

 der skal gælde den samme afgrænsning for lovens anvendelsesområde, som i dag  

 gælder for lejelovens § 1 med hensyn til lejebegrebet og begrebet hus eller  

 husrum.
 Det foreslås, at loven som hidtil i den gældende  

 erhvervslejereguleringslov skal omfatte såvel erhvervslejemål beliggende i  

 private udlejningsejendomme som erhvervslejemål beliggende i ejendomme, der  

 tilhører almene boligorganisationer.
Efter den nugældende lejelovgivning betragtes de såkaldte blandede lejemål  

 som en helhed, hvor lejelovgivningens regler om beboelseslejligheder finder  

 anvendelse.
Er der tale om et blandet lejemål, hvor beboelses- og  

 erhvervsdelen er beliggende i hver sin fysiske enhed, gælder reglerne om de  

 rene erhvervslejemål (erhvervslejereguleringsloven) - der alene indeholder  

 regler om lejefastsættelse - for erhvervsdelen.
Som en videreførelse heraf foreslås det således, at erhvervsdelen i et  

 blandet lejemål, hvor beboelses- og erhvervsdelen er beliggende i hver sin  

 fysiske enhed, skal være omfattet af lejefastsættelsesreglerne i denne lov.
I  

 alle andre relationer end lejefastsættelse vil et blandet lejemål - fysisk  

 adskilt eller ej - være omfattet af reglerne om beboelseslejemål i lov om  

 leje eller lov om leje af almene boliger.
Lovforslagets hovedindhold Hovedparten af reglerne i forslaget er som nævnt ovenfor fremkommet som  

 følge af en sammenskrivning af de regler i den nugældende lejelov og  

 erhvervslejereguleringslov, der finder anvendelse for erhvervslejemål.
I  

 forbindelse med sammenskrivningen er der imidlertid foretaget en række  

 ændringer og justeringer, hvorved reglerne er tilpasset indholdet af  

 nærværende forslag til en ny erhvervslejelovgivning, der indebærer en højere  

 grad af aftalefrihed mellem parterne, jf. nedenfor.
 Herudover indeholder forslaget i overensstemmelse med  

 Lejelovskommissionens indstilling en række nyskabelser og forslag til mere  

 omfattende ændringer af de gældende regler, jf. nedenfor.
Lejelovskommissionens betænkning indeholder både mere overordnede og mere  

 detaljerede forslag til, hvorledes den fremtidige lovgivning for  

 erhvervslejemål kan se ud.
Af tidsmæssige årsager blev andre spørgsmål  

 udeladt i betænkningen med forslag om, at der efterfølgende blev foretaget en  

 grundigere gennemgang heraf.
 På denne baggrund er Lejelovskommissionens forslag suppleret med enkelte  

 nye regler, der indebærer, at lejerens retsstilling i lejeforholdet sikres i  

 fornødent omfang med henblik på at opnå en bedre balance mellem  

 aftaleparterne.
 Forslaget har været udsendt til høring, hvorved der indkom bemærkninger  

 fra professor Halfdan Krag Jespersen, advokat Preben Bang Henriksen,  

 Udlejerforeningen Danmark, Boligselskabernes Landsforening, Lejernes  

 Landsorganisation, Erhverslejernes Landsorganisation, Håndværksrådet, Dansk  

 Handel & Service, Danmarks Lejerforeninger, Administratorforeningen,  

 Butiksstrukturkommissionen og Erhvervsministeriet.
 Endvidere er domstolene blevet hørt med henblik på forslaget om, at  

 boligretten på parternes begæring skal kunne udpege særligt sagkyndige  

 lægdommere med henblik på regnskabsteknisk og erhvervsøkonomisk bistand.
Ændringsforslag i hovedtræk Forslaget indeholder overordnet set en liberalisering af de gældende  

 regler for erhvervslejemål.
Hvor det nugældende regelsæt er præget af mange lejerbeskyttelsesregler og  

 en høj detaljeringsgrad, foreslås det, at der indføres en højere grad af  

 aftalefrihed for parterne i lejeforholdet for derigennem at tilvejebringe et  

 smidigere erhvervslejemarked.
Efter forslaget skal parterne som overvejende  

 hovedregel således frit kunne indgå aftaler om lejeforholdets enkelte vilkår.
Nogle af de gældende præceptive lovbestemmelser - dvs. bestemmelser, der  

 finder anvendelse uden hensyn til, hvad parterne har aftalt - i den gældende  

 lovgivning, f.eks. om lejens størrelse og regulering, foreslås således ikke  

 videreført.
For en række andre lejevilkår skal alene gælde deklaratoriske  

 regler - dvs. regler, der finder anvendelse, medmindre parterne har aftalt  

 andet.
Efter forslaget og særligt af hensyn til lejerens beskyttelse er det  

 imidlertid fundet nødvendigt at foretage visse begrænsninger i den frie  

 aftaleret.
I forslaget indgår derfor for visse af de mere centrale dele af  

 lejeforholdet fortsat præceptive bestemmelser:
b §§ 5-7 om lejeaftalen, b § 15 om en »fredningsperiode« på 5 år og lejerens krav på  

 genforhandling af de gældende lejevilkår inden udlejerens evt. opsigelse, b § 28, stk. 2 og 3, om varsling af udlejers iværksættelse af arbejder i  

 og uden for det lejede, b § 29 om hensyntagen til lejeren ved udlejerens arbejder i det lejede  

 m.v., b §§ 38 og 40, stk. 2, om lejerens ret til at foretage ændringer m.v. i  

 det lejede, b § 41, stk. 2, 2. pkt., om åbningstider i butikscentre og lignende  

 butiksfællesskaber, b § 44 og § 45, stk. 2, om stedet og tidspunktet for lejens betaling, b § 56 om fremleje uden ægtefællesamtykke, b § 58, stk. 1, om ægtefællens ret til at fortsætte lejeforholdet ved  

 lejerens død, b § 59 om retten til at fortsætte lejeforholdet ved separation, skilsmisse  

 eller omstødelse af ægteskab, b § 60 om ægtefællens ret til at fortsætte lejeforholdet, når lejeren har  

 forladt sin ægtefælle, b § 62, stk. 2, om lejerens adgang til at opsige lejemålet, hvortil  

 ægtefællernes eller den anden ægtefælles virksomhed er knyttet, b § 63 om lovens opsigelsesgrunde, b § 64, stk. 2 og 3, om fortsættelse af et tidsbegrænset lejeforhold ved  

 bortfald eller tilsidesættelse af tidsbegrænsningen, b § 65 om opsigelsesvarslets længde, b § 66 om formkrav ved opsigelse og lejerens indsigelsesadgang, b § 68 om frister i forbindelse med lejerens krav om erstatning på grund  

 af opsigelse efter § 63, stk. 2, nr. 1 og 3, b § 70 om lovens ophævelsesgrunde og b § 72 om følgerne af, at udlejeren ophæver lejeaftalen.
Lejens fastsættelse og regulering I overensstemmelse med Lejelovskommissionens forslag foreslås de  

 nugældende præceptive regler i erhvervslejereguleringsloven om lejeregulering  

 efter det lejedes værdi m.v. ikke videreført.
Erhvervslejereguleringslovens  

 regler om lejefastsættelse foreslås erstattet med en regel, hvorefter  

 fastsættelsen af lejens størrelse ved lejeaftalens indgåelse og lejens senere  

 regulering under lejeforholdets beståen overlades til parternes frie aftale.
Efter forslaget er der således ikke længere et »loft« for en  

 lovligt aftalt leje, og parterne har ikke - medmindre andet er aftalt -  

 mulighed for ved boligrettens hjælp at få lejen reguleret med henvisning til  

 en på forhånd fastsat norm for lejens størrelse.
Parterne vil således som  

 udgangspunkt i hele lejeperioden være bundet af den indgåede aftale om lejens  

 fastsættelse og regulering.
 Dog foreslås det, at der i loven indsættes en bestemmelse, hvorefter  

 urimelige aftaler om lejens størrelse (eller andre lejevilkår i øvrigt) skal  

 kunne tilsidesættes, jf. om forslaget til § 8 nedenfor.
 Det foreslås herudover at opretholde et deklaratorisk regelsæt omfattende  

 forbedringsforhøjelser samt skatte- og afgiftsforhøjelser.
Udlejerens adgang til at opsige lejeaftalen og lejerens krav på  

 erstatning Efter den nugældende lejelov er hovedprincippet uopsigelighed fra  

 udlejerens side.
Kun hvor der er tale om lejeforhold som nævnt i lejelovens §  

 82, eller der foreligger en af de særlige opsigelsesgrunde, der er nævnt i §  

 83, har udlejeren mulighed for at opsige lejeaftalen.
 Disse regler foreslås videreført som nu i form af præceptive bestemmelser,  

 men foreslås kombineret med en deklaratorisk ret for lejeren til at kræve  

 erstatning for det tab, som lejeren lider som følge af opsigelsen, jf.  

 nedenfor.
Herudover foreslås som en væsentlig ændring i forhold til de gældende  

 regler, at udlejeren hvert 5. år - efter forhandling med lejeren - skal have  

 mulighed for at ændre de aftalte vilkår for lejemålet, herunder f.eks. lejens  

 størrelse og regulering.
Det foreslås således at give udlejeren mulighed for  

 at kræve en genforhandling af de gældende vilkår for lejeforholdet.
Såfremt  

 udlejeren og lejeren efter en forhandling af lejevilkårene ikke kan blive  

 enige, foreslås det, at udlejeren skal kunne opsige lejeren til udløbet af  

 det 5. år.
 Forslaget er ikke til hinder for, at parterne i fællesskab når som helst  

 kan aftale en ændring af lejevilkårene.
 Bestemmelsen om genforhandling foreslås at skulle gælde præceptivt, dvs.  

 at det ikke ved lejeaftalens indgåelse skal kunne aftales, at udlejeren kan  

 opsige lejeaftalen uden at have forsøgt at nå til enighed med lejeren om de  

 fremtidige lejevilkår.
 Som kompensation for udlejerens udvidede ret til at opsige lejeaftalen  

 foreslås det, at lejeren skal kunne kræve erstatning for det tab, som lejeren  

 lider som følge af opsigelsen, jf. nedenfor.
I overensstemmelse med kommissionsbetænkningen foreslås det, at den  

 5-årige periode ikke skal kunne aftales fraveget til skade for lejeren,  

 hvorved det således ikke mellem parterne ved lejeaftalens indgåelse skal  

 kunne aftales, at udlejeren efter en kortere periode, f.eks. 3 år, skal kunne  

 kræve genforhandling af lejevilkårene med en eventuel opsigelse af lejeren  

 til følge.
Derimod kan parterne frit aftale en længere periode end 5 år, før  

 udlejer ensidigt kan kræve de aftalte vilkår ændret.
Erhvervsbeskyttede lejeforhold For lejere af de såkaldte erhvervsbeskyttede lejeforhold (virksomheder,  

 hvis stedlige forbliven i ejendommen er af væsentlig betydning og værdi for  

 virksomheden) gælder der en særlig beskyttelse ved opsigelse efter den  

 gældende lejelovs § 83, idet der i lejelovens § 88 stilles krav om, at  

 opsigelsen skal være rimelig ud fra en vurdering af begge parters forhold.  

 Hvis opsigelsen finder sted, kan der gives lejeren erstatning for opsigelsen  

 - erhvervsbeskyttelseserstatning - jf. lejelovens §§ 89 og 90.
 Begrebet »erhvervsbeskyttet« volder vanskeligheder i praksis.
For butikker, der er kerneområdet for erhvervsbeskyttelsen, er det for  

 nogle lejeforholds vedkommende blevet vanskeligere generelt at afgøre, om  

 lejeforholdet tilhører kategorien af de erhvervsbeskyttede lejeforhold eller  

 ej. Årsagen hertil er, at det traditionelle butiksbegreb har ændret sig  

 væsentligt.
Som eksempel herpå kan nævnes butikker, som både sælger varer og  

 tjenesteydelser, butikker som kun fører bestemte mærkevarer og butikker, hvor  

 der tilbydes kunderne særlige fordele i form af bonuskort o.lign.
For sådanne  

 butikker vil betydningen af den stedlige beliggenhed muligvis være mindre end  

 for den traditionelle butik, men det vil bero på en konkret vurdering i det  

 enkelte tilfælde, om lejeforholdet er erhvervsbeskyttet.
Der forekommer i dag ligeledes vanskelige afgrænsningsproblemer, for så  

 vidt angår de liberale erhverv, hvor den stedlige beliggenhed i nogle  

 tilfælde kan være af betydning for lejerens virksomhed, uanset at dette ikke  

 er hovedreglen.
Samtidig er der sket en vækst i kategorien af liberale  

 erhverv, hvor indehaverens personlige kvalifikationer spiller en rolle, men  

 hvor den stedlige beliggenhed ligeledes er af væsentlig betydning.
Som  

 eksempler herpå kan nævnes frisører og diverse klinikker til personlig pleje.  

 Det kræver en vurdering af det konkrete lejeforhold ved afgørelsen af, om  

 lejeforholdet er omfattet af erhvervsbeskyttelsesreglerne.
Det kan endvidere anføres, at det ikke er rimeligt at afskære de  

 ikke-erhvervsbeskyttede lejeforhold fra erstatning ved opsigelse, idet disse  

 lejeforhold også kan have ganske betydelige udgifter i forbindelse med en  

 flytning, uanset at en stedlig forbliven i ejendommen ikke er af væsentlig  

 betydning for virksomhedens drift.
Som eksempel kan nævnes læger og  

 tandlæger.
 Da sondringen mellem de erhvervsbeskyttede lejeforhold og de  

 ikke-erhvervsbeskyttede lejeforhold således giver anledning til  

 afgrænsningsproblemer i praksis, og da afgrænsningen ikke forekommer rimelig,  

 foreslås det som en væsentlig ændring i forhold til dels de gældende regler,  

 dels Lejelovskommissionens forslag at ophæve sondringen i lovgivningen.
 Ophævelsen af sondringen vil indebære en væsentlig forenkling af de  

 gældende regler og af processen i forbindelse med en eventuel retstvist, idet  

 der alene skal tages stilling til erstatningens størrelse og ikke til, om der  

 er tale om et erhvervsbeskyttet lejeforhold.
 De ovenfor skitserede regler om udlejerens adgang til at opsige  

 lejeaftalen og om lejerens krav på erstatning foreslås således at skulle  

 finde anvendelse både for de erhvervsbeskyttede og de  

 ikke-erhvervsbe-skyttede lejeforhold.
Erstatning Den nugældende erhvervsbeskyttelseserstatning foreslås som nævnt ovenfor  

 ikke videreført, men erstattet af den ovenfor omtalte opsigelseserstatning,  

 der i modsætning til erhvervsbeskyttelseserstatningen skal kunne kræves af  

 også ikke-erhvervsbeskyttede lejere ved opsigelse.
 Hvor den nugældende erhvervsbeskyttelseserstatning i et vist omfang har  

 karakter af en standarderstatning, foreslås det, at lejeren med adgang til  

 opsigelseserstatning ved en opsigelse skal kunne kræve erstatning efter dansk  

 rets almindelige regler, det vil sige til dækning af det tab, som lejeren  

 konkret lider som følge af opsigelsen.
 Det foreslås således, at erstatningen skal dække lejerens flytteudgifter,  

 værdien af virksomhedens beliggenhed (goodwill), driftstab i flytteperioden,  

 værdiforringelse af lejerens inventar, installationer o. lign. ved flytning,  

 værdien af lejerens forbedringer m.v. af de lejede lokaler, værdien af en  

 eventuel afståelsesret og lejerens udgifter til sagkyndig bistand.  

 Opremsningen er ikke udtømmende, men alene udtryk for eksempler på, hvad  

 erstatningsopgørelsen bør dække.
Særlig aftalebeskyttelse I takt med at en række lejerbeskyttelsesregler ikke videreføres ved det  

 foreliggende lovforslag, udvides området for aftalefrihed, og det foreslås  

 derfor til beskyttelse af den svagere part i lejeforholdet, at der i  

 erhvervslejeloven indsættes en generalklausul, der giver mulighed for at  

 tilsidesætte urimelige aftaler og aftalevilkår, jf. forslaget til lovens § 8  

 og bemærkningerne hertil.
Tvistebehandling Boligrettens indsigt foreslås styrket på en række punkter.
Systemet,  

 hvorefter parterne i boligretten hver kan udpege en lægdommer fra de to  

 lister i retskredsen, foreslås opretholdt, hvorimod det som noget nyt  

 foreslås, at parterne herudover hver skal kunne udpege en lægdommer uden for  

 listerne med henblik på regnskabsmæssig og erhvervsøkonomisk bistand.
Efter  

 forslaget skal der endvidere være adgang for parterne til at udpege  

 lægdommere, der står på lægdommerlister for andre retskredse.
Muligheden for  

 at aftale voldgift foreslås opretholdt.
Lovens ikrafttrædelsesbestemmelser Efter ikrafttrædelsesbestemmelserne skal loven træde i kraft den 1. januar  

 1999, og det foreslås, at loven alene skal finde anvendelse på lejeaftaler,  

 der indgås efter lovens ikrafttræden.
Økonomiske og administrative konsekvenser Overordnet sigter forslaget på at etablere et mere ureguleret  

 erhvervslejemarked med højere grad af aftalefrihed mellem parterne og på at  

 skabe en hurtigere tilpasning mellem den generelle økonomiske udvikling og  

 udviklingen på dele af erhvervslejeområdet.
 Lejelovskommissionen konkluderer i sin betænkning fra februar 1997, at  

 erhvervslejemarkedet er præget af en lejestruktur uden betydelige lejespænd.  

 Endvidere vurderer kommissionen, at det aktuelle lejeniveau på  

 erhvervsområdet nogenlunde afspejler markedslejen.
 Efter de gældende regler kan såvel udlejer som lejer - som en almindelig  

 regel og uanset den indgåede lejeaftale - efter 4 år forlange lejen hævet  

 eller nedsat med henvisning til, at den aftalte leje ikke svarer til det  

 lejedes værdi, dvs. lejen i andre lejemål med samme beliggenhed, samme  

 kvalitet og udstyr samt på lignende lejevilkår.
Lovforslaget skønnes ikke at få væsentlige økonomiske konsekvenser for  

 erhvervslejeforholdene.
Forslaget skønnes således ikke generelt at medføre  

 væsentlige ændringer i den økonomiske balance mellem udlejer og lejer.
Efter de foreliggende oplysninger anvendes muligheden for at få lejen  

nedsat i få tilfælde.
De tidligere forekommende sager, hvor en lejer  

 helt bevidst accepterede en meget høj leje, for umiddelbart efter aftalens  

 indgåelse at rejse krav om en nedsættelse, synes således at være formindsket  

 efter indførelsen af den 4-årige »fredningsperiode«.
De nugældende muligheder for at kræve lejen justeret med henvisning til  

 det lejedes værdi synes ikke i praksis at virke som nogen væsentlig  

 begrænsning af lejefastsættelsen for erhvervslejemål.
På denne baggrund  

 vurderes forslaget om at indføre næsten fuld aftalefrihed og dermed ophæve de  

 gældende bestemmelser vedrørende det lejedes værdi ikke at få nogen væsentlig  

 effekt på lejeniveauet.
Den foreslåede ophævelse af de præceptive bestemmelser om regulering af  

 den aftalte leje i lejeperioden, skønnes ikke at få væsentlige økonomiske  

 konsekvenser.
Det er efter forslaget alene op til parterne selv at aftale,  

 efter hvilke principper lejen reguleres.
Det skønnes ikke, at denne  

 aftalefrihed vil resultere i forskydninger i anvendelsen af  

 reguleringsmekanismerne, og dermed ventes heller ikke ændringer i den  

 almindelige stigningstakt i erhvervslejeniveauet.
 Det nugældende hovedprincip om uopsigelighed fra udlejers side videreføres  

 ikke ifølge forslaget.
Der foreslås indført mulighed for, at udlejer hvert 5. år kan kræve  

 genforhandling af den aftalte leje og aftalens reguleringsbestemmelser samt  

 øvrige lejevilkår.
Hvis udlejer og lejer ikke kan blive enige om en ny  

 aftale, foreslås, at udlejer skal kunne opsige lejeaftalen efter 5 år.
Til  

 gengæld indføres der en deklaratorisk ret for lejer til at kræve erstatning  

 for det tab, denne eventuelt påføres som følge af en opsigelse.
 Forslagets ophævelse af uopsigelighed og muligheden for genforhandling  

 hvert 5. år, skønnes at medføre en bedre og hurtigere tilpasning af lejen til  

 den aktuelle markedsleje end den tilpasning, der sker med den nuværende  

 erhvervslejelov.
 Forslaget skønnes ikke at have økonomiske eller administrative  

 konsekvenser for det offentlige.
Erhvervsøkonomiske konsekvenser Ophævelsen af bestemmelserne vedrørende det lejedes værdi vil fjerne et  

 væsentligt risikoelement, der kan have skabt en vis usikkerhed for  

 potentielle investorer og dermed have medvirket til at dæmpe også  

 internationale investeringer i erhvervsudlejningsejendomme i Danmark.
Det  

 ventes derfor, at forslagets elimination af dette usikkerhedsmoment vil øge  

 interessen for at investere i erhvervsejendomsmarkedet i Danmark.
Alt andet  

 lige må dette forventes at medføre et øget udbud af erhvervslejemål og dermed  

 et generelt lavere lejeniveau.
Genforhandlingerne af lejeaftalen kan muligvis medføre et beskedent løft i  

 parternes administrative byrder.
Parterne må imidlertid i vid udstrækning  

 antages at have en fælles interesse i lejemålets fortsættelse.
Endvidere må  

 det antages, at aftaleperiodens længde vil indgå i aftaleforhandlingerne,  

 således at parterne har mulighed for allerede ved aftalens indgåelse at tage  

 højde for eventuelle forskelle i interesserne.
På den baggrund forventes den  

 øgede administrative byrde, som kan være en konsekvens af lejeaftalernes  

 genforhandling, at blive af begrænset størrelse.
Miljømæssige konsekvenser Lovforslaget har ingen miljømæssige konsekvenser.
Forholdet til EU-retten Forslaget indeholder ikke EU-retlige aspekter.
Bemærkninger til de enkelte bestemmelser Til kapitel 1 Til § 1 Det foreslås, at loven skal gælde for de samme lejeforhold, som er  

 omfattet af den gældende lov om lejeregulering i erhvervslokaler m.v., jf.  

 denne lovs § 1, stk. 1.
Dette indebærer, at loven skal gælde for såvel leje som fremleje af  

 lokaler, der udelukkende er udlejet til andet end beboelse.
Det er i øvrigt  

 hensigten, at der skal gælde den samme afgrænsning for lovens  

 anvendelsesområde, som i dag gælder for lejelovens § 1 med hensyn til  

 lejebegrebet og begrebet hus eller husrum.
Det foreslås, at loven som udgangspunkt skal indeholde al regulering af  

 lejeforholdet mellem lejer og udlejer, således at de omfattede lejeforhold  

 ikke samtidig skal være reguleret af andre lejelove, jf. nærmere herom i de  

 almindelige bemærkninger.
Lov om leje skal således ikke længere gælde for de  

 lejeforhold, der er omfattet af nærværende forslag.
På de områder, hvor der  

 skal gælde ensartede regler for private boliger og erhvervslejemål, er det  

 hensigten, at disse regler skal indeholdes i begge love.
I de tilfælde, hvor  

 lejeloven regulerer forhold, der ikke er reguleret i nærværende lovforslag,  

 bliver lejeloven således ikke »tilbagefaldslov«, således som det er  

 tilfældet i dag, jf. erhvervslejereguleringslovens § 2, stk. 2.
 Lovforslaget omfatter som hidtil i den gældende erhvervslejereguleringslov  

 såvel erhvervslejemål beliggende i private udlejningsejendomme som  

 erhvervslejemål beliggende i ejendomme, der tilhører almene  

 boligorganisationer.
I bestemmelsen præciseres det, at det er afgørende for, om en lejeaftale  

 er omfattet af lovens bestemmelser, om lokalerne ifølge aftalen er  

 udlejet til andet end beboelse (udelukkende). Den faktiske anvendelse er  

 således ikke afgørende for, om loven finder anvendelse.
Bestemmelsen får  

 dermed en udformning, der svarer til den måde, hvorpå  

 erhvervslejereguleringslovens § 1, stk. 1, hidtil i praksis er blevet  

 fortolket.
Der er således ikke tale om en realitetsændring.
Efter den nugældende lejelovgivning betragtes de såkaldte blandede lejemål  

 som en helhed, hvor lejelovgivningens regler om beboelseslejligheder finder  

 anvendelse, jf. den nugældende lejelovs § 3, 1. pkt.
Er der tale om et  

 blandet lejemål, hvor beboelses- og erhvervsdelen er beliggende i hver sin  

 fysiske enhed, gælder erhvervslejereguleringslovens regler - der alene  

 indeholder regler om lejefastsættelse - for erhvervsdelen, jf. den nugældende  

 lejelovs § 3, 2. pkt., og erhvervslejereguleringslovens § 1, stk. 2.
Det foreslås som en videreførelse heraf, jf. forslagets § 1, stk. 2, at  

 erhvervsdelen i et blandet lejemål, hvor beboelses- og erhvervsdelen er  

 beliggende i hver sin fysiske enhed, skal være omfattet af  

 lejefastsættelsesreglerne i denne lov, det vil sige §§ 10,11,12 og 14 i  

 forslagets kapitel 3 om lejefastsættelse og lejeregulering.
I sammenhæng  

 hermed foreslås det, at generalklausulen i § 8 skal kunne anvendes i  

 tilfælde, hvor der er indgået en urimelig aftale om lejens fastsættelse eller  

 regulering.
I alle andre relationer end lejefastsættelse vil et blandet  

 lejemål - fysisk adskilt eller ej - være omfattet af reglerne om  

 beboelseslejemål i lov om leje eller det fremsatte lovforslag om leje af  

 almene boliger.
 Bestemmelsen i forslagets § 1, stk. 3, er identisk med de gældende  

 bestemmelser i erhvervslejereguleringslovens § 1, stk. 3, og lejelovens § 1,  

 stk. 2.
Til § 2 Bestemmelsen er identisk med § 2, stk. 1, i erhvervslejereguleringsloven  

 og § 2, stk. 1, i lejeloven.
Som eksempler på lovgivning med særlige regler,  

 der træder i stedet for reglerne i nærværende forslag, kan nævnes lov om  

 Københavns Frihavn (lov nr. 141 af 31. marts 1960) og lov om  

 benzinforhandlerkontrakter (lov nr. 234 af 6. juni 1985, ændret ved lov nr.  

 376 af 7. juni 1989).
Til § 3 I § 3 foreslås indsat en ny bestemmelse, som fastlægger lovens  

 ejendomsbegreb i overensstemmelse med det begreb, som anvendes i den gældende  

 boligreguleringslov, jf. § 4 a.
 Forslaget tager udgangspunkt i gældende retspraksis, hvorefter det  

 lejeretlige ejendomsbegreb svarer til det tingsretlige ejendomsbegreb,  

 således som det er fastlagt i udstykningslovens § 2, sammenholdt med  

 ejerlejlighedslovens ejendomsbegreb, jf. ejerlejlighedslovens § 4, stk. 1.  

 Dette ejendomsbegreb fremgår af den foreslåede § 3, stk. 1, nr. 1, 2 og 3.
 I stk. 2 og 3 foreslås begrebet modificeret i overensstemmelse med  

 boligreguleringslovens § 4 a, hvorefter flere ejerlejligheder, der henhører  

 under samme ejerforening, og som ejes af samme udlejer, anses som een  

 ejendom, ligesom flere ejendomme, der ejes af samme ejer, og som er opført  

 kontinuerligt som en samlet bebyggelse, anses som een ejendom, hvis de har  

 fælles friarealer eller nogen form for driftsfællesskab.
 Loven regulerer som udgangspunkt lejeforholdet mellem udlejer og lejeren  

 af lokaler.
 I bestemte sammenhænge skal det konkrete lejeforhold imidlertid vurderes i  

 forhold til forholdene i ejendommen, og loven indeholder derfor i forslaget  

 til § 3 en definition af en ejendom.
 Som eksempel på en situation, hvor der er behov for at kunne definere en  

 ejendom, kan nævnes det i forslagets § 47, stk. 2, nævnte forbrugsregnskab  

 for ejendommen.
 Forslaget anses ikke at have større betydning for rene erhvervsejendomme.  

 For blandede ejendomme, det vil sige ejendomme, som indeholder beboelse såvel  

 som lokaler til andre formål, er det i forskellige relationer af betydning,  

 at der for erhvervslejerne og beboelseslejerne gælder det samme  

 ejendomsbegreb.
Til § 4 Efter den gældende lejelovs § 4, stk. 2, anses en lejeaftale for indgået  

 på lovens vilkår i det omfang, der ikke udtrykkeligt er fastsat andet  

 i aftalen.
 Det har i praksis givet anledning til fortolkningsproblemer, at der efter  

 lejelovens § 4, stk. 2, gælder en speciel regel om, at ændring af lejerens  

 retsstilling til skade for lejeren i forhold til retsstillingen efter loven  

 skal være udtrykkelig.
 Det foreslås derfor, at kravet om, at aftalen udtrykkeligt skal tage  

 stilling til en fravigelse af lejelovgivningens regler, ikke medtages.  

 Herefter vil det bero på en fortolkning af aftalen efter aftalerettens  

 almindelige fortolkningsregler, om der i et konkret tilfælde er aftalt en  

 fravigelse.
 Den foreslåede bestemmelse svarer til bl.a. købelovens,  

 forsikringsaftalelovens og kommissionslovens bestemmelser.
Til kapitel 2 Til § 5 Bestemmelsen i § 5, stk. 1, svarer til § 4, stk. 1, i den nugældende  

 lejelov.
 Forslagets § 5, stk. 2, svarer til lejelovens § 4, stk. 4, bortset fra, at  

 ordet »udtrykkeligt« ikke er medtaget, jf. bemærkningerne ovenfor  

 til forslagets § 4, stk. 1.
 Forslagets § 5, stk. 3, svarer til lejelovens § 4, stk. 5, bortset fra, at  

 ordet »udtrykkeligt« ikke er medtaget, jf. bemærkningerne ovenfor  

 til forslagets § 4, stk. 1.
I § 5, stk. 4, foreslås indsat en ny bestemmelse, hvorefter udlejeren skal  

 oplyse om andre udgifter, som udlejeren har kendskab til, at lejeren skal  

 betale ved siden af lejen til andre end udlejeren.
Af sådanne udgifter kan  

 nævnes individuel betaling for forbrugsposter som el, gas, vand og varme.
 Udlejeren skal alene oplyse om arten af sådanne udgifter, men ikke om  

 størrelsen af de beløb, som opkræves.
 Hvis lejeren ikke får de nævnte oplysninger, der kan have væsentlig  

 betydning for lejerens samlede udgifter til leje, kan lejeren eventuelt hæve  

 lejeaftalen og kræve erstatning for tab i forbindelse hermed efter dansk rets  

 almindelige erstatningsprincipper, hvis udlejers tilsidesættelse må anses for  

 en væsentlig misligholdelse, eller udlejer har handlet svigagtigt.
Det foreslås endvidere i stk. 5, at det i lejeaftalen skal oplyses,  

 hvilket skatte- og afgiftsniveau, der er indregnet i lejen.
Dette indebærer,  

 at udlejeren skal oplyse det tidspunkt, de i lejen indregnede skatter og  

 afgifter knytter sig til.
 Såfremt udlejeren undlader at give oplysninger om niveauet i lejeaftalen,  

 lægges det til grund, at der er indregnet de skatter og afgifter på  

 ejendommen, som påhviler ejendommen på det tidspunkt, hvor lejeaftalen træder  

 i kraft, og som er kendt på det tidspunkt, hvor lejeaftalen indgås.
 Den foreslåede bestemmelse stiller lejerne, som de kunne påregne at være  

 stillet, hvis lejen var fastsat på grundlag af et aktuelt udgiftsniveau på  

 tidspunktet for aftalens indgåelse.
 Bestemmelsen vil således være til hinder for, at en udlejer på et  

 tidspunkt, hvor lejen i ejendommens lejemål i en længere periode ikke har  

 været reguleret for stigninger i skatter og afgifter, kræver regulering af  

 lejen i forhold til et skatte- og afgiftsniveau, der er lavere end niveauet  

 ved lejeaftalens indgåelse.
Til § 6 Det foreslås i stk. 1, at bestemmelser i blanketter til indgåelse af  

 lejeaftaler, som pålægger lejeren større forpligtelser eller giver lejeren  

 mindre rettigheder end angivet i lovens fravigelige bestemmelser, kun kan  

 påberåbes, såfremt de er fremhævede.
I stk. 2 foreslås det at fastlægge, hvad der i erhvervslejeloven forstås  

 ved en blanket.
Begrebet omfatter ikke alene selve den aftale, der indgås om  

 lejemålet forud for indflytningen, men også tillæg til aftalen, f.eks.  

 vedrørende vedligeholdelse.
Tillæg forudsættes at være omfattet af  

 blanketbegrebet, uanset om de udfærdiges samtidig med indgåelsen af  

 lejeaftalen eller senere.
Det klare eksempel på en blanket er en standardkontrakt, hvor teksten er  

 fortrykt, og hvor kontrakten kun ved udfyldning af felter er  

 individualiseret.
Det er foreslået, at andre kontrakter, der som en fortrykt  

 standardkontrakt fremtræder som en kontrakt med generelle vilkår for  

 lejeaftaler i ejendommen, ligeledes skal betragtes som en blanket i lovens  

 forstand.
 Heroverfor kan nævnes kontrakter, der er udskrevet på et  

 tekstbehandlingsanlæg, og hvor det ikke umiddelbart kan fastslås, om der er  

 tale om standardvilkår for lejerne i den pågældende ejendom.
Ved afgørelsen af, om der er tale om en blanket, må der derfor tages  

 udgangspunkt i, hvorledes aftalen fremtræder for lejeren.
Fremtræder  

 lejeaftalen således ikke for lejeren som individuelt udarbejdet til det  

 konkrete lejeforhold, foreligger der en blanket, som er underkastet  

 bestemmelserne i det foreslåede stk. 1.
 Det vil i relation til, om der er tale om en blanket, være uden betydning,  

 at lejeaftalen er produceret på et tekstbehandlingsanlæg, således at denne  

 frembringelsesmåde ikke i sig selv indicerer, at der er tale om en blanket.
 Den foreslåede bestemmelse i stk. 2 er en kodifikation af retspraksis.
Til § 7 Det foreslåede stk. 1 svarer til den gældende lejelovs § 7, stk. 1,  

 hvorefter lejerens rettigheder efter loven og aftaler om forudbetaling af  

 leje, indskud, depositum eller lignende, når beløbene tilsammen ikke  

 overstiger et halvt års leje, er beskyttet mod godtroende  

 omsætningserhververe og retsforfølgende kreditorer uden tinglysning.
 Derimod er aftalte rettigheder, som er videregående end de i stk. 1 nævnte  

 rettigheder, ikke beskyttet mod disse erhververe og kreditorer uden  

 tinglysning.
 Den gældende bestemmelse i lejelovens § 7, stk. 1, 3. pkt., om, at  

 lejerens krav ved lejeforholdets ophør skal være gjort gældende ved sagsanlæg  

 inden 1 år fra ophørstidspunktet, har i praksis givet anledning til problemer  

 for panthavere og andre rettighedshavere over ejendommen, idet det har været  

 vanskeligt at skaffe sig overblik over, om der ville kunne fremkomme sådanne  

 lejerkrav.
Det foreslås derfor i overensstemmelse med Lejelovskommissionens forslag,  

 at der i erhvervslejelovens § 7, stk. 2, 2. pkt. medtages et forslag om, at i  

 de tilfælde, hvor der af lejeren udtages stævning i en sag om krav efter  

 bestemmelsens stk. 1, skal bekræftet genpart af stævningen tinglyses på  

 ejendommen.
Denne pligt påhviler lejeren.
 Bestemmelsen tager alene sigte på ejerskiftesituationer og andre tilfælde,  

 hvor ejerbeføjelser overgår til andre, f.eks. ved konkurs og brugeligt pant.
Hvis tinglysningen ikke finder sted, risikerer lejeren at miste muligheden  

 for at gøre kravet gældende mod den nye ejer, jf. tinglysningslovens § 1,  

 hvorefter en ret over en fast ejendom skal tinglyses for at få gyldighed mod  

 aftaler om ejendommen og mod retsforfølgning.
Tinglysningen sker i  

 overensstemmelse med reglerne i tinglysningslovens § 12, stk. 4. Dette  

 indebærer, at der skal træffes beslutning af retten om tinglysning af  

 genparten af stævningen, før tinglysning kan ske.
Efter praksis er det et  

 krav, at stævningen er forkyndt for sagsøgte, før tinglysning kan ske.
Der  

 vil derfor forløbe en periode, hvis længde sagsøger ikke er herre over.
Det  

 foreslås derfor, at tinglysning skal ske uden ugrundet ophold, idet der  

 således ikke stilles krav om, at tinglysningen skal være sket inden for 1  

 års-fristen.
 Ved at indføre en bestemmelse om, at stævningen skal tinglyses på  

 ejendommen, vil fremtidige erhververe og panthavere i et vist omfang få  

 mulighed for at beskytte deres interesser.
 Det er ikke i øvrigt ved de foreslåede ændringer i stk. 2 tilsigtet at  

 ændre den bestående retstilstand på området.
Det foreslås, at bestemmelsen i lejelovens § 7, stk. 2, 1. pkt. om, at en  

 lejer, der ved aftale har erhvervet videregående rettigheder, kan kræve  

 aftalen tinglyst ikke medtages.
Det følger af tinglysningslovgivningen, at  

 videregående rettigheder skal tinglyses for at opnå beskyttelse mod  

 kreditorer og aftaleerhververe i god tro.
Det foreslås ikke at videreføre bestemmelsen i lejelovens § 7, stk. 2, 2.  

 pkt. om, at den tinglyste aftale om videregående rettigheder skal respektere  

 størst mulige offentlige lån samt andre pantehæftelser og byrder, som var  

 tinglyst på ejendommen ved aftalens anmeldelse til tinglysning.
Ved at  

 udelade denne bestemmelse bliver prioritetsstillingen et aftalespørgsmål.  

 Uden særlig aftale opnås prioritetsstilling i henhold til  

 tinglysningslovgivningens regler.
Endelig foreslås det, at bestemmelsen i den gældende lejelovs § 7, stk. 3,  

 om lejerens ret til at lade aftalen tinglyse, hvis ikke ejeren har gjort det  

 senest 1 uge efter, at lejeren har forlangt det, ikke medtages i den nye  

 erhvervslejelov.
Ligeledes foreslås den gældende § 7, stk. 4, om udlejerens  

 ret til at lade aftalen aflyse efter lejerens fraflytning, ikke medtaget.  

 Bestemmelserne anses for at være overflødige.
Tinglysning og aflysning af  

 sådanne aftaler vil herefter være omfattet af almindelige tinglysningsretlige  

 regler, hvorefter det er den, som har en rettighed over en ejendom, der kan  

 kræve rettigheden tinglyst eller aflyst.
Til § 8 Som det fremgår af de almindelige bemærkninger, foreslås det i nærværende  

 lovforslag, at der sker en liberalisering af lejelovgivningens gældende  

 regler om udlejning af erhvervslejemål, således at parterne i lejeforholdet  

 som overvejende hovedregel frit skal kunne aftale de enkelte vilkår for  

 lejeforholdet.
Efter forslaget skal parterne f.eks. frit kunne indgå aftale  

 om lejens størrelse og lejens regulering, jf. forslagets § 10, ligesom  

 reglerne for en række andre lejevilkår skal kunne fraviges ved aftale.
 I nærværende lovforslag opretholdes for visse lejevilkår fortsat  

 ufravigelige (præceptive) lovbestemmelser, der finder anvendelse, uanset hvad  

 parterne måtte have aftalt, jf. de almindelige bemærkninger til forslaget.
En model med øget aftalefrihed fordrer imidlertid, at parterne i højere  

 grad end tidligere tager stilling til lejekontraktens enkelte vilkår ved  

 aftalens indgåelse, fordi parterne efter forslaget i højere grad end efter  

 den nugældende lovgivning vil være bundet af den aftale, som parterne har  

 indgået.
Parterne vil, såfremt de ikke er lejeretskyndige, kunne have behov  

 for at søge sagkyndig bistand.
 Udover de foreslåede præceptive beskyttelsesregler vil parterne være  

 omfattet af de samme beskyttelsesregler i aftaleloven og den almindelige  

 aftaleret, som gælder for andre typer af aftaler.
 Ved indgåelse af aftaler om udleje af erhvervslokaler vil der i nogle  

 situationer kunne forekomme forskel i styrkeforholdet mellem aftaleparterne.  

 Den nedsatte Lejelovskommission fandt det imidlertid ikke muligt på baggrund  

 af umiddelbart målbare kriterier, såsom lokaliteternes, omsætningens eller  

 lejens størrelse, på forhånd at opdele erhvervslejeforholdene i på den ene  

 side lejeforhold, hvor der kan gælde vidtstrakt aftalefrihed, og på den anden  

 side lejeforhold, hvor lejeren i højere grad bør være beskyttet af præceptive  

 regler svarende til den gældende retstilstand.
 På denne baggrund og fordi der med dette forslag ikke længere i samme  

 omfang som tidligere er regler til beskyttelse af lejeren, vurderes det, at  

 der er behov for på anden måde at beskytte den svage part i lejeforholdet.
Lejelovskommissionen har i denne forbindelse drøftet, om aftalelovens § 36  

 kan udgøre en tilstrækkelig beskyttelse mod urimelige aftaler.
Et mindretal i  

 kommissionen har i betænkningen udtrykt betænkelighed ved den centrale  

 placering, som aftalelovens § 36 får som beskyttelse af lejeren efter  

 kommissionens forslag.
Efter mindretallets opfattelse har bestemmelsen hidtil  

 ført en tilbagetrukket tilværelse i det praktiske retsliv og kan således  

 næppe udgøre en tilstrækkelig effektiv beskyttelse.
 For at kunne varetage den svagere parts interesser foreslås det, at der i  

 stedet for anvendelse af aftalelovens § 36 i erhvervslejeloven som § 8  

 indsættes en bestemmelse, der giver mulighed for at tilsidesætte urimelige  

 aftaler og aftalevilkår.
 § 8 foreslås indsat direkte i erhvervslejeloven for via en mere synlig  

 placering at tilkendegive, at det er hensigten at give parterne beskyttelse  

 mod urimelige aftaler og aftalevilkår.
Formålet med bestemmelsen er, at den ligesom aftalelovens § 36 skal have  

 karakter af en generalklausul, som kan anvendes i tilfælde af urimelige  

 aftaler, men som i modsætning til aftalelovens § 36, der finder anvendelse  

 generelt i aftaleforhold, alene skal finde anvendelse på lejeforhold, der er  

 omfattet af erhvervslejeloven.
Det er hensigten, at området for anvendelsen  

 af § 8 skal være det samme som området for anvendelsen af aftalelovens § 36.  

 Hermed er det endvidere hensigten at afskære parterne fra at anvende  

 aftalelovens § 36, når betingelserne herfor er tilstede.
Efter forslaget skal en lejeaftale eller en bestemmelse heri kunne  

 tilsidesættes eller ændres, såfremt det under hensyntagen til forholdene på  

 tidspunktet for aftalens indgåelse, senere indtrufne forhold, parternes  

 forhandlingsmæssige og økonomiske styrke ved aftalens indgåelse samt  

 forholdene i øvrigt findes urimeligt at gøre den gældende.
Der skal ved  

 afgørelsen tages hensyn til lejeaftalens eventuelt særlige karakter,  

 bestemmelsens sammenhæng med aftalens øvrige bestemmelser, indholdet af  

 reglerne i gældende lejelovgivning samt almindeligt gældende lejevilkår.
Der er tale om fri bevisbedømmelse.
Rettens afgørelse beror derfor på  

 parternes bevisførelse.
Bestemmelsen kan tænkes anvendt f.eks. i den situation, hvor en væsentlig  

 uligevægt i parternes forhandlingsmæssige styrke ved aftalens indgåelse har  

 bevirket en urimelig aftale, f.eks. om, at lejeren i forbindelse med  

 opsigelse ved udløbet af den 5-årige periode, jf. forslagets § 15, ikke kan  

 kræve erstatning.
En sådan aftale kan ifølge loven indgås frit, men vil  

 konkret, f.eks. på grund af lejerens særlige ukyndighed, kunne være urimelig,  

 hvor det f.eks. er udlejeren bekendt, at lejeren i forbindelse med en  

 fraflytning formentlig vil have meget store flytteomkostninger eller  

 goodwilltab, og hvor lejeren ved aftalen ikke i øvrigt har fået kompensation  

 for at være afskåret fra at kunne gøre et erstatningskrav gældende.
En  

 uligevægt i parternes forhandlingsmæssige styrke kan f.eks. opstå/forstærkes  

 ved, at udlejeren i en lejeaftale anvender kontraktsvilkår, der ved  

 lejeaftalens indgåelse ikke bliver gjort til genstand for individuel  

 forhandling.
Dette kunne f.eks. forekomme ved anvendelse af fortrykte  

 lejekontraktsblanketter eller ved anvendelse af udlejers sædvanlige koncept.
 Med bestemmelsen i stk. 2 sigtes med 1. led især til lejeaftaler af  

 finansiel karakter, herunder de såkaldte sale and lease back aftaler, hvor  

 lejeren ved salget af ejendommen er gået ind på nogle særlige betingelser,  

 der har sammenhæng med ejendomssalget.
 Med hensyn til bestemmelsen i 2. led vil der i en række lejeforhold ofte  

 findes klausuler, som isoleret set forekommer mindre rimelige, men som kan  

 være begrundet i tilstedeværelsen af andre klausuler, således at de kan siges  

 at opveje hinanden.
Hvad angår 3. og 4. led, vil den omstændighed, at en del  

 erhvervslejekontrakter er meget langvarige, kunne bevirke, at tiden er løbet  

 fra nogle af klausulerne heri.
Ved bedømmelsen af sådanne klausulers  

 rimelighed vil det være nærliggende at sammenholde dem med den gældende  

 lejelovgivning og almindeligt gældende lejevilkår.
Til § 9 Det foreslås, at reglerne i §§ 5-7 ikke ved aftale skal kunne fraviges til  

 skade for lejeren.
Den foreslåede generalklausul i § 8 kan efter forslaget  

 ikke fraviges ved aftale.
Til kapitel 3 Til § 10 Efter den nugældende erhvervslejereguleringslov er udgangspunktet, at  

 parterne ved lejeaftalens indgåelse frit kan aftale lejens størrelse.
Aftales  

 der en leje, der væsentligt overstiger det lejedes værdi, kan lejeren  

 herefter tidligst forlange lejen nedsat til det lejedes værdi 4 år efter  

 lejeforholdets begyndelse, ligesom udlejeren tidligst 4 år efter  

 lejeforholdets begyndelse kan fremsætte krav om en lejeforhøjelse.
I  

 lejeperioden kan hver af parterne ligeledes kun hvert 4. år kræve lejen  

 reguleret efter det lejedes værdi.
Reglerne om regulering af lejen efter det  

 lejedes værdi er præceptive og kan kun fraviges i lejeaftaler, indgået efter  

 den 31. december 1991 i »skræddersyet nybyggeri«, jf.  

 erhvervslejereguleringslovens § 9, stk. 3.
Efter de gældende regler kan det aftales, at lejen (evt. tillige) skal  

 kunne reguleres i medfør af særlige reguleringsklausuler.
Er det aftalt, at  

 lejen skal reguleres efter sådanne klausuler, stiller loven imidlertid  

 særlige krav til aftalens indhold med hensyn til regneeksempler m.v., jf.  

 erhvervslejereguleringslovens § 9, stk. 4.
Ovennævnte bestemmelser foreslås erstattet af § 10 i nærværende forslag,  

 hvorefter fastsættelsen af lejens størrelse ved lejeaftalens indgåelse og  

 lejens senere regulering under lejemålets beståen overlades til parternes  

 frie aftale.
Med forslaget overlades det således til parterne frit at aftale  

 begyndelseslejen, samt hvor ofte og hvordan lejen reguleres.
 Det foreslås dog samtidig at opretholde et deklaratorisk regelsæt  

 omfattende forbedringsforhøjelser, skatte- og afgiftsforhøjelser samt  

 udgifter til drift og administration af fællesantenneanlæg, jf. forslagets  

 kapitel 6 og §§ 11-14.
 En urimelig aftale om lejens størrelse - eller andre lejevilkår i øvrigt -  

 vil kunne anfægtes som anført i forslagets § 8.
 I § 10, stk. 2, foreslås, at lejen anses for at udgøre det beløb, som er  

 rimeligt og sædvanligt for et lejeforhold af tilsvarende karakter, hvis  

 lejens størrelse ikke er aftalt.
 Som konsekvens af, at reglerne om lejeregulering efter det lejedes værdi  

 ikke foreslås videreført, videreføres princippet om lejefastsættelse efter  

 det lejedes værdi i den gældende lejelovs § 4, stk. 3, heller ikke.  

 Fastsættelse af lejen i de situationer, der er omfattet af bestemmelsen,  

 foreslås således at skulle ske efter en vurdering af, hvad der er rimeligt og  

 sædvanligt efter lejeforholdets karakter.
Til §§ 11-14 Forslaget er med få ændringer en videreførelse af reglerne i  

 erhvervslejereguleringslovens §§ 6-8 om varsling af lejeforhøjelse for  

 skatter og afgifter.
 Det foreslås i § 11, stk. 3, at en skatte- og afgiftsstigning skal  

 fordeles i forhold til den leje, der faktisk betales på varslingstidspunktet.  

 Lejeforhøjelser, der er varslet inden varslingen af skatte- og  

 afgiftsforhøjelsen, men som ikke er trådt i kraft endnu, skal således ikke  

 medtages ved fastsættelsen af fordelingsgrundlaget.
Det fremgår af den gældende bestemmelse i erhvervslejereguleringslovens §  

 6, stk. 5, at kravet om lejeforhøjelse skal fremsættes skriftligt og  

 indeholde en beregning af, hvorledes ændringen af lejen fremkommer, samt  

 oplysning om lejerens adgang til at gøre indsigelse.
Indeholder kravet ikke  

 disse oplysninger, er det ugyldigt.
 Det foreslås, at udgangspunktet fortsat skal være ugyldighed, hvis disse  

 krav ikke er opfyldt.
En ubetinget ugyldighedsvirkning af formelle mangler kan føre til  

 urimelige resultater for udlejeren, især i tilfælde, hvor fejlen har været  

 undskyldelig og ubetydelig, og hvor den økonomiske virkning af ugyldighed har  

 været stor.
Heroverfor står lejerens behov for, at udlejeren overholder de  

 krav, der stilles til en varsling.
 I de tilfælde, hvor en formel fejl ikke har bevirket en forringelse af  

 lejerens retsstilling, foreslås det, at det skal være muligt for boligretten  

 at træffe afgørelse om, at mangelen i det konkrete tilfælde ikke skal føre  

 til ugyldighed.
 Det foreslås derfor som § 11, stk. 5, at det ved formelle mangler ved  

 varslingen kan bestemmes, at kravet om lejeforhøjelse bevarer sin gyldighed,  

 hvis udlejeren kan godtgøre, at manglerne ikke har bevirket en forringelse af  

 lejerens retsstilling.
 § 12, stk. 1, er en videreførelse af erhvervslejereguleringslovens § 7,  

 stk. 1.
 § 12, stk. 2, svarer til erhvervslejereguleringslovens § 7, stk. 2.
 I § 13 foreslås - af hensyn til de blandede ejendomme med både erhvervs-  

 og beboelseslejemål - medtaget en bestemmelse om, at udlejeren kan kræve  

 lejeforhøjelse til udligning af nødvendige og rimelige udgifter til drift og  

 administration af fællesantenneanlæg eller fælles programforsyning udefra.
Spørgsmålet om betaling for adgang til fællesantenneanlæg og eventuel  

 regulering af betalingen afgøres af parternes aftale.
Det normale vil  

 formentlig være, at betaling for tilslutning til udlejerens antenneanlæg er  

 indeholdt i lejen, men man kan også forestille sig, at betalingen skal ske ud  

 over lejen.
I så fald skal dette oplyses i lejeaftalen, jf. § 5, stk. 2, i  

 forslaget.
Hvis betalingen er indeholdt i lejen, eller hvis betalingen sker ud over  

 lejen, og det ikke er aftalt, hvordan betalingen skal reguleres, kan  

 udlejeren i medfør af forslagets § 13 forlange forhøjelse af sine nødvendige  

 og rimelige udgifter til drift og administration af fællesantenneanlægget  

 dækket af lejeren under forudsætning af, at denne er tilsluttet  

 fællesantenneanlægget.
Udgifterne fordeles ligeligt mellem de lejere, som er  

 tilsluttet anlægget.
 § 14 svarer til erhvervslejereguleringslovens § 8.
Til § 15 Det foreslås i bestemmelsen, at udlejeren hvert 5. år fra lejeforholdets  

 begyndelse eller fra det tidspunkt, hvor vilkårene for lejeforholdet ændres  

 væsentligt, ensidigt skal kunne fremsætte krav om en ændring af de gældende  

 vilkår for lejeaftalen.
Det foreslås i denne forbindelse, at parterne kan  

 angive i lejeaftalen, om der er tale om en væsentlig ændring.
 Fremsætter udlejer ikke rettidigt krav om ændring af de gældende  

 lejevilkår, fortsætter lejeaftalen uændret i de følgende 5 år.
Bestemmelsen er ikke til hinder for aftalte ændringer i løbet af den  

 5-årige periode.
Hvis en sådan ændring er væsentlig, beregnes 5-års perioden  

 efter stk. 1 fra ændringen.
 Ønsker udlejer ensidigt at ændre lejevilkårene, og kan der ikke opnås  

 enighed mellem udlejeren og lejeren, kan udlejeren vælge - mod erstatning -  

 at opsige lejeaftalen.
 Bestemmelsen foreslås at skulle finde anvendelse ved enhver ændring fra  

 udlejers side af lejevilkår, herunder om lejens størrelse og om erstatning,  

 ligesom bestemmelsen foreslås at skulle finde anvendelse ved spørgsmål om  

 f.eks. udlejerens ensidige ændringer af det lejedes identitet, som udlejeren  

 ellers ikke ville kunne gennemføre efter forslagets kapitel 5.
I bestemmelsens stk. 2-4 er de formelle regler for forhandlingen mellem  

 udlejeren og lejeren om de fremtidige lejevilkår fastsat.
Proceduren  

 tilrettelægges, så parterne får lejlighed til at forhandle de fremtidige  

 vilkår for lejeaftalen/alternativt flytningen med det overordnede formål at  

 skabe et grundlag for, at lejeaftalen kan fortsætte på vilkår, som begge  

 parter er indforstået med.
Ønsker udlejeren ensidigt at foretage en ændring af de gældende lejevilkår  

 for lejeaftalen, skal udlejeren over for lejeren inden udløbet af det 4. år  

 fra lejeforholdets begyndelse eller fra det tidspunkt, hvor udlejer kunne  

 have krævet lejevilkårene ændret, eller fra det tidspunkt, hvor vilkårene for  

 lejeforholdet efter aftale mellem lejer og udlejer ændres væsentligt,  

 fremsætte krav om en ændring af lejevilkårene.
Krav kan dog tidligst  

 fremsættes efter 3 år og 9 måneder.
Lejeren har herefter mulighed for at  

 vælge at fortsætte lejeforholdet fra udløbet af det 5. år på de vilkår,  

 udlejeren stiller, såfremt lejeren ønsker dette.
 Hvis lejeren ikke gør rettidig indsigelse, anses vilkårene for lejeaftalen  

 for ændret i overensstemmelse med udlejerens krav med virkning fra udløbet af  

 det 5. år.
Ønsker lejeren ikke at fortsætte lejeforholdet på de vilkår, udlejeren  

 stiller, skal lejeren meddele udlejeren dette og samtidig over for udlejeren  

 fremsætte sit krav om erstatning for en eventuel opsigelse efter  

 bestemmelsens stk. 4. Udlejeren har herefter mulighed for at opsige  

 lejeaftalen, ligesom udlejeren i lyset af det potentielle erstatningskravs  

 størrelse kan vælge ikke at opsige lejeren.
Opsiges lejeaftalen ikke,  

 fortsætter den uændret i de følgende 5 år.
 Hvis udlejeren opsiger lejeren, skal lejeren flytte ved udgangen af det 5.  

 år.
Retten til erstatning i forbindelse med opsigelse efter forslagets § 67  

 foreslås dog at skulle gælde deklaratorisk, jf. forslagets § 69  

 modsætningsvis.
Efter forslaget har lejeren således ingen ret til erstatning  

 (hel eller delvis), såfremt udlejeren ved lejeaftalens indgåelse har taget et  

 forbehold herom.
 Erstatningsspørgsmålet kan indbringes for boligretten eller parterne kan  

 aftale at afgøre spørgsmålet ved voldgift, jf. forslagets §§ 16 og 77. Det  

 følger af forslagets § 67, stk. 6, at lejeren ved opsigelse efter § 15 har  

 pligt til at flytte, uanset om lejeren har modtaget erstatning.
 For lejeforhold, som fortsætter efter en uopsigelighedsperiode, regnes den  

 5-årige periode fra udløbet af den aftalte uopsigelighedsperiode, jf.  

 bestemmelsens stk. 6.
 Det følger bl.a. af forslagets § 64, stk. 5, at § 15 ikke finder  

 anvendelse på tidsbegrænsede aftaler.
 For tidsbegrænsede lejeaftaler gælder endvidere efter forslaget, at ved  

 bortfald eller tilsidesættelse af tidsbegrænsningen, regnes den 5-årige  

 periode fra udløbet af den aftalte lejetid, jf. forslagets § 64, stk. 5.
 Hvis parterne har aftalt, at lejevilkårene skal genforhandles efter en  

 længere periode end 5 år, skal udlejerens krav om ændring af lejevilkårene  

 efter bestemmelsens stk. 5 være fremsat tidligst 1 år og 3 måneder før  

 udløbet af den aftalte periode.
Som nævnt under de almindelige bemærkninger foreslås det, at sondringen  

 mellem de erhvervsbeskyttede lejeforhold og de ikke-erhvervsbeskyttede  

 lejeforhold ophæves.
Sondringen giver i praksis anledning til  

 afgrænsningsproblemer.
Det foreslås således, at der skal gælde de samme  

 regler for ændring af lejevilkår, opsigelse og erstatning uanset typen af  

 erhvervslejeforhold, herunder også for de efter den gældende lejelov såkaldte  

 erhvervsbeskyttede lejeforhold.
Til § 16 Det foreslås, at bestemmelsen i § 15 ikke ved aftale skal kunne fraviges  

 til skade for lejeren.
Det kan dog som hidtil aftales, at spørgsmålet om  

 ændring af lejevilkår og erstatningsspørgsmålet (forslagets § 67) skal  

 afgøres ved voldgift.
Der tænkes hermed på sådanne aftaler om voldgift, der  

 hidtil principielt har været anset for gyldige.
 Uanset at bestemmelsen bliver præceptiv, vil parterne dog i de  

 situationer, hvor lejeren har meddelt udlejeren, at lejeren ikke ønsker at  

 fortsætte på de vilkår, udlejeren stiller, altid efterfølgende kunne indgå  

 aftale om, at de i § 15 nævnte frister rykkes frem, eller at parterne ser  

 helt bort fra disse.
Til kapitel 4 Det foreslåede kapitel 4 svarer som udgangspunkt til § 19 om  

 vedligeholdelse i den gældende lejelov og til kapitel III om mangler ved det  

 lejede.
 I kapitlet er udeladt en bestemmelse svarende til den gældende lejelovs §  

 20, hvorefter lejeren i lejeperioden skal foretage vedligeholdelse og  

 fornøden fornyelse af låse og nøgler.
 Det er oftest forekommende, at lejer og udlejer i en lejeaftale om  

 lokaler, der udelukkende anvendes til andet end beboelse, træffer helt  

 særlige aftaler om fordelingen af vedligeholdelsesforpligtelsen, hvorfor en  

 regel svarende til den nugældende lejelovs § 20 er overflødig.
 Efter forslaget har udlejeren således - medmindre andet er aftalt -  

 vedligeholdelsespligten af ejendommen og det lejede i det hele.
 Det foreslås, at den nugældende bestemmelse i lejelovens § 9, stk. 1, om  

 lejemålets stand ved lejemålets begyndelse og i lejeperioden, udelades i  

 erhvervslejeloven, idet bestemmelsen må anses for at være uden reel  

 betydning, bl.a. fordi den er deklaratorisk.
Til § 17 Det er foreslået præciseret, at udlejerens vedligeholdelsespligt omfatter  

 alle indretninger på ejendommen, som stilles til rådighed for lejerne.
 Endvidere er det præciseret, at det er udlejerens pligt at sørge for  

 renholdelse og sædvanlig belysning af udendørs opholdsarealer.
 Der er ikke ved de foreslåede ændringer tilsigtet ændringer i den  

 bestående retstilstand vedrørende udlejerens vedligeholdelsespligt.
Stk. 3 svarer som udgangspunkt til den gældende lejelovs § 19, stk. 2. Det  

 foreslås præciseret, at fornyelse af hvidtning, maling, tapetsering og  

 lakering af gulve skal foretages så ofte, det er »sædvanemæssigt«  

 påkrævet under hensyn til ejendommens og det lejedes karakter.
Der er ikke  

 tilsigtet en realitetsændring herved.
Til § 18 Den gældende § 10 i lejeloven foreslås erstattet af § 18 om forsinkelse.  

 Bestemmelsen er udformet efter dansk rets almindelige principper gældende ved  

 forsinkelse.
 I stk. 1 foreslås, at såfremt der foreligger hindring for overtagelse af  

 de lejede lokaler til den aftalte tid, uden at dette skyldes lejerens  

 forhold, kan lejeren kræve et forholdsmæssigt afslag i lejen.
I stk. 2 foreslås, at lejeren kan hæve aftalen, hvis der er tale om  

 væsentlig forsinkelse, medmindre forsinkelsen af udlejeren måtte forudsættes  

 at være af uvæsentlig betydning for lejeren.
Hæveretten er betinget af, at  

 lejeren har fremsat påkrav over for udlejeren og fortsat ikke kan overtage de  

 lejede lokaler i rimelig tid derefter.
I de tilfælde, hvor lejeren  

 udtrykkeligt har betinget sig at kunne overtage lokalerne til en bestemt tid,  

 kan lejeaftalen hæves ved enhver forsinkelse.
 I stk. 3 er beskrevet, at lejeren har ret til at kræve erstatning,  

 medmindre udlejeren godtgør, at forsinkelsen ikke skyldes noget forhold, for  

 hvilket udlejeren er ansvarlig.
Til § 19 Bestemmelsen svarer til den gældende lejelovs § 11.
Til § 20 Det foreslås, at det af bestemmelsen, der i øvrigt svarer til den gældende  

 lejelovs § 12, kommer til at fremgå klart, at lejerens ret til at hæve  

 lejeaftalen er betinget af, at lejeren har givet udlejeren et påkrav om at  

 afhjælpe manglen.
Til §§ 21-25 Bestemmelserne svarer i hovedtræk til den gældende lejelovs §§ 13-17.
I § 25, stk. 2 og 3, foreslås to nye bestemmelser, der tilsigter at øge  

 lejerens beskyttelse i de tilfælde, hvor det lejede bliver ødelagt ved brand  

 eller anden ulykke.
I stk. 2 foreslås således, at hvis en lejeaftale  

 bortfalder i henhold til stk. 1, skal udlejeren uden unødigt ophold tilbyde  

 lejeren at leje andre lokaler i ejendommen, hvis der bliver andre lokaler  

 ledige til overtagelse senest 3 måneder efter det tidspunkt, hvor det lejede  

 blev ødelagt.
 Hvis der ved genopførelse eller ombygning tilvejebringes lokaler af samme  

 art som de lokaler, der blev ødelagt, skal udlejeren i medfør af stk. 3  

 tilbyde lejeren at leje disse lokaler.
 Som anført i de almindelige bemærkninger er det et gennemgående træk ved  

 forslaget, at reguleringen af lejeforholdet mellem udlejer og lejer i højere  

 grad end hidtil overlades til parternes aftale.
 Det foreslås i overensstemmelse hermed, at bestemmelserne i dette kapitel  

 skal kunne fraviges ved parternes aftale, hvorfor den gældende bestemmelse i  

 lejelovens § 18 ikke er medtaget i forslaget.
 Gyldigheden af aftaler, der forringer lejerens retsstilling i forhold til  

 de deklaratoriske bestemmelser i erhvervslejeloven, vil skulle afgøres efter  

 forslagets § 8.
 Ved vurderingen af, om der foreligger et urimeligt aftalevilkår, der vil  

 kunne tilsidesættes efter § 8, må det inddrages, om der på grund af konkrete  

 omstændigheder er et særligt beskyttelsesbehov for lejeren.
Til kapitel 5 I kapitel 5 om udlejers adgang til det lejede foreslås indført regler om  

 udlejers ret til og mulighed for at foretage ændringer i det lejede.  

 Endvidere foreslås en bestemmelse om udlejers adgang til at disponere over  

 kælder- og loftsrum til varmeinstallationer placeret i dette kapitel.  

 Herudover svarer kapitlet til den gældende lejelovs kapitel IX.
Til § 26 Bestemmelsen i § 26 er identisk med den gældende lejelovs § 54.
Til § 27 Bestemmelsen i § 27, som er en nydannelse, vedrører udlejerens ret til at  

 foretage ændringer dels i ejendommen, dels i det lejede.
Efter den indtil 1980 gældende lejelovs § 59 var der i loven en  

 udtrykkelig hjemmel for udlejeren til at foretage ændringer i det lejede.
Den  

 udtrykkelige hjemmel udgik pr. 1. januar 1980, men det er i retspraksis  

 antaget, at der fortsat består en ret for udlejeren til på dette punkt at  

 udøve en ejers rettigheder over ejendommen og det lejede.
I praksis gælder  

 der dog den modifikation, at udlejeren ikke ensidigt kan foretage ændringer i  

 det lejede, som betager det dets identitet, således at der sker en væsentlig  

 ændring af genstanden for lejeaftalen.
 Det foreslås at genindføre en udtrykkelig hjemmel for udlejeren til at  

 foretage ændringer i det lejede i § 27 svarende til den ret, udlejeren  

 antages at have efter retspraksis.
 Forslaget skal ses i sammenhæng med, at det findes væsentligt at undgå, at  

 en for snæver adgang for udlejeren til at gennemføre ændringer, herunder  

 forbedringer, tilskynder udlejeren til at indgå lejeaftaler af kortere  

 varighed.
Det foreslås derfor, at udlejeren skal have ret til at foretage ændringer  

 i det lejede og ændringer af ejendommen, selv om dette berører lejerens  

 brugsret, såfremt ændringerne ikke væsentligt og varigt ændrer det lejedes  

 identitet.
Som eksempel på ændringer, der efter omstændighederne ikke vil  

 være omfattet af udlejerens ret, kan nævnes etablering af badeværelse i et  

 lejemål, hvor der ikke tidligere var hverken toilet- eller badefaciliteter,  

 og hvor der til formålet inddrages en ikke uvæsentlig del af det lejedes  

 areal.
Bestemmelsen fastslår således, at udlejeren har en ubetinget ret til at  

 foretage ændringer i ejendommen, som ikke er væsentlige.
Udlejeren har  

 ligeledes en ubetinget ret til at foretage ændringer, som ganske vist  

 væsentligt ændrer det lejedes identitet, men ikke varigt.
Sådanne ændringer  

 kan f.eks. være en midlertidig nedtagning af en altan.
Udlejeren kan endvidere foretage ændringer, som varigt men ikke væsentligt  

 ændrer det lejedes identitet.
Dette vil efter omstændighederne kunne ske ved  

 installation af et centralvarmeanlæg.
 Lejeren kan efter forslagets stk. 2 kræve lejenedsættelse, hvis ændringen  

 medfører en væsentlig forringelse af brugsværdien af det lejede.
 Hvis udlejeren har et ønske om at gennemføre mere vidtgående ændringer,  

 end § 27 giver mulighed for, kan udlejeren fremsætte krav om gennemførelse af  

 sådanne ændringer i forbindelse med en genforhandling af lejevilkårene efter  

 § 15.
Til § 28 I § 28 er foreslået regler vedrørende varsling af adgangen til det lejede  

 for at gennemføre alle typer arbejder, det vil sige såvel reparationer som  

 vedligeholdelse, forbedringer og ændringer.
 Den gældende lejelovs § 55 indeholder en bestemmelse om, at iværksættelse  

 af arbejder i det lejede, der ikke er til væsentlig ulempe for lejeren, skal  

 ske med 6 ugers varsel, medens lejeren har krav på 3 måneders varsel inden  

 iværksættelsen af andre arbejder.
Det foreslås, at der ved udlejerens iværksættelse af arbejder i det lejede  

 altid skal gives et varsel på 8 uger, uanset om der er tale om arbejder, der  

 er til væsentlig ulempe for lejeren.
Begrundelsen herfor er, at en ensartet  

 varslingsfrist for forskellige typer af arbejder vil kunne virke  

 konfliktforebyggende.
Samtidig er varslet så langt, at der er rimelig tid for  

 lejerne til at indrette sig på forholdene.
Herudover foreslås det, at udlejeren i visse af de tilfælde, hvor  

 udlejeren ønsker at foretage ændringer uden for det lejede, skal varsle  

 iværksættelsen af arbejderne over for de berørte lejere.
Det drejer sig om  

 tilfælde, hvor arbejderne medfører hindringer for lejerens adgang til det  

 lejede eller er til væsentlig ulempe for lejerens adgang til eller brug af  

 det lejede.
Bestemmelsen vil kunne finde anvendelse både på hindringer og  

 væsentlig ulempe under arbejdernes gennemførelse og efter færdiggørelsen.
 Hensigten med denne bestemmelse er, at ændringer uden for det lejede kan  

 medføre så omfattende gener for lejeren, at det er rimeligt at varsko lejeren  

 om iværksættelsen af arbejderne. Ændringer, der udløser pligt til at varsle,  

 vil eksempelvis kunne omfatte midlertidig eller permanent ændring af  

 adgangsforholdene til et lejemål.
Til § 29 Bestemmelsen er identisk med den gældende lejelovs § 56.
Til § 30 Bestemmelsen svarer til den gældende lejelovs § 62 om udlejers adgang til  

 at disponere over kælder- og loftsrum til installation af varmeanlæg.
 Bestemmelsen har hidtil været placeret i lejelovens kapitel om  

 forbedringer, men synes indholdsmæssigt at høre hjemme i et kapitel om  

 udlejers adgang til at foretage ændringer i det lejede.
Til § 31 Det foreslås, at reglerne i § 28, stk. 2 og 3, og § 29 ikke skal kunne  

 fraviges til skade for lejeren.
Til kapitel 6 Til § 32 § 32, stk. 1, svarer i det væsentlige til lejelovens § 58, stk. 1.
Bestemmelsen foreslås tilføjet en udtrykkelig fastlæggelse af det  

 lejeretlige forbedringsbegreb.
Det er ikke hensigten med denne fastlæggelse  

 at foretage realitetsændringer i den gældende retsstilling, idet hensigten  

 alene er at præcisere det indhold, som begrebet er tillagt gennem en  

 omfattende retspraksis.
 Med det udgangspunkt, at der alene findes enten vedligeholdelsesarbejder  

 eller forbedringsarbejder, fastlægges forbedringsarbejder som de arbejder,  

 hvorved der tilføres ejendommen eller det lejede kvaliteter og egenskaber,  

 som lejeren ikke allerede efter retsforholdet har krav på tilstedeværelsen  

 af, og som forøger brugsværdien af det lejede.
Det, lejeren i denne henseende efter lejelovens system har krav på, er, at  

 det kvalitetsniveau, som det lejede efter retsforholdet skal svare til,  

 opretholdes.
De arbejder, som har dette formål, udgør i lejelovens forstand  

 vedligeholdelse.
I modsætning hertil udgør de arbejder, som i forhold til  

 dette niveau indebærer en forhøjelse af kvalitetsniveauet, forbedringer.
 Formålet med at præcisere denne sondring er især at understrege det  

 forhold, at der ved vurderingen af et arbejde, som indebærer, at eksisterende  

 bygningsdele udskiftes med nye, nøje skal ses på, om denne udskiftning i  

 realiteten indebærer en reel kvalitetsniveauforhøjelse, eller om der alene er  

 tale om, at en eksisterende kvalitet ved forandringen sikres på en anden  

 måde.
Forholdet kan illustreres ved udskiftning af vinduer.
I sådanne tilfælde  

 vil der efter omstændighederne kunne være tale om, at de eksisterende vinduer  

 i vel vedligeholdt stand med forsatsvinduer eller koblede rammer vil have en  

 kvalitet, hvad angår varme- og støjisoleringsevne, som ikke er dårligere end  

 nye vinduer med termoruder.
En sådan udskiftning vil derfor i  

 forbedringsmæssig henseende repræsentere en meget begrænset  

 brugsværdiforøgelse, idet der dog typisk vil ligge en komfortmæssig  

 forbedring i, at nye og mere moderne bygningsdele isættes.
 Som eksempel på en forbedring, hvor forøgelsen af brugsværdien typisk  

 svarer til hele ombygningsinvesteringen, kan nævnes, at der installeres  

 ventilationsanlæg eller trækkes kabler til brug for EDB.
 Hensigten med ændringen set i sammenhæng med den foreslåede § 32, stk. 2,  

 er at præcisere, at stk. 2 indeholder beregningsreglen, mens stk. 1  

 fastlægger forbedringsbegrebet.
 I § 32, stk. 2, der svarer til lejelovens § 58, stk. 2, foreslås det  

 ligeledes præciseret, at der i forbindelse med forbedringsarbejder, hvor  

 eksisterende bygningsdele erstattes med nye, skal ske en reduktion af  

 forbedringsudgiften for den del heraf, som modsvares af den aktuelle og  

 fremtidige sparede vedligeholdelse af de udskiftede bygningsdele, som opnås  

 ved udskiftningen.
 Forholdet, som er fast forankret i retspraksis, tager udgangspunkt i den  

 grundlæggende sondring imellem forbedring og vedligeholdelse, idet den  

 lejelovsmæssige virkning af sondringen er, at lejeforhøjelse alene kan  

 beregnes for de udgifter, som efter sondringen vedrører forbedringer.
I tilfælde af udskiftninger vil en del af udgiften i realiteten dække over  

 en forhøjelse af kvaliteten op til det niveau, som lejeren allerede efter  

 retsforholdet har krav på.
Det indgår i lejelovgivningens system, at der via  

 lejen betales til denne vedligeholdelse.
Virkningen af denne sammenhæng er  

 således, at der kun skal beregnes en forbedringsforhøjelse for den del af  

 udgifterne ved en udskiftning, som bevirker, at kvaliteten forøges udover  

 dette niveau.
 I beregningsmæssig henseende kommer dette forhold til udtryk ved, at der i  

 forbedringsudgiften foretages et fradrag for den sparede vedligeholdelse.
 § 32, stk. 3, svarer til lejelovens § 58, stk. 3.
I § 32, stk. 4, foreslås det, at udlejeren kan få godtgjort rimelige  

 etablerings- og forbedringsudgifter i forbindelse med etablering eller  

 forbedring af fællesantenneanlæg eller tilslutning til programforsyning  

 udefra.
Bestemmelsen foreslås medtaget af hensyn til de blandede ejendomme  

 med både erhvervs- og beboelseslejemål.
 § 32, stk. 5, svarer til lejelovens § 61, stk. 1, idet der dog ikke  

 længere stilles krav om, at lejerens indsigelse over for udlejeren skal være  

 begrundet.
 § 32, stk. 6, er identisk med lejelovens § 58, stk. 6.
Til § 33 § 33, stk. 1, svarer til lejelovens § 59, stk. 1.
 I § 33, stk. 2, foreslås det, at det ved formelle mangler kan bestemmes,  

 at kravet om lejeforhøjelse bevarer sin gyldighed, hvis udlejeren kan  

 godtgøre, at manglerne ikke har bevirket en forringelse af lejerens  

 retsstilling.
 Der henvises i øvrigt til bemærkningerne til § 11.
 § 33, stk. 3 og 4, er identiske med lejelovens § 59, stk. 3 og 4.
 § 33, stk. 5, svarer til lejelovens § 59, stk. 5, bortset fra, at  

 bestemmelsen om, at beboerrepræsentanterne (for så vidt angår ejendomme, hvor  

 der er beboerrepræsentation) kan gøre indsigelse mod forhøjelsen på alle  

 lejernes vegne, er taget ud.
Til kapitel 7 Til § 34 Bestemmelsen svarer som udgangspunkt til den gældende lejelovs § 25.
 Det foreslås dog, at ordet »husstand« i den gældende bestemmelse  

 i lejelovens § 25 i forslagets § 34, stk. 2, som mere relevant erstattes med  

 »personale«.
I forhold til den gældende bestemmelse i lejelovens § 25 foreslås  

 endvidere, at der i forslagets § 34, stk. 2, tilføjes »herunder ved  

 fremleje«, hvorved det kommer til at fremgå af bestemmelsen, at lejeren  

 også er erstatningsansvarlig for skade som forvoldes af andre, som lejeren  

 har givet adgang til det lejede ved fremleje.
Der er ikke tilsigtet en  

 realitetsændring herved.
Til § 35 Bestemmelsen svarer som udgangspunkt til den gældende lejelovs § 26.
 Bestemmelsens stk. 1 er identisk med lejelovens § 26, stk. 1.
 Det fremgår af den gældende lejelovs § 26, stk. 2, at lejeren ikke uden  

 udlejerens samtykke må overlade brugen af det lejede eller nogen del deraf  

 til andre end medlemmer af sin husstand.
 Det foreslås, at bestemmelsen i erhvervslejelovens § 35, stk. 2,  

 formuleres således, at lejeren ikke uden udlejerens samtykke må overlade  

 brugen af det lejede til andre.
Til § 36 Bestemmelsen svarer til den gældende lejelovs § 27, dog således at der er  

 indføjet en henvisning til § 19, stk. 2, og §§ 20 og 21 vedrørende lejerens  

 mangelsbeføjelser.
 De gældende misligholdelsesbeføjelser i lejelovens §§ 11-13 finder efter  

 retspraksis anvendelse i situationer, hvor udlejeren tilsidesætter sin  

 forpligtelse til at holde orden i ejendommen.
 Dette indebærer, at lejere, som er belastet af ulemper som følge af, at  

 udlejeren ikke griber ind over for husordensovertrædelser i ejendommen, efter  

 omstændighederne kan kræve forholdsmæssigt afslag i lejen, hæve lejeaftalen  

 eller kræve erstatning.
 Det foreslås på denne baggrund, at det udtrykkeligt præciseres i loven, at  

 lejeren kan gøre de omtalte misligholdelsesbeføjelser gældende.
 Sager herom skal som i dag anlægges ved boligretten.
Til § 37 Bestemmelsen svarer til den gældende lejelovs § 28.
Til § 38 Forslagets § 38 svarer til § 29, stk. 1, i den gældende lejelov.
 Efter forslagets § 37 gælder ligesom i den gældende lejelovs § 28, at  

 lejeren som udgangspunkt ikke må foretage ændringer i det lejede uden  

 udlejerens samtykke.
Lejeren har imidlertid ifølge den gældende lejelovs § 29, stk. 1, ret til  

 at foretage sædvanlige installationer i det lejede, medmindre udlejeren kan  

 godtgøre, at ejendommens el- og afløbskapacitet ikke er tilstrækkelig til  

 installationen.
Denne bestemmelse foreslås videreført for erhvervslejemål med  

 § 38. Bestemmelsen giver lejeren adgang til for egen regning at opsætte  

 f.eks. termostatventiler eller hårde hvidevarer.
Til § 39 Den gældende § 29, stk. 2, i lejeloven om lejerens ret til at anbringe  

 radio- og fjernsynsantenne på ejendommen, har i stigende omfang givet  

 anledning til tvister.
Der har således været rejst spørgsmål vedrørende  

 rækkevidden af den gældende bestemmelse, idet det ikke fremgår klart af  

 denne, i hvilket omfang en antenne anbragt ved udlejerens foranstaltning  

 udelukker den enkelte lejers adgang til at opsætte antenne, uanset hvilke  

 programmer, der rent faktisk fordeles i fællesantenneanlægget.
 Det må imidlertid lægges til grund, at der i befolkningen i dag er en stor  

 efterspørgsel efter tv-forsyning, som er tilpasset den enkeltes ønsker og  

 behov.
Det foreslås derfor i stk. 1, at lejeren - også selv om udlejeren leverer  

 fælles radio- og tv-signaler i ejendommen - får en udvidet adgang til at  

 opsætte egen antenne på ejendommen efter udlejerens anvisning til modtagelse  

 af radio- og tv-programmer.
Udtrykket »antenne« forudsættes også at  

 omfatte parabolantenne.
Udlejer skal ikke fremover kunne kræve, at en eller flere lejere kun må  

 sætte en antenne op, såfremt opsætning sker i form af fællesantenneanlæg, jf.  

 den gældende bestemmelse i lejelovens § 29, stk. 2, hvorefter udlejeren kan  

 forlange, at opsætning af radio- og fjernsynsantenne skal ske i form af  

 fællesantenneanlæg, såfremt en lejer ønsker at anbringe en radio- eller  

 fjernsynsantenne på ejendommen.
Baggrunden for forslaget er dels, at begrebet  

 »fællesantenne« ikke længere er noget entydigt begreb, dels at det  

 kan forekomme urimeligt, at udlejer i princippet kan forlange etableret et  

 fællesantenneanlæg, som alt andet lige er dyrere end en individuel antenne,  

 selv om der ikke på tidspunktet for etableringen er andre lejere, som har  

 udtrykt ønske om at blive tilsluttet lejerens fællesantenneanlæg.
For at sikre, at det er overladt til lejerens frie valg, om lejerens  

 individuelle program-forsyning skal etableres i form af opsætning af en  

 antenne eller ved fremføring af kabler, er det fundet nødvendigt, at det  

 præciseres i loven, at udlejeren skal give lejeren adgang til de rum eller  

 installationer i ejendommen, som er nødvendige for etablering af kabel-tv i  

 ejendommen.
Det bemærkes, at der ikke i gældende lovgivning er regler, som  

 sikrer lejeren denne adgang, og at der er forekommet eksempler på, at  

 udlejere har nægtet enkelte lejere adgang til de for installation af kabel-tv  

 nødvendige faciliteter.
 Det foreslås endvidere, at flere lejere skal kunne beslutte at etablere  

 egen program-forsyning i form af et fællesantenneanlæg.
 For så vidt angår spørgsmålet vedrørende den nærmere placering af  

 antennen, kan det være hensigtsmæssigt, at udlejer opstiller forskrifter  

 herfor enten i lejekontrakten eller i en husorden.
 Det er ikke hensigten, at nogle lejeres etablering af et  

 fællesantenneanlæg i ejendommen skal medføre forpligtelser for udlejer,  

 hverken i form af en eventuel oplysningspligt over for nye lejere eller i  

 form af administration.
 Lejerens adgang til at opsætte antenne eller etablere fællesantenneanlæg  

 ændrer ikke på den forpligtelse til at betale til udlejerens  

 fællesantenneanlæg, som lejeren aftalemæssigt måtte have påtaget sig.
Efter forslagets stk. 2 gælder retten til at opsætte antenne imidlertid  

 ikke, hvis udlejeren godtgør, at anbringelsen af antennen vil være til ulempe  

 for ejendommen eller dens beboere.
Som eksempler på saglige grunde kan nævnes  

 ejendommens konstruktive forhold eller fredningsmæssige hensyn.
Udlejer vil  

 kunne modsætte sig opsætningen af antennen, såfremt denne indebærer en  

 overtrædelse af anden lovgivning, f.eks. planlovgivningen.
Udlejer vil  

 derimod normalt ikke kunne nægte opsætning af en antenne ud fra æstetiske  

 hensyn alene, det vil sige, at udlejer ikke blot kan henvise til, at antennen  

 vil skæmme ejendommen.
 For at begrænse antallet af antenner på ejendommene er det i stk. 2  

 endvidere foreslået, at det er en forudsætning for opsætningen, at det  

 pågældende program ikke kan modtages gennem udlejerens fælles  

 program-forsyning i ejendommen eller gennem et af lejerne etableret  

 fællesantenneanlæg.
Det foreslås i stk. 3, at udlejer kan sikre sig dækning for eventuelle  

 udgifter som følge af nedtagning af antennen gennem lejerens indbetaling af  

 et rimeligt depositum.
Hvad der skal forstås ved rimeligt, er ikke muligt at  

 fastlægge nærmere.
Størrelsen af beløbet vil afhænge blandt andet af  

 antennens eller fællesantenneanlæggets karakter, og det findes derfor mest  

 hensigtsmæssigt, at udlejer - eventuelt efter at have rettet henvendelse til  

 leverandøren - ansætter beløbet skønsmæssigt.
I stk. 4 foreslås, at såfremt flere lejere uden udlejers deltagelse efter  

 stk. 1 etablerer et fællesantenneanlæg i ejendommen, kan udlejer forlange, at  

 fællesantenneanlægget skal etableres og drives af en antenneforening.
Udlejer  

 kan herved sikre sig, at der ikke opstår tvivl om, hvem udlejer med  

 frigørende virkning kan rette henvendelse til i spørgsmål angående antennen.
 Der er ingen nærmere regler om antenneforeninger i anden lovgivning.  

 Telestyrelsen har imidlertid udarbejdet et vejledende regelsæt vedrørende  

 etablering af en antenneforening m.v., som kan anbefales anvendt.
 Forlanger udlejer således, at der skal stiftes en antenneforening, følger  

 det af den foreslåede bestemmelse, at der skal vælges en bestyrelse for  

 foreningen, og at udlejer skal have et eksemplar af foreningens vedtægter.  

 Det vil være overladt til foreningen at fastlægge det nærmere indhold af  

 vedtægterne, dog skal disse som minimum indeholde bestemmelse om, at  

 antenneforeningen skal tegne en ansvars- og en kaskoforsikring, således at  

 udlejer sikres dækning for eventuelle udlæg som følge af skader m.v., som  

 forårsages af antennen.
 I stk. 4, sidste punktum, foreslås, at udlejer også i forhold til en  

 antenneforening kan opnå sikkerhed for foreningens forpligtelser over for  

 udlejer, jf. herved bemærkningerne til stk. 3.
 Som en konsekvens af udvidelsen af lejerens adgang til at opsætte antenner  

 m.v. foreslås det i stk. 6, at udlejeren sikres mulighed for at kræve, at  

 lejeren i tilfælde af fraflytning skal tage antennen ned og udbedre de  

 eventuelle huller eller andet, som har været forårsaget af opsætning af  

 antennen.
Til § 40 Det foreslås, at der i loven som § 40, stk. 1, indsættes en bestemmelse,  

 hvorefter lejeren har ret til at foretage ombygninger i det lejede, der er  

 sædvanlige for den type virksomhed, der efter aftalen drives i det lejede.  

 Lejeren skal give meddelelse til udlejeren, inden ombygningen foretages.  

 Bestemmelsen indebærer, at lejeren, såfremt det lejede ifølge parternes  

 aftale f.eks. skal benyttes til supermarked, kan foretage en sådan ombygning,  

 som må betragtes som sædvanlig for at drive supermarked fra lokalerne, uden  

 at indhente udlejerens samtykke.
Bestemmelsen kan fraviges ved aftale.
I stk. 2 foreslås ligeledes en ny bestemmelse, hvorefter lejer har ret til  

 at foretage ændringer, når ændringen sker for at opfylde krav fra en  

 offentlig myndighed vedrørende kontraktmæssig anvendelse af det lejede.
Der  

 kan være tale om påbud om opsætning af udsugningsanlæg, indretning af toilet-  

 og badefaciliteter og lignende.
Bestemmelsen omhandler krav fra en offentlig  

 myndighed, der nødvendiggør installationer eller ombygninger i de lejede  

 lokaler, men også ændringer, der berører den øvrige bygning.
 Da udlejeren imidlertid især i sidstnævnte situationer kan have en  

 interesse i, på hvilken måde et påbud efterkommes, foreslås det, at lejeren  

 skal foretage de pågældende arbejder efter udlejerens rimeligt begrundede  

 anvisninger.
Et eksempel på udlejerens ret til at give lejeren anvisninger kan være det  

 tilfælde, hvor ejeren af en ejendom med både erhverv og beboelse lejer  

 stueetagen ud til restaurationsvirksomhed, og hvor lejeren af en offentlig  

 myndighed pålægges at opsætte et (større) ventilationsanlæg.
I et sådant  

 tilfælde vil udlejeren af hensyn til beboelseslejerne i ejendommen have en  

 rimeligt begrundet interesse i at få indflydelse på, hvor  

 ventilationsanlægget placeres.
 Ligeledes kan udlejerens fremtidige planer for ejendommens anvendelse  

 betyde, at udlejeren har en rimeligt begrundet interesse i, hvorledes et  

 påbud efterkommes.
I fortsættelse af forslaget om lejers udvidede installations- og  

 ombygningsret, foreslås indsat et stk. 3 i § 40, hvorved det bestemmes, at  

 såfremt lejeren har foretaget ændringer efter stk. 1og 2, er lejeren ved  

 lejeforholdets ophør forpligtet til at retablere det lejede.
Bestemmelsen kan  

 fraviges ved aftale.
Til § 41 § 41 svarer til den gældende lejelovs § 30, stk. 1.
 I § 41, stk. 2, der som udgangspunkt svarer til den gældende lejelovs §  

 30, stk. 2, foreslås 1. pkt. formuleret, således at bestemmelsen kommer til  

 at gælde for »en butik, et hotel, en restauration og lignende«.
 Det foreslås endvidere, at 2. pkt. i den gældende lejelovs § 30, stk. 2,  

 hvoraf det fremgår, at det ikke kan pålægges lejere af forretninger i  

 butikscentre eller lignende butiksfællesskaber at holde åbent efter kl.  

 20.00, medtages.
 Endelig foreslås det, at den gældende § 30, stk. 3, i lejeloven, hvoraf  

 det fremgår, at når et lokale er udlejet til forretning i en bestemt branche,  

 må ejeren ikke udleje andre lokaler i samme ejendom til en tilsvarende  

 forretning eller selv benytte dem til drift af en sådan, udelades.  

 Rækkevidden af bestemmelsen giver i praksis anledning til mange problemer,  

 hvorfor det forekommer mere hensigtsmæssigt, at parterne i forbindelse med  

 lejeaftalens indgåelse indgår en konkret aftale herom.
Til § 42 § 42 svarer til den gældende lejelovs § 29, stk. 4, bortset fra, at det  

 foreslås præciseret, at lejerens erstatningsansvar omfatter skade forårsaget  

 af såvel installationer, som ombygninger og ændringer, som lejeren har  

 foretaget.
Til § 43 Det forslås, at reglerne i §§ 38, 39, 40, stk. 1, og § 41, stk. 2, 2.  

 pkt., ikke skal kunne fraviges til skade for lejeren.
Til kapitel 8 Til § 44 Bestemmelsen svarer til den gældende lejelovs § 32, idet det er tilføjet,  

 at betaling udover på udlejerens bopæl kan ske på udlejerens forretningssted.
Til § 45 Bestemmelsens stk. 1, der er identisk med den gældende lejelovs § 33, stk.  

 1, om månedsvis forudbetaling foreslås indført i erhvervslejeloven.
 Bestemmelsens stk. 2, der er identisk med den gældende lejelovs § 33, stk.  

 3, om forfaldsdagen foreslås indført i erhvervslejeloven.
 Den nuværende lejelovs § 33, stk. 2, om at lejen kan kræves betalt forud  

 for den periode, den vedrører, hvis lejen er beregnet for en kortere periode  

 end en måned, foreslås ikke medtaget.
Til § 46 Det foreslås, at reglerne i §§ 44 og 45, stk. 2, ikke ved aftale skal  

 kunne fraviges til skade for lejeren.
Dette svarer til den gældende  

 lejelovgivning.
 Ifølge den gældende lejelovs § 33, stk. 5, er lejeren i tilfælde af  

 opsigelse eller ved det tidsbestemte lejeforholds udløb kun pligtig at betale  

 leje for tiden indtil lejeforholdets ophør.
 Der foreslås ikke medtaget en bestemmelse svarende til § 33, stk. 5.
 I øvrigt overlades det til parterne at aftale, om der skal betales husleje  

 i den periode, der medgår med istandsættelse af lejemålet ved fraflytning.
Til kapitel 9 Det foreslåede kapitel 9 indeholder en sammenskrivning af de gældende  

 kapitler om varmebetaling og udgifter til vand.
Hensigten med  

 sammenskrivningen er at forenkle lovgivningen.
Ved sammenskrivning af de to  

 kapitler opnås en reduktion af bestemmelser, idet de to gældende kapitler  

 indeholder en række identiske bestemmelser om opkrævning af betaling for  

 forbrug af varme og vand.
Herudover findes indførelsen af et fælles regnskab at udgøre en forenkling  

 for begge parter i lejeforholdet.
Udlejeren kan hermed foretage opkrævningen  

 af betaling for varme og vand i een omgang og dermed tilrettelægge den  

 administrative rutine mere rationelt, mens lejerne bibringes et samlet  

 overblik over betaling for forbrug, som opkræves ved siden af lejen.
 Kapitlets overskrift - betaling for varme og vand - dækker over det  

 forhold, at varmeudgiften som hidtil omfatter udgifter til rumopvarmning og  

 til opvarmning af det varme vand, mens vandudgiften alene vedrører betaling  

 for selve vandet.
Ved sammenskrivningen af de to kapitler er de gældende regler videreført i  

 stort set uændret form.
Af hensyn til overskueligheden er kapitlets opbygning  

 ændret på enkelte punkter.
Kun på ganske få områder er der foretaget  

 egentlige ændringer i regelsættet.
For disse ændringer redegøres nærmere  

 nedenfor.
Til § 47 I stk. 2 foreslås det præciseret, at forbrugsregnskabet omfatter udgifter  

 for hele ejendommen.
Dette indebærer, at der for blandede ejendomme som  

 hidtil skal udarbejdes et samlet regnskab for ejendommen, uanset at der efter  

 opdelingen af lovgivningen gælder eet regelsæt for erhvervslejere og eet for  

 beboelseslejere, idet reglerne for udarbejdelse og aflæggelse af regnskabet  

 fortsat er ens.
 I stk. 2 foreslås det præciseret, at reglerne ligeledes gælder, når  

 opvarmningen foregår ved hjælp af el eller gas.
Det bemærkes, at kravet om, at udgifter til vand afregnes over et  

 forbrugsregnskab, fortsat alene gælder i de tilfælde, hvor det samlede  

 forbrug fordeles på grundlag af fordelingsmålere.
I de tilfælde, hvor der  

 ikke er fordelingsmålere, kan forbruget fortsat opkræves som et element i  

 lejen, fordelt efter reglerne om fordeling af lejen på de enkelte lejemål.
 Det følger af den foreslåede § 48, stk. 4, at regnskabsperioden for  

 forbrugsregnskabet skal følge regnskabsåret eller afregningsperioden for det  

 kollektive varmeforsyningsværk, som forsyner ejendommen med energi.
 I de tilfælde, hvor der udover udgifter til kollektiv varmeforsyning  

 indgår udgifter til vand i forbrugsregnskabet, og hvor det ikke er muligt at  

 fastsætte sammenfaldende regnskabsår eller aflæsningsperiode for de to  

 ydelser, eventuelt efter aftale med et forsyningsværk, kan udlejeren vælge at  

 udarbejde et separat vandregnskab ved siden af forbrugsregnskabet efter de  

 herfor gældende regler.
Til § 48 Den foreslåede bestemmelse indeholder en mere klar beskrivelse af, hvad  

 der skal fremgå af et forbrugsregnskab.
 For det første skal det fremgå, hvor stor en del af den samlede betaling,  

 som omfatter betaling af varme, herunder varme til opvarmning af vand, samt  

 udgifter, som følger af lov om fremme af energi- og vandbesparelser i  

 bygninger, og hvor stor en del, som alene omfatter betaling for vand.  

 Baggrunden for kravet om opdeling af udgiftstyperne er, at der hermed gives  

 lejerne mulighed for fortsat at vurdere størrelsen af forbruget på hvert  

 område.
For det andet skal det fremgå, hvordan den enkelte lejers andel af den  

 samlede udgift er beregnet.
Formålet med dette krav er at give lejerne  

 mulighed for at vurdere beregningen af beløbet.
 Forslaget forventes ikke at give anledning til væsentlige ændringer i de  

 administrative rutiner, som anvendes i praksis vedrørende udarbejdelse af  

 varmeregnskaber og vandregnskaber.
 Stk. 3 svarer til § 39, stk. 2 i den gældende lejelov.
Efter det foreslåede stk. 4 gælder, at regnskabsperioden for  

 forbrugsregnskaber, hvori der indgår betaling for varme, som leveres af et  

 kollektivt varmeforsyningsanlæg, skal følge varmeforsyningsanlæggets.
Dette  

 indebærer, at regnskabsperiodens termin skal være sammenfaldende med en  

 termin for værkets afregningsperiode.
Dette gælder uanset om der tillige i  

 forbrugsregnskabet indgår betaling for energimærkning m.v. og vand.
 Indgår der ikke betaling for varme, som leveres af et kollektivt  

 varmeforsyningsanlæg, gælder hovedreglen efter stk. 2, det vil sige, at  

 regnskabsperioden er fra 1. juni til 31. maj, medmindre en anden periode er  

 fastsat af udlejeren.
Til § 49 Det foreslås, at de udgifter, som følger af lov om fremme af energi- og  

 vandbesparelser i bygninger, medtages under varmeudgifterne og fordeles efter  

 de regler, som gælder for fordeling af varmeudgifter.
Efter forslaget i stk. 2 er det alene udlejeren, som kan forlange, at der  

 fremover skal ske fordeling af varmeudgiften på grundlag af  

 varmefordelingsmålere.
Dette svarer til den hidtidige tilstand, idet  

 kompetencen hidtil har tilkommet beboerrepræsentanterne eller et flertal af  

 lejere, hvorved forstås beboelseslejere.
Det bemærkes, at fordeling af varmeudgifter efter den 1. januar 1999 skal  

 ske efter måling af forbruget i den enkelte boligenhed, jf.
Bygge- og  

 Boligstyrelsens bekendtgørelse nr. 891 af 9. oktober 1996, medmindre  

 ejendommen er fritaget for installation af sådanne målere efter  

 bekendtgørelsens § 10.
 For så vidt angår udlejerens krav om afregning for vandforbrug efter  

 vandfordelingsmålere, kan et sådant krav alene stilles, såfremt der er tale  

 om en blandet ejendom, hvor beboerrepræsentanterne eller et flertal af  

 lejerne har rejst kravet i medfør af bestemmelsen i lejelovens § 46 j, stk.  

 1.
 Ligesom i dag skal installation af målere betragtes som en forbedring.
I den gældende bestemmelse om lejernes adgang til at forlange overgang til  

 fordeling af vandudgifter efter fordelingsmålere, kan beslutningen  

 gennemføres med 6 ugers varsel og »indenfor en periode, som må anses for  

 rimelig i forhold til omfanget af den samlede forbedring«.
I den  

 foreslåede bestemmelse i stk. 4, 1. pkt., er forbeholdet om periodens længde  

 udeladt.
Uanset den ændrede formulering af reglen om lejenedsættelse efter stk. 4,  

 2. pkt., ved overgang til afregning for vand efter fordelingsmålere i forhold  

 til den gældende bestemmelse i lejelovens § 46 j, stk. 4, er der ikke  

 tilsigtet nogen realitetsændring.
Lejen skal fortsat nedsættes med et beløb  

 svarende til den del af lejen, som på ændringstidspunktet opkrævedes til  

 dækning af vandudgifter.
Til § 50 Bestemmelsen svarer til den gældende lejelovs § 38.
Til § 51 I stk. 1 foreslås det præciseret, at sammenhængen imellem de to frister  

 for aflæggelse af forbrugsregnskab - 4 måneder efter regnskabsperiodens udløb  

 henholdsvis 3 måneder efter modtagelse af endelig afregning fra værket - er,  

 at 3-månedersfristen alene finder anvendelse i de tilfælde, hvor denne frist  

 udløber på et tidspunkt, som ligger efter 4-månedersfristen.
Bestemmelsen i  

 2. pkt. omfatter såvel tilfælde, hvor regnskabet alene vedrører vandudgifter,  

 som tilfælde, hvor regnskabet herudover indeholder udgifter som følge af lov  

 om fremme af energi- og vandbesparelser.
 Stk. 2 og 3 svarer til den gældende lejelovs § 40, stk. 2 og 3, idet  

 reglen om beboerrepræsentanternes adgang til at gøre indsigelse dog er  

 udtaget.
 Det bemærkes i denne forbindelse, at reglen i stk. 3 efter gældende  

 retspraksis alene pålægger udlejeren en pligt til at indbringe sagen for  

 boligretten, såfremt lejeren gør indsigelse imod udlejerens krav om  

 tillægsbetaling.
 Vedrører lejerens indsigelse et krav om tilbagebetaling af for meget  

 betalt bidrag, er udlejeren ikke forpligtet til at indbringe sagen, og  

 lejeren er dermed henvist til selv at indbringe sagen.
Til § 52 Bestemmelsen svarer til den gældende lejelovs § 41.
Til § 53 I stk. 2 foreslås det præciseret, at det er acontobidrag lejeren kan  

 undlade at indbetale, indtil lejeren har modtaget regnskabet og eventuelt for  

 meget betalt bidrag.
Den del af betalingen, som lejeren har undladt at  

 indbetale efter denne bestemmelse, vil udlejeren ved aflæggelse af regnskabet  

 for den pågældende regnskabsperiode efter gældende praksis kunne opkræve som  

 tillægsbetaling.
Det er derimod ikke hensigten, at udlejeren i en sådan  

 situation kan forhøje acontobidraget for resten af perioden og dermed få  

 udlignet den manglende betaling.
 Bestemmelsen svarer i øvrigt til den gældende lejelovs § 42.
Til § 54 Bestemmelsen svarer til den gældende lejelovs § 43.
Til § 55 Bestemmelsen svarer i det væsentlige til reglerne i den gældende lejelovs  

 § 45, stk. 2 og 3.
Det foreslås at give lejerne kompetence til at forlange afregning for  

 elforbrug til andet end opvarmning efter elektricitetsmålere.
Dette svarer  

 til beboelseslejernes ret efter den gældende lejelovs § 45, stk. 2.
Ved en ændring af varmeforsyningsloven, jf. lov nr. 436 af 10. juni 1997,  

 indførtes regler, hvorefter afregning for varme og naturgas efter målt  

 forbrug skal ske i et direkte kundeforhold imellem forbruger og  

 forsyningsselskab, hvis det er teknisk muligt.
Ligeledes er der i  

 vandforsyningsloven indført regler, hvorefter miljø- og energiministeren kan  

 fastsætte nærmere regler om, at afregning for betaling for vand efter målt  

 forbrug kan ske direkte imellem forbruger og vandforsyning.
Det er hensigten,  

 at der med hjemmel i denne bemyndigelse udstedes en bekendtgørelse, hvori de  

 nærmere vilkår for overgang til direkte kundeforhold er fastsat.
 Overgang til direkte kundeforhold imellem forbruger og leverandør  

 forudsætter imidlertid i lejeforhold, at udlejeren har mulighed for at  

 frigøre sig fra den kontraktmæssige forpligtelse til at levere de pågældende  

 ydelser.
 Det foreslås derfor ved § 55, stk. 3, i lighed med den gældende lejelovs  

 regler for elforsyning, jf. lovforslagets § 55, stk. 2, at udlejeren i de  

 tilfælde, hvor det er muligt at etablere direkte kundeforhold, kan forlange,  

 at lejeren overgår til afregning efter målt forbrug af varme og vand direkte  

 til leverandøren.
For vand, som ikke afregnes over forbrugsregnskabet, fordi fordelingen  

 imellem de enkelte lejere ikke sker efter fordelingsmålere, kan overgang til  

 direkte kundeforhold ske med 6 ugers varsel.
For øvrige ydelser, det vil sige  

 for vand, som fordeles efter fordelingsmålere, og for varme kan overgang ske  

 med 6 ugers varsel til et forbrugsregnskabsårs begyndelse.
Til kapitel 10 Til § 56 Bestemmelsen svarer til lejelovens § 72. Bestemmelsen sigter på de  

 tilfælde, hvor det er aftalt, at lejeren har en fremlejeret, jf. forslagets §  

 35, stk. 2.
Til § 57 Bestemmelsen i stk. 1 svarer til den gældende bestemmelse i lejelovens §  

 74 a, stk. 1. Efter forslaget er udgangspunktet for parternes overvejelser  

 som hidtil en (deklaratorisk) regel om afståelsesret, der kan justeres ved  

 indgåelsen af de enkelte aftaler.
Flere og flere selskaber driver virksomhed fra lejede lokaler som en  

 naturlig følge af den udvikling, at erhvervsvirksomhed, herunder ganske  

 almindelige forretninger, i stadigt større omfang drives i selskabsform -  

 f.eks. som aktie- eller anpartsselskab.
Der er derfor behov for at se på, i  

 hvilket omfang en afståelsesret, der tilkommer en fysisk person, er  

 ensbetydende med, at lejeforholdet kan afstås til et aktie- eller  

 anpartsselskab.
Dette spørgsmål har Højesteret taget stilling til i 1995 i to sager -  

 trykt som U 1995.574 og 1995.648. Den førstnævnte dom vil som den vigtigste  

 af de to domme blive omtalt i det følgende.
Dommene er kommenteret af  

 højesteretsdommerne Jørgen Nørgaard og Per Walsøe i U 1996 B 187-191.
Der var tale om en lejekontrakt fra 1982, hvor lejelovens udgangspunkt var  

 en regel om ikke-afståelsesret, der kunne fraviges ved de konkrete  

 lejekontrakter.
I henhold til kontraktens punkt 5 var lejeren (en fysisk  

 person) »berettiget til i 10 år fra lejemålets begyndelse at overdrage  

 lejemålet og forretningen til andre for en del eller i sin helhed, dog kun  

 til en lejer, mod hvem udlejer ikke kan fremsætte begrundede  

 indsigelser« - altså en tidsbegrænset afståelsesret.
 Lejeren vandt sagen om ret til afståelse ved såvel boligretten som  

 landsretten.
 Lejeren tabte imidlertid sagen ved Højesteret, der i sin enstemmige  

 afgørelse fandt, at den betingelse, der ligger i ordene »dog kun en  

 lejer, mod hvem udlejer ikke kan fremsætte begrundede indsigelser« (dvs.  

 rimeligt begrundede indsigelser), ikke var opfyldt.
 Højesteret tilkendegiver i dommen, at »overdragelse af lejemålet til  

 et anpartsselskab ikke i sig selv betyder overdragelse »til en lejer,  

 mod hvem udlejer . . . kan fremsætte begrundede indsigelser«, jf. herved  

 lejekontraktens punkt 5' - og fortsætter derefter med en fremhævelse af  

de konkrete omstændigheder, som først og fremmest betød, at de med  

 lejekontraktens punkt 5 stillede betingelser ikke var opfyldt.
 Hvor afståelse sker til et aktie- eller anpartsselskab, er det nærliggende  

 at finde et kompromis mellem udlejer- og lejerinteresserne, hvilket betyder,  

 at der ved fortolkning af lejekontraktbestemmelser om afståelsesret må ses  

 på, om man med bestemmelserne har søgt at imødegå risici for udlejeren i form  

 af svigtende betalingsevne og miskreditering af de udlejede lokaler.
 Det forekommer tilsvarende rigtigt at fortolke den gældende bestemmelse i  

 lejelovens § 74 a på samme måde.
 Det afgørende for løsningen af konflikten mellem udlejer og lejer er, om  

 de tilsagn, som lejeren har knyttet til udøvelsen af afståelsesretten, er  

 sådanne, at den betingelse udlejeren med ordene »dog kun til en lejer,  

 mod hvem udlejer ikke kan fremsætte begrundede indsigelser« har stillet  

 i lejekontrakten, er opfyldt, nemlig at udlejeren ikke vil risikere at få en  

 dårlig betaler eller en lejer, som bringer lokalerne i miskredit, typisk som  

 følge af manglende branchekendskab.
For fremover at imødegå »selskabsrisikoen« for udlejer er det  

 således nødvendigt at justere den foreslåede deklaratoriske regel om  

 afståelsesret ved indgåelsen af de enkelte aftaler på en sådan måde, at den  

 betingelse, der ligger i ordene »medmindre udlejeren har saglige grunde,  

 herunder den indtrædende lejers økonomi eller branchekendskab, til at  

 modsætte sig dette«, er opfyldt, navnlig i  

 »selskabsrisiko-tilfældene«.
Dels forsvinder den personlige  

 hæftelse i disse tilfælde, dels beror karakteren af den drift, der kan bringe  

 lokalerne i generel eller branchemæssig miskredit, nu på de til enhver tid  

 værende aktionærer eller anpartshavere.
Risikoen for udlejeren vil ikke alene  

 kunne ændre karakter, hvis selskabet videreoverdrager lejemålet, men også  

 hvis der overdrages anparter/aktier i selskabet på en sådan måde - et  

 bestemmende antal anparter - at beslutningstageren bliver en anden.
 Bestemmelserne i stk. 2-5 svarer til den gældende bestemmelse i lejelovens  

 § 74 a, stk. 2, om genindtrædelsesret med enkelte ændringer.
Da den gældende bestemmelse om genindtrædelsesret volder en del problemer  

 i praksis, har Lejelovskommissionens flertal anset en række - i vidt omfang  

 alene tekniske - justeringer for påkrævet.
Det foreslås således, at det gøres  

 til en betingelse for at genindtræde, at den lejer, som genindtræder, har et  

 helt eller delvis usikret tilgodehavende opstået i forbindelse med handelen  

 med den lejer, som den pågældende har afstået lejemålet til, idet formålet  

 med at genindtræde bl.a. er, at lejeren får mulighed for at redde sit  

 tilgodehavende.
 Det foreslås desuden, at der ikke blot - som hidtil - skal være  

 genindtrædelsesret, hvis den lejer, der er afstået til, misligholder  

 lejeaftalen, men også, hvis denne lejer siger op eller bliver opsagt.
 Det foreslås endvidere gjort til en betingelse for at kunne genindtræde,  

 at de tidligere lejere i forbindelse med afståelsen har underrettet udlejeren  

 om, at der haves et usikret tilgodehavende hos den lejer, der er afstået til,  

 ligesom det er en betingelse, at de pågældende lejere løbende har holdt  

 udlejeren underrettet om deres respektive adresser.
 For at sikre, at en tidligere lejer bliver bekendt med et lejeforholds  

 ophør, foreslås der indført en pligt for udlejeren til at underrette de  

 tidligere lejere om misligholdelsen eller opsigelsen, idet udlejeren skal  

 følge en bestemt procedure, hvis lejemålet har været afstået flere gange.
 En tidligere lejer skal herefter for at kunne genindtræde inden en bestemt  

 frist fra udlejerens underretning om misligholdelsen eller opsigelsen meddele  

 udlejeren, om vedkommende ønsker at genindtræde i lejemålet.
 Hvis flere ønsker at gentræde, gives der fortrinsret til den, der senest  

 har afstået lejemålet.
Ved genindtrædelse efter misligholdelse er det som hidtil en betingelse,  

 at den tidligere lejer inden 2 uger efter udlejerens påkrav godtgør udlejeren  

 alle dokumenterede omkostninger til dækning af lejerestancer, omkostninger  

 ved udsættelse og udlejerens øvrige udgifter i forbindelse med lejemålets  

 ophør.
Overskrides de nævnte frister, tilkommer genindtrædelsesretten efter  

 forslaget den næste lejer i rækken.
 Bestemmelsen i stk. 6 svarer til den gældende bestemmelse i lejelovens §  

 74 a, stk. 3.
Til § 58 § 58, stk. 1, svarer til lejelovens § 75, stk. 1, bortset fra at det  

 foreslås, at det gøres til en betingelse for ægtefællens ret til at fortsætte  

 lejeforholdet, at ægtefællen har deltaget i virksomhedens drift.
 § 58, stk. 2, svarer som udgangspunkt til lejelovens § 75, stk. 3. Det  

 foreslås, at livsarvinger i alle typer af erhvervsvirksomheder skal have ret  

 til at overtage et lejeforhold, når lejeren dør uden at efterlade sig  

 ægtefælle, medmindre udlejeren har vægtige grunde til at modsætte sig det.  

 Dog foreslås det, at det skal være en betingelse, at den pågældende  

 livsarving skal have deltaget i virksomhedens drift for at kunne overtage  

 lejeforholdet.
 Endelig foreslås bestemmelsen udformet således, at lejerens svigerbørn  

 ikke længere skal have ret til at overtage lejemålet.
 Med indledningsordene: »I øvrigt« i forslagets § 58, stk. 3,  

 sigtes der - på tilsvarende måde som i den gældende lejelovs § 75, stk. 4 -  

 til de tilfælde, hvor den afdøde lejer hverken efterlader sig ægtefælle eller  

 livsarvinger eller, hvor der ikke gøres brug af retten til at overtage  

 lejeforholdet.
Det foreslås i overensstemmelse med Lejelovskommissionens forslag, at det  

 udtrykkeligt kommer til at fremgå, at reglen i § 58, stk. 3, om udlejerens  

 opsigelsesadgang, ikke gælder, såfremt lejeren har afståelsesret, og der  

 forinden det tidspunkt, da udlejerens opsigelse skulle have haft virkning,  

 gives meddelelse af dødsboet eller af den lejer, som der er afstået til, til  

 udlejeren om, at afståelse har fundet sted.
Endvidere skal dødsboet forinden  

 udløbet af det sædvanlige opsigelsesvarsel have givet udlejeren meddelelse  

 om, at afståelsesretten ønskes udnyttet.
I forhold til den gældende bestemmelse i lejelovens § 75, stk. 4, foreslås  

 det, at bestemmelsen kun omfatter opsigelse fra udlejerens side i tilfælde af  

 lejerens død.
På baggrund af Lejelovskommissionens betænkning foreslås det,  

 at opsigelse fra dødsboets side bør behandles efter dansk rets almindelige  

 regler.
Der ses ikke at være nogen grund til, at lejeforholdets ophør på  

 grund af lejerens død skal underkastes andre regler end dem, der gælder  

 f.eks. ved en lejers opsigelse af lejeforholdet med for kort varsel, jf. den  

 nugældende lejelovs § 86, stk. 3. Man kan f.eks. forestille sig det tilfælde,  

 at en lejer har påtaget sig uopsigelighed i en årrække, og lejeren afgår ved  

 døden umiddelbart efter aftalens indgåelse.
Efter den nugældende lejelovs §  

 75, stk. 4, vil dødsboet slippe helt for at betale erstatning til udlejeren  

 for lejetab i tiden, indtil dødsboet kunne sige lejeforholdet op med det  

 varsel, som lejeren havde bundet sig til.
En sådan regel afviger betydeligt  

 fra dansk rets almindelige regler gældende for andre kontraktsforhold.
Det  

 forekommer mere rimeligt, at dødsboet - hvis dødsboet vælger at opsige  

 kontrakten - skal betale erstatning for det tab, som udlejeren lider ved, at  

 kontrakten opsiges med et kortere varsel end aftalt.
 Såfremt dødsboet er insolvent, gælder bestemmelserne i dødsboskiftelovens  

 §§ 69-73.
Til § 59 Bestemmelsen svarer til lejelovens § 77.
Til § 60 Bestemmelsen svarer til lejelovens § 78 bortset fra at det - ligesom ved  

 dødsfald, jf. § 58, stk. 1 - foreslås, at det gøres til en betingelse for at  

 fortsætte lejeforholdet, at ægtefællen har deltaget i virksomhedens drift.
Til § 61 Det foreslås i bestemmelsen, at lejeren ikke skal kunne give afkald på de  

 rettigheder, der tilkommer lejeren eller andre efter §§ 56 og 58, stk. 1, og  

 §§ 59 og 60.
Til kapitel 11 Kapitlet om opsigelse foreslås ændret for så vidt angår kapitlets  

 opbygning, så det i højere grad afspejler lovens system med hensyn til  

 opsigelse.
 Det foreslås således, at kapitlet begynder med reglerne om lejerens  

 henholdsvis udlejerens adgang til at opsige (§§ 62-63). Dernæst følger  

 reglerne om tidsbegrænsede lejemål (§ 64). Herefter følger i nævnte  

 rækkefølge: reglerne om opsigelsesvarsler (§ 65), reglerne om formkrav (§  

 66), reglerne om opsigelseserstatning (§§ 67 og 68) og reglerne om  

 ufravigelighed (§ 69).
 Herudover foreslås de gældende regler om opsigelse af erhvervslejeforhold  

 ændret på en række punkter, hvoraf de væsentligste er følgende:
 1) Tidsbegrænsede lejeaftaler.
 2) Erhvervsbeskyttede lejeforhold.
Ad 1) Efter den gældende bestemmelse i lejelovens § 80, stk. 1, ophører  

 lejeforholdet, når en lejeaftale er tidsbestemt, uden opsigelse ved den  

 aftalte lejetids udløb.
Endvidere gælder, at den tidsbestemte lejeaftale ikke  

 ved opsigelse kan bringes til ophør i lejeperioden, medmindre dette er  

 aftalt, eller den anden part i lejeforholdet misligholder aftalen.
 Bestemmelsen i den gældende lejelovs § 80, stk. 1, har i praksis ofte  

 givet anledning til uenighed mellem udlejer og lejer, idet navnlig lejerne  

 ofte ikke har været opmærksomme på, at opsigelse i lejeperioden ikke kan  

 finde sted, medmindre det udtrykkeligt er aftalt.
 Det foreslås derfor, at det skal være lovens udgangspunkt, at også  

 tidsbegrænsede lejeaftaler skal kunne opsiges i den aftalte lejeperiode efter  

 lovens almindelige regler herom, dvs. når en af lovens særlige  

 opsigelsesgrunde er til stede.
Ad 2) Efter de gældende regler i lejelovens §§ 88-91 nyder visse typer af  

 erhvervsforhold særlig beskyttelse ved opsigelse.
Efter reglerne kan en  

 lejer, der nyder erhvervsbeskyttelse, kun opsiges, når - bortset fra kravet  

 om, at der skal foreligge en af de i loven nævnte særlige opsigelsesgrunde -  

 opsigelsen skønnes at være rimelig ud fra en vurdering af begge parters  

 forhold, ligesom lejeren ved en eventuel opsigelse kan tilkendes en  

 erhvervsbeskyttelseserstatning herfor.
 Efter den nugældende § 88 anses en erhvervsdrivende lejer for  

 erhvervsbeskyttet, hvis der er tale om en erhvervsvirksomhed, »hvis  

 stedlige forbliven i ejendommen er af væsentlig betydning og værdi for  

 virksomheden«.
Som det fremgår af de almindelige bemærkninger til lovforslaget, foreslås  

 sondringen mellem de erhvervsbeskyttede lejeforhold og de ikke-  

 erhvervsbeskyttede lejeforhold ophævet.
Dette betyder, at der efter forslaget  

 ikke længere skal foretages en sondring mellem erhvervsbeskyttede og andre  

 lejeforhold, ligesom der efter forslaget ved opsigelse ikke længere skal  

 anlægges en rimelighedsbetragtning.
Desuden foreslås den nugældende  

 erhvervsbeskyttelseserstatning, der i et vist omfang har karakter af en  

 standarderstatning, for alle erhvervslejeforholds vedkommende afløst af en  

 erstatning udløst af selve opsigelsen for det tab, som lejeren konkret har  

 lidt.
Dette foreslås at gælde både ved opsigelse af en særlig opsigelsesgrund  

 og ved opsigelse efter genforhandling af lejeaftalen, jf. forslagets kapitel  

 3.
 Der henvises i øvrigt til bemærkningerne til de enkelte bestemmelser  

 nedenfor.
Til § 62 Bestemmelsen svarer til den gældende lejelovs § 81.
Til § 63 Bestemmelsen i stk. 1 svarer til den gældende lejelovs § 82, litra d, om  

 lejeforhold om garager, stalde og lignende, som udlejer kan opsige uden  

 begrundelse.
I overensstemmelse med Lejelovskommissionens forslag foreslås det, at  

 følgende i den nugældende § 82, litra c, nævnte lejeforhold  

 (etablissementslejemål) ikke længere skal være frit opsigelige: »lokaler  

 til restauration, butik, kiosk eller tilsvarende brug på banegårde, i teatre,  

 foreningsbygninger, forlystelsesanlæg, skove, parker o. lign., hvor  

 forretningen må antages hovedsagelig at blive søgt af det publikum, der  

 benytter de nævnte virksomheder, skove og parker, og hvor forretningen står i  

 direkte tilknytning til disse«.
Disse lejeforhold foreslås omfattet af  

 de almindelige opsigelsesregler, jf. nedenfor.
Bestemmelsen i stk. 2 svarer til de særlige opsigelsesgrunde i den  

 gældende lejelovs § 83, stk. 1, litra b, e og f.
Bestemmelsen i § 83, stk. 1,  

 litra a, i den gældende lejelov om udlejerens adgang til at opsige lejeren,  

 når udlejeren ønsker selv at benytte det lejede, er ikke medtaget som følge  

 af udlejers udvidede opsigelsesadgang i § 15.
Eksemplerne i den nugældende § 83, stk. 1, litra e, på, hvilke former for  

 tilsidesættelse af god skik og orden fra lejerens side, der kan føre til  

 opsigelse, foreslås udbygget med den form for uacceptabel adfærd, der  

 medfører gener som generel utryghed, forråelse af ejendommens miljø og  

 sundhedsmæssig risiko.
Eksempelvis kan narkohandel og prostitution i det  

 lejede medføre sådanne gener.
Opremsningen er ikke udtømmende.
Der kan tænkes  

 yderligere eksempler på misligholdelse, såsom lejers uberettigede disponering  

 over fællesarealer, f.eks. ved parkering, uberettiget, stødende eller  

 skæmmende skiltning, henstilling af varer uden for lejemålet uden tilladelse,  

 manglende renholdelse og tilsidesættelse af regler for bortskaffelse eller  

 håndtering af affald.
 Bestemmelsen i stk. 3 svarer til den gældende lejelovs § 85, stk. 2.
 Bestemmelsen i stk. 4 svarer til den gældende lejelovs § 79 a, stk. 3, om  

 forsøgsordningen vedrørende husordensovertrædelser.
Det foreslås, at det i stk. 5 bestemmes, at udlejer ikke kan opsige lejer  

 med angivelse af de særlige grunde i § 63, når det er aftalt mellem parterne,  

 at lejeaftalen er uopsigelig.
Undtaget herfra er misligholdelsestilfælde,  

 hvor udlejer kan opsige lejer i medfør af § 63, stk. 2, nr. 2.
Til § 64 Bestemmelsen svarer til den gældende lejelovs § 80, idet det dog som nævnt  

 indledningsvis foreslås, at det skal være lovens udgangspunkt, at også  

 tidsbegrænsede lejeaftaler skal kunne opsiges i den aftalte lejeperiode under  

 iagttagelse af de almindelige opsigelsesregler.
 For såvel de tidsbegrænsede som de tidsubegrænsede lejeforhold gælder  

 herefter, at udlejeren kun kan opsige lejeforholdet, såfremt betingelserne  

 herfor er opfyldt og med det gældende opsigelsesvarsel, mens lejeren kan  

 opsige med det sædvanlige varsel på 1 eller 3 måneder.
Samtidig foreslås det at åbne mulighed for, at parterne kan aftale, at  

 lejeaftalen ikke skal kunne opsiges i lejeperioden hverken fra udlejerens,  

 lejerens eller begge parters side.
Parterne kan således aftale den samme  

 retstilstand, som gælder efter den nugældende § 80, stk. 1.
 Det foreslås desuden at forlænge fristen for udlejerens reaktion over for  

 en lejers fortsatte brug af det lejede fra 1 til 3 måneder.
 Opfordrer udlejeren ikke lejeren til at flytte, inden der er gået 3  

 måneder efter udløbet af tidsbegrænsningen, foreslås det, at lejeforholdet  

 skal fortsætte på de samme vilkår, som parterne aftalte skulle gælde for den  

 tidsbegrænsede aftale, bortset fra vilkåret om tidsbegrænsning.
Det præciseres samtidig efter forslaget, at det afgørende for, om  

 tidsbegrænsningen kan tilsidesættes af boligretten, er, om udlejeren havde en  

 rimelig grund til at udleje på disse vilkår på det tidspunkt, hvor  

 lejeaftalen blev indgået.
Er en omgåelse af reglen om erstatning ved  

 opsigelse, jf. nedenfor, sandsynliggjort, taler dette for tilsidesættelse af  

 tidsbegrænsningen.
 Det er først og fremmest risikoen for omgåelse, der er baggrunden for  

 forslaget om at opretholde den gældende adgang til at tilsidesætte en  

 tidsbegrænsning på erhvervslejeområdet, hvor aftaler om tidsbegrænsning af  

 lejeaftalen er sædvanligt forekommende.
 Bortfalder eller sker der tilsidesættelse af en aftalt tidsbegrænsning,  

 fortsætter lejeaftalen, idet den i den foreslåede § 15 nævnte 5-årige periode  

 efter forslaget regnes fra udløbet af det aftalte tidsrum.
Den tidsbestemte lejeaftale adskiller sig fra den almindelige lejeaftale,  

 hvorefter udlejer hvert 5. år kan fremsætte krav om ændring af de gældende  

 lejevilkår, ved, at den ophører uden opsigelse ved den aftalte lejeperiodes  

 udløb.
Ved udløbet af en tidsbegrænset lejeaftale har lejeren således ikke de  

 samme rettigheder - dvs. ret til erstatning - som følger af en opsigelse af  

 en almindelig lejeaftale.
 Der foreslås indført et krav om, at lejeren skal reagere inden for visse  

 frister, såfremt lejeren ønsker at påberåbe sig, at tidsbegrænsningen ikke er  

 tilstrækkeligt begrundet i udlejerens forhold.
Det foreslås, at boligretten kun kan tilsidesætte  

 tidsbegrænsningsvilkåret, hvis lejeren har anlagt retssag senest 1 år efter  

 lejeforholdets påbegyndelse.
Sag skal dog være anlagt senest 6 måneder før  

 udløbet af den aftalte lejetid.
 Er lejeaftalen af kortere varighed end 6 måneder, skal retssag anlægges  

 hurtigst muligt efter lejeforholdets påbegyndelse.
Det er ligeledes foreslået som gældende både for den situation, hvor  

 udlejeren ikke rettidigt opfordrer lejeren til at flytte, og ved boligrettens  

 tilsidesættelse af tidsbegrænsningen, at boligretten kan ændre aftalens  

 vilkår som følge af tidsbegrænsningens bortfald.
Boligretten får herved  

 mulighed for at ændre vilkårene i lyset af, at der ikke længere er tale om en  

 tidsbegrænset lejeaftale, og at nogle af de aftalte vilkår derfor ikke  

 forekommer rimelige, når aftalen gøres tidsubegrænset.
Udgangspunktet er som  

 følge heraf, at boligretten skal foretage en rimelighedsvurdering af, om de  

 vilkår, som er aftalt for det tidsbegrænsede lejeforhold, også skal gælde for  

 det tidsubegrænsede lejeforhold.
Boligretten kan således også tage stilling  

 til andre forhold end spørgsmålet om opsigelsesvarsel, herunder eksempelvis  

 forhold vedrørende vedligeholdelsespligt.
Til § 65 Bestemmelsen svarer til den gældende lejelovs § 86. Opsigelsesvarslet er  

 efter forslaget i alle tilfælde fra såvel lejers som udlejers side 3 måneder  

 med undtagelse af opsigelse af lejeforhold om garager, stalde og lignende,  

 hvor varslet er 1 måned.
 Stk. 2 om udlejers tabsbegrænsningspligt svarer til den nugældende § 86,  

 stk. 3. Denne bestemmelse om udlejerens pligt til at forsøge at genudleje  

 lejemålet, hvis lejeren fraflytter inden opsigelsesvarslets udløb, og dermed  

 begrænse sit tab, foreslås således videreført.
Til § 66 Bestemmelsen svarer til den gældende lejelovs § 87 om formkravene til en  

 opsigelse, idet de såkaldte etablissementslejemål dog efter forslaget også er  

 omfattet af formkravene.
 Bestemmelsen foreslås i forhold til den nugældende § 87, stk. 1, ændret  

 således, at selv om et eller flere af formkravene ikke er opfyldt, kan  

 varslingen alligevel bevare sin gyldighed, såfremt udlejeren kan godtgøre, at  

 lejerens retsstilling i den konkrete sag ikke er blevet forringet derved.
Til § 67 Med bestemmelsen foreslås indført en ret for en erhvervslejer til at få  

 erstatning ved opsigelse fra udlejers side.
 Efter den gældende lejelovgivning har det kun været muligt at få  

 erstatning for den lejer, der driver en erhvervsvirksomhed, hvis stedlige  

 forbliven i ejendommen er af væsentlig betydning og værdi for virksomheden,  

 det vil sige ved opsigelse af de erhvervsbeskyttede lejeforhold.
 Den foreslåede bestemmelse indebærer, at alle typer af erhvervslejeforhold  

 - bortset fra garager, stalde og lignende - vil kunne få erstatning ved  

 opsigelse, såfremt det godtgøres, at der er lidt et tab.
 En erhvervslejer vil således kunne få erstatning såvel ved opsigelse efter  

 forslagets § 15 som efter forslagets § 63, stk. 2, nr. 1 og 3. Dette  

 indebærer, at de eksisterende ikke-erhvervsbeskyttede lejere med den  

 foreslåede § 67 får en bedre beskyttelse ved opsigelse, end de har efter de  

 gældende regler.
Den nugældende erhvervsbeskyttelseserstatning har i et vist omfang  

 karakter af en standarderstatning.
Det foreslås, at fastsættelsen af en  

 opsigelseserstatning i stedet skal ske på grundlag af det tab, som lejeren  

 lider som følge af opsigelsen.
 Det foreslås i bestemmelsen således, at erstatningsopgørelsen skal omfatte  

 lejerens flytteudgifter, værdien af virksomhedens beliggenhed (goodwill),  

 driftstab i flytteperioden, værdiforringelse af lejerens inventar,  

 installationer o. lign. ved flytning, værdien af lejerens forbedringer m.v.  

 af de lejede lokaler, værdien af en eventuel afståelsesret og lejerens  

 udgifter til sagkyndig bistand.
 Opremsningen i bestemmelsen af de poster, der kan ydes erstatning for, er  

 ikke udtømmende, men alene udtryk for eksempler på, hvad  

 erstatningsopgørelsen bør dække.
 Det vil endvidere f.eks. kunne tænkes, at en lejer, der er blevet opsagt,  

 efter omstændighederne i erstatningsopgørelsen vil kunne medtage udgifter til  

 erstatning til de ansatte som følge af, at personalets ansættelsesforhold  

 afbrydes.
I de tilfælde, hvor lejeren har en elev ansat i virksomheden, er  

 virksomheden forpligtet til at opfylde uddannelsesaftalen med eleven.
Er  

 dette ikke muligt, er virksomheden forpligtet til at finde en anden  

 virksomhed, hvor eleven kan fuldføre sin uddannelse.
Hvis virksomheden ikke  

 kan opfylde uddannelsesaftalen med eleven eller finde en anden virksomhed,  

 vil der kunne blive tale om erstatning til eleven, som i givet fald, hvis  

 betingelserne for at yde erstatning er til stede, vil kunne indgå i tabet.
 Hvis en elev uforskyldt mister en uddannelsesaftale og mulighederne for at  

 finde en anden virksomhed, hvor eleven kan fuldføre sin uddannelse, er  

 udtømt, giver erhvervsuddannelsesloven mulighed for for en række lærepladsers  

 vedkommende, at eleven kan optages i skolepraktik under visse nærmere  

 betingelser.
 De anførte erstatningsposter svarer i det væsentlige til de poster som  

 efter gældende praksis normalt indgår ved beregning af erstatning til en  

 lejer efter lejelovens § 89, og det er således ikke hensigten med  

 bestemmelsen, at erstatningen skal udmåles som handelsværdien af den opsagte  

 virksomhed (going concern princippet).
 Med hensyn til lejerens udgifter til sagkyndig bistand er det hensigten  

 med forslaget, at der vil kunne ydes erstatning for de rimelige og sædvanlige  

 omkostninger, som lejeren har i forbindelse med genforhandling og opsigelse,  

 herunder opgørelse af erstatningskrav.
Udgiften til leje i et nyt lejemål vil normalt ikke skulle omfattes af  

 tabsopgørelsen.
Dette gælder normalt, selv om lejeren skal betale en højere  

 leje et andet sted ud fra den betragtning, at den højere leje generelt må  

 antages at være udtryk for en højere lejeværdi.
Ved fastsættelse af opsigelseserstatningen kan der ses bort fra ændringer,  

 som lejeren foretager i de lejede lokaler efter det tidspunkt, hvor udlejeren  

 i medfør af forslagets § 15 fremsætter krav om ændring af lejevilkårene.  

 Indtil dette tidspunkt skal lejeren kunne indrette sig, herunder foretage  

 ændringer i de lejede lokaler, i tillid til, at udlejeren kun kan kræve  

 ændring af lejevilkårene hvert 5. år.
Det betyder, at de ændringer, som  

 lejeren foretager i perioden, indtil udlejeren fremsætter krav om ændring af  

 lejevilkårene, som udgangspunkt skal indgå i vurderingen af, om lejeren har  

 lidt et tab.
 Lejeren har dog ret til erstatning for ændringer, som lejeren har  

 gennemført efter dette tidspunkt, fordi de pågældende ændringer har været  

 påbudt eller fastsat ved lov.
 Udlejers eventuelle krav skal ifølge forslagets § 15 fremsættes senest  

 inden udløbet af det 4. år og tidligst 3 år og 9 måneder efter, at  

 lejeaftalen er indgået, eller lejevilkårene sidst er væsentligt ændret.
 Virkningen af forslaget er, at lejeren ikke kan påregne, at forbedringer  

 eller nyindretning af lejemålet efter dette tidspunkt vil blive omfattet af  

 den erstatning, som lejeren har krav på i tilfælde af opsigelse.
 Bestemmelsen i stk. 5 svarer til den nuværende lejelovs § 89, stk. 3. Det  

 foreslås, at bestemmelsen, hvorefter lejeren ikke skal fraflytte, før lejeren  

 har modtaget erstatning, eller udlejeren ved bankgaranti eller på anden måde  

 har stillet betryggende sikkerhed for erstatningsbeløbets betaling, skal  

 gælde ved opsigelse efter en af de særlige opsigelsesgrunde, der er beskrevet  

 i § 63. Bestemmelsen skal derimod ikke finde anvendelse ved opsigelse efter §  

 15.
Retten til erstatning ved opsigelse gælder efter forslaget deklaratorisk.  

 Det foreslås således, at lejeren ikke har ret til erstatning (helt eller  

 delvis), hvis udlejeren ved lejeaftalens indgåelse har taget et forbehold  

 herom.
Et sådant forbehold skal dog kunne tilsidesættes af boligretten, hvis  

 der er tale om urimelige vilkår, jf. forslagets § 8.
Parterne kan ved lejeaftalens indgåelse aftale en erstatning, der  

 fastsættes uafhængig af det tab, som lejeren måtte lide ved en eventuel  

 opsigelse.
Der vil desuden kunne aftales faste erstatningsbeløb.
 Det kan endvidere aftales, at den del af erstatningen, der fastsættes  

 under henvisning til forslagets § 67, stk. 2, nr. 5, skal tilbagebetales til  

 udlejeren, hvis lejeren på ny åbner forretning i samme branche inden for en  

 fastsat tidsfrist på højst 3 år og inden for en fastsat afstand fra det  

 tidligere forretningslokale, ligesom det kan aftales, at lejeren ikke må åbne  

 forretning i samme branche inden for den fastsatte afstand i tid og sted, før  

 lejeren har tilbagebetalt den omhandlede erstatning, jf. den gældende  

 lejelovs § 91.
Til § 68 Bestemmelsen svarer til den gældende lejelovs § 90, dog således, at lejer  

 skal anlægge sag ved boligretten ved uenighed om erstatningen efter § 67. Det  

 foreslås, at bestemmelsen skal gælde ved opsigelse efter en af de særlige  

 opsigelsesgrunde, der er beskrevet i § 63. Bestemmelsen skal derimod ikke  

 finde anvendelse ved opsigelse efter § 15.
Til § 69 Bestemmelsens stk. 1 og 3 er en videreførelse af den gældende lejelovs §  

 92.
 Ved alle typer erhvervslejeforhold skal det således som hidtil kunne  

 aftales, at begge parter skal sige op med et længere varsel end  

 opsigelsesvarslet efter loven, ligesom det skal kunne aftales, at lejeren kan  

 sige op med et kortere varsel.
Endvidere skal parterne som hidtil kunne aftale, at udlejeren eller begge  

 parter ikke skal kunne opsige lejeaftalen i en periode, som kan være længere  

 eller kortere end 5 år.
Såvel lejeren som udlejeren giver ved en sådan aftale  

 afkald på at kunne foretage opsigelse efter reglerne i det foreslåede kapitel  

 om opsigelse.
 For lejeforhold, som fortsætter efter en uopsigelighedsperiode, foreslås  

 det i stk. 2, at den i den foreslåede § 15 nævnte 5-årige periode regnes fra  

 udløbet af den aftalte uopsigelighedsperiode.
Til kapitel 12 De gældende regler om ophævelse af lejeaftalen i lejelovens §§ 93-96  

 foreslås videreført i det væsentlige uændret.
Til § 70 Bestemmelsen svarer som udgangspunkt til den nugældende § 93.
 Udlejeren kan ligesom i den nugældende lov blandt andet hæve lejeaftalen,  

 når leje eller anden pligtig pengeydelse ikke er betalt rettidigt, jf.  

 forslagets stk. 1, nr. 1. Det foreslås, at det i stk. 2 beskrives, at der ved  

 pligtig pengeydelse forstås forfaldne krav, der udspringer af denne lov eller  

 lejeaftalen.
 Eksemplerne i den nugældende § 93, stk. 1, litra g, på, hvilke former for  

 tilsidesættelse af god skik og orden fra lejerens side, der kan føre til  

 ophævelse, foreslås udbygget med den form for uacceptabel adfærd, der  

 medfører gener som generel utryghed, forråelse af ejendommens miljø og  

 sundhedsmæssig risiko, jf. forslagets § 70, stk. 1, nr. 7. Eksempelvis kan  

 narkohandel og prostitution i det lejede medføre sådanne gener.
Opremsningen er ikke udtømmende.
Der kan tænkes yderligere eksempler på  

 misligholdelse, såsom lejers uberettigede disponering over fællesarealer,  

 f.eks. ved parkering, uberettiget, stødende eller skæmmende skiltning,  

 henstilling af varer uden for lejemålet uden tilladelse, manglende  

 renholdelse og tilsidesættelse af regler for bortskaffelse eller håndtering  

 af affald.
 Stk. 3 svarer til den gældende lejelovs § 93, stk. 2.
Til §§ 71 og 73 Bestemmelserne svarer til de nugældende §§ 94 og 96.
Til § 72 Bestemmelsen svarer til den nugældende § 95, idet det præciseres, at den  

 misligholdende lejer ved ophævelse af lejeforholdet i overensstemmelse med  

 dansk rets almindelige erstatningsregler er forpligtet til at erstatte  

 udlejeren ethvert tab, herunder lejetab, hvis lejeforholdet har været  

 uopsigeligt fra lejers side i en længere periode.
Til kapitel 13 Til § 74 Bestemmelsen svarer til den gældende lejelovs § 97.
Til § 75 Bestemmelsen svarer til den gældende lejelovs § 98.
I stk. 1 foreslås det ikke at medtage lejelovens § 98, stk. 1, sidste  

 pkt., hvorefter det ikke kan pålægges lejeren at bringe det lejede i bedre  

 stand end den, hvori han overtog det lejede.
Begrundelsen herfor er, at det  

 med forslaget til erhvervslejelov overlades til parterne at aftale, i hvilken  

 stand lejemålet skal afleveres ved fraflytningen.
I bestemmelsens stk. 2 foreslås fristen for udlejerens indsigelse  

 forlænget fra 2 til 4 uger fra fraflytningsdagen.
Det foreslås endvidere, at  

 i de tilfælde, hvor lejeren har handlet svigagtigt eller mangelen ikke har  

 kunnet erkendes ved anvendelse af sædvanlig agtpågivenhed, skal udlejeren  

 gøre kravet gældende uden ugrundet ophold efter, at mangelen er eller burde  

 være opdaget.
Til § 76 Bestemmelsens stk. 1 svarer til den gældende lejelovs § 99, stk. 1.
 Bestemmelsens stk. 2 svarer til den gældende lejelovs § 99, stk. 2, dog  

 således, at såfremt lejeren med udlejerens samtykke har foretaget ændringer,  

 kan udlejeren kræve retablering, såfremt udlejeren har taget et generelt  

 forbehold ved lejekontraktens indgåelse eller et konkret forbehold ved  

 meddelelse af samtykke.
Til kapitel 14 Det foreslås, at tvister i erhvervslejeforhold - medmindre parterne har  

 aftalt voldgiftsbehandling - fortsat skal afgøres ved de almindelige  

 domstole, dvs. ved boligretten i 1. instans.
Til § 77 § 77, stk. 1 og 2, svarer til den gældende lejelovs § 107, stk. 1 og 2.
I § 77, stk. 1, foreslås, at retssager, som udspringer af denne lov eller  

 lejeaftalen, om lokaler m.v., der er omfattet af denne lov, indbringes i 1.  

 instans for byretten.
Retten benævnes boligretten.
Det foreslås præciseret,  

 parterne kan aftale voldgiftsbehandling.
Der tænkes hermed på sådanne aftaler  

 om voldgift, der hidtil principielt har været anset for gyldige.
 Det kan i mange tilfælde være hensigtsmæssigt at styrke domstolenes  

 indsigt i spørgsmål af regnskabsteknisk og erhvervsøkonomisk karakter, og det  

 foreslås derfor i et nyt stk. 3 til bestemmelsen, at boligretten på parternes  

 begæring skal kunne udpege en sagkyndig på dette område for hver af parterne.
§ 78, stk. 2-4, om lægdommerlister gælder ikke for de lægdommere, der  

 udpeges med henblik på særlig regnskabsmæssig og erhvervsøkonomisk  

 sagkundskab.
Lægdommerne skal således udpeges af boligrettens formand efter  

 forhandling med sagens parter.
 Det er ikke hensigten, at anvendelse af lægdommere skal være til hinder  

 for, at parterne gør brug af den gældende mulighed for at få udmeldt syn og  

 skøn.
Til § 78 § 78 er identisk med den nugældende lejelovs § 108.
Til § 79 § 79 svarer til den gældende lejelovs § 109, dog således at bestemmelsen  

 ligeledes finder anvendelse ved udpegning af de i § 77, stk. 3, nævnte  

 lægdommere.
Til § 80 Bestemmelsen svarer til den gældende lejelovs § 110.
 Kravene efter retsplejelovens § 60, stk. 1, og § 62 om habilitet, jf. den  

 gældende lejelovs § 110, stk. 1, 3. pkt., skal efter forslaget ligeledes  

 finde anvendelse på lægdommere, udpeget efter § 77, stk. 3.
 Som en styrkelse af lægdommersystemet foreslås der i § 80, stk. 1, sidste  

 pkt. indsat en bestemmelse om adgang til at beskikke lægdommere, selv om de  

 står på lægdommerlisten for andre retskredse.
Til § 81 § 81 er identisk med den gældende lejelovs § 111.
Til § 82 § 82 svarer til den gældende lejelovs § 112, idet det foreslås præciseret,  

 at syn og skøn kan finde sted efter retsplejelovens regler.
Til § 83 § 83 er identisk med den gældende lejelovs § 113.
Til kapitel 15 Til § 84 Det foreslås, at loven træder i kraft den 1. januar 1999, og har virkning  

 for lejeaftaler, der indgås fra og med denne dato.
Tidspunktet for lejeaftalens indgåelse vil normalt være den dato, hvor  

 lejeaftalen er underskrevet.
Det kan dog også afhængig af den konkrete  

 situation være et tidligere tidspunkt, f.eks. indflytningstidspunktet, hvis  

 indflytningen er sket før lejeaftalens underskrivelse.
Til § 85 Det foreslås, at loven ikke gælder for Færøerne og Grønland.
Skriftlig fremsættelse (10. december 1997) Boligministeren (Ole Løvig Simonsen):
 Jeg tillader mig herved for Folketinget at fremsætte:
 Forslag til lov om leje af erhvervslokaler m.v .
(Lovforslag nr.
L 129).
 Af forenklingshensyn og for at gøre lovgivningen mere brugervenlig samles  

 ved forslaget alle de regler, der gælder i forholdet mellem en udlejer og en  

 erhvervslejer i een lov.
Forslaget, der i vid udstrækning bygger på anbefalingerne i  

 Lejelovskommissionens betænkning afgivet af et flertal af kommissionens  

 medlemmer, er udtryk for en liberalisering.
Parterne skal således ifølge  

 forslaget som altovervejende hovedregel frit kunne aftale de enkelte vilkår  

 for lejeforholdet.
 Herudover indeholder forslaget en række nye principper, hvoraf de  

 væsentligste er følgende:
Aftalefrihed.
De gældende regler for lejefastsættelse erstattes  

 med en regel om, at det overlades til parternes frie aftale at fastsætte  

 lejen og en eventuel regulering heraf under lejemålets beståen.
Lejens  

 størrelse vil således ikke længere af en af parterne kunne anfægtes under  

 henvisning til det lejedes værdi, men er bundet af den indgåede aftale.
Dog  

 indeholder forslaget en bestemmelse, hvorefter et aftalt vilkår kan  

 tilsidesættes, hvis det må anses for urimeligt at opretholde det.
Genforhandling af lejevilkårene.
Det foreslås, at udlejeren hvert  

 5. år kan genforhandle de aftalte vilkår for lejemålet med lejeren.
Såfremt  

 udlejeren og lejeren ikke kan blive enige foreslås det, at udlejeren kan  

 opsige lejeren til udløbet af det 5. år.
Erstatning.
Som kompensation for udlejerens udvidede ret til at  

 opsige lejeaftalen foreslås det, at lejeren skal kunne kræve erstatning til  

 dækning af det tab, som lejeren lider som følge af opsigelsen.
Erhvervsbeskyttede lejemål.
Efter den gældende lovgivning er der  

 særlige regler i forbindelse med opsigelse og erstatning for  

 erhvervsbeskyttede lejeforhold, dvs. virksomheder, hvis stedlige forbliven i  

 ejendommen er af væsentlig betydning og værdi for virksomheden.
Denne  

 sondring foreslås af forenklingshensyn opgivet, således at udlejerens adgang  

 til at opsige lejeaftalen og lejerens krav på erstatning skal gælde både for  

 de erhvervsbeskyttede og de ikke-erhvervsbeskyttede lejeforhold.
Ikrafttræden.
Det foreslås, at de nye regler alene skal finde  

 anvendelse på lejeforhold, der indgås efter lovens ikrafttræden den 1. januar  

 1999.
 Idet jeg i øvrigt henviser til lovforslaget og de bemærkninger, der  

 ledsager det, skal jeg anbefale forslaget til Tingets velvillige behandling.
