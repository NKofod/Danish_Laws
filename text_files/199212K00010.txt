Nr LSF 10 Forslag til Lov om forebyggende foranstaltninger mod hvidvaskning af  

 penge(* 1) Fremsat af industriministeren (Anne Birgitte Lundholt) den 7. oktober 1992 Vedtaget ved tredjebehandling den 28. maj 1993 Lov nr. 348 af 09/06/1993 § 1. Denne lov finder anvendelse på følgende virksomheder:
1) fysiske personer eller kredit- og finansieringsinstitutter, der udøver  

 en eller flere af de i bilag 1 nævnte aktiviteter som deres hovedaktivitet, 2) livsforsikringsselskaber og pensionskasser omfattet af lov om  

 forsikringsvirksomhed, 3) udenlandske kredit- og finansieringsinstitutter, der gennem en filial  

 her i landet driver virksomhed efter nr. 1 og 2.
 § 2. Ved hvidvaskning af penge forstås i denne lov konvertering,  

 overførsel, erhvervelse, besiddelse eller anvendelse af formuegoder eller  

 fortielse eller tilsløring af deres art, oprindelse, lokalisering, bevægelser  

 og ejerforhold samt forsøg herpå eller medvirken hertil med viden eller  

 formodning om, at formuegoderne stammer fra overtrædelse af straffeloven.
 § 3. De af § 1 omfattede virksomheder skal udarbejde skriftlige  

 interne regler om betryggende kontrol- og kommunikationsprocedurer samt  

 uddannelses- og instruktionsprogrammer for medarbejderne, jf. §§ 4, 5, 6, 9  

 og 10.
§ 4. De af § 1 omfattede virksomheder skal kræve, at deres kunder  

 legitimerer sig, når der optages forretningsmæssig forbindelse med dem,  

 herunder når der åbnes en konto eller et depot.
Legitimationen skal omfatte  

 navn, adresse, CPR- eller SE-nummer eller anden lignende dokumentation, hvis  

 den pågældende ikke har CPR- eller SE-nummer.
Stk. 2. For fysiske eller juridiske personer, der ikke omfattes af  

 stk. 1, gælder kravet om legitimation enhver transaktion på beløb svarende  

 til modværdien af 15.000 ecu eller derover.
Legitimationskravet gælder,  

 uanset om transaktionen udføres i en eller i flere operationer, hvis der  

 synes at være en indbyrdes forbindelse.
 Stk. 3. Såfremt transaktionens størrelse ikke kendes på det  

 tidspunkt, hvor den påbegyndes, skal der kræves legitimation, så snart  

 virksomheden får formodning om, at der er tale om en transaktion af den i  

 stk. 2 nævnte art.
 Stk. 4. Uanset transaktionsbeløbets størrelse skal der kræves  

 legitimation, når der er mistanke om, at transaktionen har tilknytning til  

 hvidvaskning af penge.
 § 5. Livsforsikringsselskaber og pensionskasser kan uanset  

 bestemmelsen i § 4 undlade at kræve legitimation i forbindelse med  

 forsikringsaftaler, hvis den årlige præmie er på et beløb svarende til  

 modværdien af 1.000 ecu eller derunder, eller hvis en engangspræmie er på et  

 beløb svarende til modværdien af 2.500 ecu eller derunder, jf. dog § 6. For  

 pensionsforsikringsaftaler, der indgås i medfør af arbejdskontrakt eller den  

 forsikredes erhvervsmæssige virksomhed, kan legitimationskrav ligeledes  

 undlades, forudsat at aftalerne ikke indeholder en tilbagekøbsklausul eller  

 kan anvendes som sikkerhed for lån.
 Stk. 2. Uanset transaktionsbeløbets størrelse skal der kræves  

 legitimation, når der er mistanke om, at transaktionen har tilknytning til  

 hvidvaskning af penge.
 § 6. Har en virksomhed viden eller formodning om, at transaktionen  

 sker på vegne af tredjemand, skal tredjemands identitet kræves oplyst, jf. §  

 4, stk. 1.
 § 7. Legitimationskravene i §§ 4, 5 og 6 gælder ikke, når  

 transaktionen gennemføres til en konto, hvis indehaver allerede er  

 legitimeret, medmindre der er mistanke om, at transaktionen har tilknytning  

 til hvidvaskning af penge.
 § 8. Er kunden en virksomhed omfattet af § 1 eller af direktiv  

 91/308/EØF om forebyggende foranstaltninger mod anvendelse af det finansielle  

 system til hvidvaskning af penge, gælder legitimationskravene i §§ 4, 5 og 6  

 ikke.
 § 9. Identitetsoplysninger skal opbevares i mindst 5 år efter, at  

 kundeforholdet er ophørt.
 Stk. 2. Dokumenter og registreringer vedrørende transaktioner  

 opbevares i mindst 5 år efter transaktionernes gennemførelse.
 § 10. Såfremt der er mistanke om, at en transaktion har  

 tilknytning til hvidvaskning af penge, skal virksomheden undersøge den  

 nærmere.
Stk. 2. Såfremt mistanken ikke kan afkræftes, skal transaktionen  

 sættes i bero, indtil politiet er underrettet.
I tilfælde, hvor det ikke  

 forekommer muligt at undlade at gennemføre transaktionen eller en sådan  

 undladelse synes at kunne hindre retsforfølgning af de personer, der drager  

 fordel af en formodet hvidvaskningstransaktion, underrettes politiet  

 umiddelbart efter gennemførelsen.
 Stk. 3. Politiet kan forlange de oplysninger, der er nødvendige i  

 sagen, i henhold til retsplejelovens regler.
 § 11. Såfremt Finanstilsynet får kendskab til forhold, der  

 formodes at have tilknytning til hvidvaskning af penge, underretter tilsynet  

 politiet herom.
 § 12. Virksomhedens ansatte og ledelsen samt revisorer eller  

 andre, der udfører særlige hverv for virksomheden, er forpligtet til at  

 hemmeligholde, at der er givet politiet oplysninger eller er iværksat en  

 undersøgelse om hvidvaskning af penge.
Stk. 2. Oplysninger, der i god tro gives til politiet i medfør af  

 §§ 10 og 11, anses ikke som et brud på den tavshedspligt, der er fastsat i  

 lovgivning eller i medfør af lov eller i henhold til kontrakt.
Videregivelse  

 af sådanne oplysninger påfører ikke virksomheden, dens ansatte eller  

 medlemmer af dens ledelse nogen form for ansvar.
 Stk. 3. Tilsynslovgivningens særlige bestemmelser om tavshedspligt  

 gælder for de i Finanstilsynet ansatte og eksperter, der handler eller har  

 handlet på tilsynets vegne.
 § 13. Overtrædelse af §§ 3, 4, § 5, stk. 2, § 6, § 9, § 10, stk.  

 2, § 12, stk. 1, og undladelse af at opfylde politiets krav efter § 10, stk.  

 3, straffes med bøde.
 Stk. 2. Er overtrædelsen begået af et aktieselskab, anpartsselskab  

 eller lignende, kan der pålægges selskabet som sådant bødeansvar.
 § 14. Loven træder i kraft den 1. juli 1993.
 § 15. Loven gælder ikke for Færøerne og Grønland, men kan sættes i  

 kraft ved kgl. anordning med de afvigelser, som landsdelenes særlige forhold  

 tilsiger.
Bilag 1 1. Modtagelse af indlån og andre tilbagebetalingspligtige midler.
 2. Udlånsvirksomhed, herunder bl.a.
- forbrugerkreditter - realkreditlån - factoring og diskontering - handelskreditter (inkl. forfaitering).
 3. Finansiel leasing.
 4. Betalingsformidling.
 5. Udstedelse og administration af betalingsmidler (kreditkort,  

 rejsechecks, bankveksler).
 6. Sikkerhedsstillelse og garantier.
 7. Transaktioner for egen eller kunders regning vedrørende:
a) Pengemarkedsinstrumenter (checks, veksler, indskudsbeviser m.v.) b) Valutamarkedet c) Finansielle futures og options d) Valuta- og renteinstrumenter e) Værdipapirer.
 8. Medvirken ved emission af værdipapirer og tjenesteydelser i forbindelse  

 hermed.
 9. Rådgivning til virksomheder vedrørende kapitalstruktur,  

 industristrategi og dermed beslægtede spørgsmål og rådgivning samt  

 tjenesteydelser vedrørende sammenslutning og opkøb af virksomheder.
 10. »Money broking«.
 11. Porteføljeadministration og -rådgivning.
 12. Opbevaring og forvaltning af værdipapirer.
 13. Boksudlejning.
Oprindeligt fremsat forslag § 1. Denne lov finder anvendelse på følgende virksomheder:
1) fysiske personer eller kredit- og finansieringsinstitutter, der udøver  

 en eller flere af de i bilag 1 nævnte aktiviteter som deres hovedaktivitet, 2) livsforsikringsselskaber og pensionskasser omfattet af lov om  

 forsikringsvirksomhed, 3) udenlandske kredit- og finansieringsinstitutter, der gennem en filial  

 her i landet driver virksomhed efter nr. 1 og 2.
 § 2. Ved hvidvaskning af penge forstås i denne lov konvertering,  

 overførsel, erhvervelse, besiddelse eller anvendelse af formuegoder eller  

 fortielse eller tilsløring af deres art, oprindelse, lokalisering, bevægelser  

 og ejerforhold samt forsøg herpå eller medvirken hertil med viden eller  

 formodning om, at formuegoderne stammer fra overtrædelse af straffeloven.
 § 3. De af § 1 omfattede virksomheder skal udarbejde skriftlige  

 interne regler om betryggende kontrol- og kommunikationsprocedurer samt  

 uddannelses- og instruktionsprogrammer for medarbejderne, jf. §§ 4, 5, 6, 9  

 og 10.
§ 4. De af § 1 omfattede virksomheder skal kræve, at deres kunder  

 legitimerer sig, når der optages forretningsmæssig forbindelse med dem,  

 herunder når der åbnes en konto eller et depot.
Legitimationen skal omfatte  

 navn, adresse, CPR- eller SE-nummer eller anden lignende dokumentation, hvis  

 den pågældende ikke har CPR- eller SE-nummer.
Stk. 2. For fysiske eller juridiske personer, der ikke omfattes af  

 stk. 1, gælder kravet om legitimation enhver transaktion på beløb svarende  

 til modværdien af 15.000 ECU eller derover.
Legitimationskravet gælder,  

 uanset om transaktionen udføres i en eller i flere operationer, hvis der  

 synes at være en indbyrdes forbindelse.
 Stk. 3. Såfremt transaktionens størrelse ikke kendes på det  

 tidspunkt, hvor den påbegyndes, skal der kræves legitimation, så snart  

 virksomheden får formodning om, at der er tale om en transaktion af den i  

 stk. 2 nævnte art.
 Stk. 4. Uanset transaktionsbeløbets størrelse skal der kræves  

 legitimation, når der er mistanke om, at transaktionen har tilknytning til  

 hvidvaskning af penge.
 § 5. Livsforsikringsselskaber og pensionskasser kan uanset  

 bestemmelsen i § 4 undlade at kræve legitimation i forbindelse med  

 forsikringsaftaler, hvis den årlige præmie er på et beløb svarende til  

 modværdien af 1.000 ECU eller derunder, eller hvis en eengangspræmie er på et  

 beløb svarende til modværdien af 2.500 ECU eller derunder, jf. dog § 6. For  

 pensionsforsikringsaftaler, der indgås i medfør af arbejdskontrakt eller den  

 forsikredes erhvervsmæssige virksomhed, kan legitimationskrav ligeledes  

 undlades, forudsat aftalerne ikke indeholder en tilbagekøbsklausul eller kan  

 anvendes som sikkerhed for lån.
 Stk. 2. Uanset transaktionsbeløbets størrelse skal der kræves  

 legitimation, når der er mistanke om, at transaktionen har tilknytning til  

 hvidvaskning af penge.
 § 6. Har en virksomhed viden eller formodning om, at transaktionen  

 sker på vegne af tredjemand, skal tredjemands identitet kræves oplyst, jf. §  

 4, stk. 1.
 § 7. Legitimationskravene i §§ 4, 5 og 6 gælder ikke, når  

 transaktionen gennemføres til en konto, hvis indehaver allerede er  

 legitimeret, medmindre der er mistanke om, at transaktionen har tilknytning  

 til hvidvaskning af penge.
 § 8. Er kunden en virksomhed omfattet af § 1 eller af direktiv  

 91/308/EØF om forebyggende foranstaltninger mod anvendelse af det finansielle  

 system til hvidvaskning af penge, gælder legitimationskravene i §§ 4, 5 og 6  

 ikke.
 § 9. Identitetsoplysninger skal opbevares i mindst 5 år efter, at  

 kundeforholdet er ophørt.
 Stk. 2. Dokumenter og registreringer vedrørende transaktioner  

 opbevares i mindst 5 år efter transaktionernes gennemførelse.
 § 10. Såfremt der er mistanke om, at en transaktion har  

 tilknytning til hvidvaskning af penge, skal virksomheden undersøge den  

 nærmere.
Stk. 2. Såfremt mistanken ikke kan afkræftes, skal transaktionen  

 sættes i bero, indtil politiet er underrettet.
I tilfælde, hvor det ikke  

 forekommer muligt at undlade at gennemføre transaktionen, eller en sådan  

 undladelse synes at kunne hindre retsforfølgning af de personer, der drager  

 fordel af en formodet hvidvaskningstransaktion, underrettes politiet  

 umiddelbart efter gennemførelsen.
 Stk. 3. Politiet kan af de virksomheder, der er omfattet af § 1,  

 kræve enhver oplysning og uden retskendelse kræve ethvert dokument og ting  

 m.v. udleveret, der er af betydning for undersøgelsen af, om der er forhold,  

 der falder ind under § 2.
 § 11. Såfremt Finanstilsynet får kendskab til forhold, der  

 formodes at have tilknytning til hvidvaskning af penge, underretter tilsynet  

 politiet herom.
 § 12. Virksomhedens ansatte og ledelsen samt revisorer eller  

 andre, der udfører særlige hverv for virksomheden er forpligtede til at  

 hemmeligholde, at der er givet politiet oplysninger eller er iværksat en  

 undersøgelse om hvidvaskning af penge.
Stk. 2. Oplysninger, der i god tro gives til politiet i medfør af  

 §§ 10 og 11 anses ikke som et brud på den tavshedspligt, der er fastsat i  

 lovgivning eller i medfør af lov eller i henhold til kontrakt.
Videregivelse  

 af sådanne oplysninger påfører ikke virksomheden, dens ansatte eller  

 medlemmer af dens ledelse nogen form for ansvar.
 Stk. 3. Tilsynslovgivningens særlige bestemmelser om tavshedspligt  

 gælder for de i Finanstilsynet ansatte og eksperter, der handler eller har  

 handlet på tilsynets vegne.
 § 13. Overtrædelse af §§ 3, 4, § 5, stk. 2, § 6, § 9, § 10, stk.  

 2, § 12, stk. 1, og undladelse af at opfylde politiets krav efter § 10, stk.  

 3, straffes med bøde.
 Stk. 2. Er overtrædelsen begået af et aktieselskab, anpartsselskab  

 eller lignende, kan der pålægges selskabet som sådant bødeansvar.
 § 14. Loven træder i kraft den 1. januar 1993.
 Stk. 2. § 3 træder dog i kraft 1. marts 1993.
§ 15. Loven gælder ikke for Færøerne og Grønland, men kan sættes i  

 kraft ved Kgl.
Anordning med de afvigelser, som landsdelenes særlige forhold  

 tilsiger.
Bilag 1 1. Modtagelse af indlån og andre tilbagebetalingspligtige midler.
 2. Udlånsvirksomhed, herunder bl.a. - forbrugerkreditter - realkreditlån -  

 factoring og diskontering - handelskreditter (inkl. forfaitering).
 3. Finansiel leasing.
 4. Betalingsformidling.
 5. Udstedelse og administration af betalingsmidler (kreditkort,  

 rejsechecks, bankveksler).
 6. Sikkerhedsstillelse og garantier.
 7. Transaktioner for egen eller kunders regning vedrørende: a)  

 Pengemarkedsinstrumenter (checks, veksler, indskudsbeviser m.v.) b)  

 Valutamarkedet c) Finansielle futures og options d) Valuta- og  

 renteinstrumenter e) Værdipapirer.
 8. Medvirken ved emission af værdipapirer og tjenesteydelser i forbindelse  

 hermed.
 9. Rådgivning til virksomheder vedrørende kapitalstruktur,  

 industristrategi og dermed beslægtede spørgsmål og rådgivning samt  

 tjenesteydelser vedrørende sammenslutning og opkøb af virksomheder.
 10. »Money broking«.
 11. Porteføljeadministration og -rådgivning.
 12. Opbevaring og forvaltning af værdipapirer.
 13. Boksudlejning.
Bemærkninger til lovforslaget Almindelige bemærkninger 1. Baggrund.
 Der er i de senere år iværksat en række internationale initiativer til at  

 forstærke indsatsen mod hvidvaskning af penge.
Inden for det strafferetlige område eksisterer et internationalt  

 samarbejde mellem retsinstanser og politimyndigheder etableret ved De  

 Forenede Nationers konvention af 19. december 1988 mod bekæmpelse af ulovlig  

 handel med narkotika og psykotrope stoffer.
Det internationale samarbejde er  

 siden blevet udvidet til at gælde alle kriminelle handlinger efter  

 Europarådets konvention om hæleri og efterforskning samt beslaglæggelse og  

 konfiskation af udbytte fra strafbare forhold.
Indenfor det finansielle område er der ligeledes truffet internationale  

 foranstaltninger med henblik på at forhindre, at kredit- og  

 finansieringsinstitutter anvendes til hvidvask af penge.
Der kan henvises til  

 Europarådets henstilling af 27. juni 1980 og til den principerklæring, der  

 blev vedtaget i december 1988 i Basel af banktilsynsmyndighederne i  

 ti-landegruppen.
Endvidere har Den Finansielle Aktionsgruppe vedrørende  

 hvidvaskning af penge, som blev oprettet af G-7-landene i juli 1989, og hvor  

 Danmark nu deltager, vedtaget et sæt rekommandationer til medlemslandene.
 EF's Ministerråd vedtog på denne baggrund den 10. juni 1991 direktiv  

 91/308/EØF om forebyggende foranstaltninger mod anvendelse af det finansielle  

 system til hvidvaskning af penge.
Nærværende lovforslag tilsigter at gennemføre direktivets bestemmelser  

 inden 1. januar 1993, som er direktivets implementeringsfrist.
Direktivet er  

 optrykt som bilag til lovforslaget.
 2. Direktivet om hvidvaskning af penge.
Formålet med direktivet er at koordinere de enkelte EF-landes indsats til  

 beskyttelse af det finansielle system mod hvidvaskning af penge og at  

 forhindre, at man udnytter liberaliseringen af kapitalbevægelserne og den  

 frie udveksling af finansielle tjenesteydelser, som et finansielt integreret  

 Europa indebærer.
Anvendelse af kredit- og finansieringsinstitutter til  

 hvidvask af økonomisk udbytte fra kriminelle handlinger kan svække de  

 involverede institutters soliditet og stabilitet samt troværdigheden overfor  

 det finansielle system, således at offentligheden mister tilliden til  

 systemet.
Direktivet indeholder et mindstemål af regler og samordner de  

 bestræbelser, der i øvrigt udfoldes for at forhindre, at den finansielle  

 sektor udnyttes til hvidvaskning af penge.
Direktivet er et minimumsdirektiv.
Det betyder, at medlemsstaterne kan  

 fastsætte strengere regler end de vedtagne EF-regler, men de strengere  

 nationale regler må selvsagt ikke indebære forskelsbehandling.
I henhold til direktivet skal medlemsstaterne drage omsorg for, at  

 hvidvaskning af penge forbydes.
Ved hvidvaskning af penge forstås en  

 forsætlig handling, der har til formål at fortie eller tilsløre den illegale  

 oprindelse af penge eller andre formuegoder.
Det er overladt til  

 medlemsstaterne at definere den lovovertrædelse, der danner baggrunden for  

 hvidvaskningen, idet handel med narkotika dog skal medtages.
Direktivets anvendelsesområde er alle kredit- og finansieringsinstitutter.  

 I direktivets terminologi omfattes også livsforsikringsselskaber som kredit-  

 og finansieringsinstitutter.
For disse finansielle institutter foreskrives  

 dels pligt til at påse, at kunders identitet oplyses, dels pligt til at  

 undersøge og anmelde forhold, der mistænkes for at kunne have tilknytning til  

 hvidvaskning.
Dette skal ske ved etablering af passende interne kontrol- og  

 kommunikationsprocedurer samt ved at træffe passende foranstaltninger for at  

 gøre de ansatte bekendt med hvidvaskningsbestemmelserne.
 Direktivet fastslår, at oplysninger, der gives af kredit- eller  

 finansieringsinstituttet i god tro, ikke betragtes som brud på den  

 tavshedspligt, der i øvrigt måtte gælde, og medfører ikke pådragelse af nogen  

 form for ansvar.
 Medlemsstaterne skal sikre anvendelse af direkti-vets bestemmelser og  

 fastsætter navnlig regler om sanktioner.
 3. Lovforslagets væsentligste bestemmelser.
 Der findes ikke i dansk ret lovregler om hvidvaskning af penge som begreb.  

 Lovforslaget bygger derfor som helhed på bestemmelserne i direktivet, idet  

 det foreslås at lade anvendelsesområdet omfatte kredit- og  

 finansieringsinstitutter, forsikringsselskaber og tværgående pensionskasser.  

 Således som direktivet definerer kredit- og finansieringsinstitutter medfører  

 dette, at reglerne i lovforslaget finder anvendelse på pengeinstitutter,  

 visse kreditinstitutter, leasingselskaber, factoringselskaber, spare- og  

 udlånsvirksomheder, realkreditinstitutter, børsmæglerselskaber og  

 kreditkortselskaber.
Endvidere foreslås definitionen af hvidvaskning at basere sig på visse af  

 de handlinger, der reguleres af straffelovens bestemmelser.
Ved henvisningen  

 tænkes der udover hæleri og narkotikahæleri, straffelovens §§ 284 og 191a,  

 samt hæleri i sig selv også på tyveri, underslæb, bedrageri, mandatsvig samt  

 afpresning.
 Med henblik på at forebygge hvidvaskning af penge foreslås det, at  

 virksomhederne udarbejder betryggende interne regler om kontrol- og  

 kommunikationsprocedurer samt uddannelsesprogrammer for de ansatte.
Det foreslås videre, at kunder skal oplyse CPR- eller SE-nummer, når der  

 optages forretningsmæssig forbindelse.
Legitimationskravet gælder også for  

 lejlighedskunder ved beløb over 15.000 ECU (p.t. 120.000 kr.) samt for  

 transaktioner foretaget på vegne af tredjemand.
Når virksomhederne får mistanke om hvidvaskningstransaktioner, undersøges  

 dette nærmere.
Samtidig foreslås det, at der skal ske anmeldelse til  

 politiet.
Oplysninger, der videregives i god tro, betragtes ikke som brud på  

 tavshedspligt og medfører ikke ansvarspådragelse.
 Endvidere foreslås der regler om sanktioner i form af bødestraf for  

 overtrædelse af forslagets bestemmelser.
 Endelig foreslås det, at lovens ikrafttrædelse fastsættes til 1. marts  

 1993 for så vidt angår udarbejdelse af de interne regler og  

 uddannelsesprogrammer, medens det øvrige lovforslag sættes i kraft den 1.  

 januar 1993, som fastlagt i direktivet.
 4. Høring.
 Lovforslaget har været sendt i høring hos Advokatrådet,  

 Assurandør-Societetet, ATP, Danmarks Nationalbank, Danske  

 Finansieringsselskabers Forening, Danske Investeringsforeningers  

 Fællesrepræsentation, Finansforbundet, Finansrådet, Finanssektorens  

 Arbejdsgiverforening, Forbrugerrådet, Foreningen af Danske  

 Børsmæglerselskaber, Foreningen af Firmapensionskasser, Foreningen af  

 Registrerede Revisorer, Foreningen af Statsautoriserede Revisorer,  

 Garantifonden for Danske Optioner og Futures, Københavns Fondsbørs,  

 Lønmodtagernes Dyrtidsfond, Pengeinstitutternes Betalings Systemer A/S,  

 Pensionskasserådet, Realkreditrådet, Værdipapircentralen, Boligministeriet,  

 Finansministeriet, Justitsministeriet, Kommunikationsministeriet,  

 Skatteministeriet, Statsministeriet, Udenrigsministeriet og  

 Økonomiministeriet.
 5. Administrative og statsfinansielle konsekvenser.
Som anført i bemærkningerne til forslagets § 10, forudsættes der etableret  

 en central politimyndighed, der kan modtage de i §§ 10 og 11 omtalte  

 indberetninger.
Skøn over de økonomiske og administrative konsekvenser heraf  

 er forbundet med usikkerhed, idet det ikke før loven har været i kraft i en  

 periode, er muligt at forudse, hvilken karakter og hvilket antal  

 indberetningerne til myndigheden vil have.
Forslaget vil være forbundet med  

 merudgifterne til et anmeldelsesregister og de dertil knyttede  

 personalemæssige ressourcer.
Disse merudgifter skønnes at kunne afholdes  

 inden for politiets eksisterende bevillingsmæssige rammer.
 Lovforslaget skønnes ikke i øvrigt at medføre økonomiske eller  

 administrative konsekvenser for det offentlige.
 Bemærkninger til lovforslagets enkelte bestemmelser.
 Til § 1.
 Bestemmelsen fastlægger lovens anvendelsesområde.
Efter forslaget skal loven finde anvendelse på virksomheder, der udøver en  

 af de i nr. 1-3 nævnte aktiviteter.
Der er hovedsageligt tale om banker,  

 sparekasser, andelskasser, visse kreditinstitutter, særlige spare- og  

 udlånsvirksomheder, realkreditinstitutter, børsmæglerselskaber,  

 kreditkortselskaber, leasingselskaber, factoringselskaber og  

 livsforsikringsselskaber.
De i bilaget opregnede aktiviteter kendes også fra  

 bank- og sparekasseloven og skal være finansieringsinstituttets  

 hovedaktivitet.
Tværgående pensionskasser er ikke omfattet af 2. livsforsikringsdirektiv,  

 som hvidvaskningsdirektivet baserer sig på.
Det er imidlertid fundet  

 hensigtsmæssigt at medtage disse pensionskasser i forslaget, da de vil blive  

 omfattet af 3. livsforsikringsdirektiv.
En række virksomheder omfattes umiddelbart af de aktiviteter, der er nævnt  

 i bilaget til lovforslaget: Værdipapircentralen, Garantifonden for Futures og  

 Optioner, Københavns Fondsbørs, ATP, LD og investeringsforeninger.  

 Karakteristisk for disse virksomheder er, at der ingen direkte kundekontakt  

 er, men at de optræder som formidlere på eksempelvis pengeinstitutternes  

 vegne.
Disse virksomheder vil derfor ikke være omfattet af lovforslaget.  

 Formålet med forslaget vil fortsat være tilgodeset, da pengeinstitutter,  

 fondshandlere, børsmæglere m.v. vil være direkte omfattet af bestemmelsen.
 Datterselskaber af udenlandske kredit- og finansieringsinstitutter, både  

 EF- og tredjelandsselskaber, vil være omfattet af nr. 1 og 2.
 Loven foreslås endvidere at skulle finde anvendelse på filialer af  

 udenlandske kredit- eller finansieringsvirksomheder, der driver virksomhed  

 efter nr. 1 og 2. Lovforslaget omfatter såvel filialer af selskaber  

 beliggende i Fællesskabet som filialer af selskaber, hvis hovedsæde er  

 beliggende uden for Fællesskabet, jf. nr. 3.
At lade værtslandets love gælde for filialer af selskaber etableret i et  

 andet EF-land er en afvigelse fra de almindelige gældende regler, hvorefter  

 det er hjemlandets lovgivning, der finder anvendelse.
F.eks. er det  

 tilsynsmyndighederne i hjemlandet, der fører tilsyn med filialer i Danmark af  

 pengeinstitutter og forsikringsselskaber, der er meddelt tilladelse i et  

 andet land indenfor De Europæiske Fællesskaber.
Det samme gælder  

 kreditinstitutter, der udøver virksomhed som grænseoverskridende  

 tjenesteydelser.
 Dette princip er bl.a. fastslået i Rådets 2. direktiv af 15. december 1989  

 om samordning af lovgivningen om adgang til at optage og udøve virksomhed som  

 kreditinstitut (89/646/EØF).
 Når direktivet om hvidvaskning anvender reglerne i værtslandet, kan det  

 ses som udtryk for det nære samarbejde, der skal være mellem virksomheder og  

 kontrolmyndigheder samt de sanktioner, der kan blive tale om og dermed  

 nødvendigheden af, at jurisdiktionsområdet er den medlemsstat, hvor  

 instituttet udøver en aktivitet.
 Direktivet fastslår, at medlemsstaterne skal drage omsorg for at udvide  

 anvendelsesområdet helt eller delvist til ikke alene at omfatte kredit- og  

 finansieringsinstitutter som defineret i § 1, men også andre erhverv og  

 kategorier af virksomheder, der udøver aktiviteter, der særligt vil kunne  

 udnyttes til hvidvaskning af penge.
Denne direktiv-bestemmelse har været indgående drøftet i det  

 kontaktudvalg, der er nedsat under Kommissionen, og hvis opgave er at  

 harmonisere iværksættelsen af direktivet.
Der er enighed i Udvalget om ikke  

 for tiden at udvide anvendelsesområdet, idet medlemsstaterne navnlig ønsker  

 at erhverve erfaringer med direktivets funktion i praksis.
 I lovforslaget er anvendelsesområdet derfor fastsat til kun at omfatte  

 kredit- og finansieringsinstitutter.
Til § 2 Hvidvaskning af penge som begreb er ikke tidligere reguleret i dansk ret.
 Direktivet fastlægger følgende definition af hvidvaskning af penge:
 »- konvertering eller overførsel af formuegoder - vel vidende, at de  

 hidrører fra en kriminel handling eller fra medvirken i en sådan handling -  

 med det formål at fortie eller tilsløre formuegodernes ulovlige oprindelse  

 eller at hjælpe personer, som er involveret i en sådan handling, til at  

 unddrage sig de retlige konsekvenser heraf.
 - fortielse eller tilsløring af formuegodernes art, oprindelse,  

 lokalisering, placering eller bevægelser eller af den egentlige ejendomsret  

 til disse formuegoder eller dertil knyttede rettigheder, vel vidende, at de  

 hidrører fra en kriminel handling eller fra medvirken i en sådan handling.
 - erhvervelse, besiddelse eller anvendelse af formuegoder, vel vidende ved  

 modtagelsen af disse goder, at de hidrører fra en kriminel handling eller fra  

 medvirken i en sådan handling.
- medvirken i en af de handlinger, som er nævnt under de tre foregående  

 punkter, medvirken med henblik på at begå den nævnte handling, forsøg på at  

 begå den, det at hjælpe, tilskynde eller råde nogen til at begå den eller det  

 at lette gennemførelsen heraf.« Alle handlinger skal være foretaget med forsæt.
Med hensyn til den nærmere fastlæggelse af de »kriminelle  

 handlinger« bestemmer direktivet, at enhver lovovertrædelse som  

 defineret i art. 3, stk. 1, litra a) i Wienerkonventionen, dvs.  

 narkotikakriminalitet, er omfattet.
Herudover er det overladt til  

 medlemsstaterne at definere hvilke kriminelle handlinger, der skal være  

 omfattet.
I præamblen til direktivet er anført, at hvidvaskning af penge ikke  

 alene vedrører det økonomiske udbytte af kriminelle handlinger i forbindelse  

 med narkotikahandel, men også det økonomiske udbytte af andre former for  

 kriminelle handlinger, som f.eks. organiseret kriminalitet og terrorisme,  

 hvorfor det skønnes vigtigt, at medlemsstaterne også udvider direktivets  

 virkninger til sådanne handlinger.
I dansk ret er hvidvaskning af udbytte fra kriminel aktivitet i et vist  

 omfang kriminaliseret.
De vigtigste bestemmelser i så henseende er  

 straffelovens § 284 om hæleri og § 191 a om narkotikahæleri.
Efter straffelovens § 284 er det strafbart som hæleri at modtage eller  

 skaffe sig del i udbytte, der hidrører fra berigelseskriminalitet eller ved  

 fordølgelse, hjælp til afhændelse eller på lignende måde at medvirke til at  

 sikre en anden udbytte af en sådan forbrydelse.
Efter straffelovens § 191 a  

 (og § 3, stk. 2 i lov om euforiserende stoffer), er det på tilsvarende måde  

 strafbart at befatte sig med udbytte, der hidrører fra narkotikakriminalitet.
Lovforslaget anvender direktivets beskrivelse af, hvad der forstås ved  

 hvidvaskning af penge, idet det samtidig ved en henvisning til straffeloven  

 fastlægges, hvilke kriminelle handlinger, der omfattes.
Ved henvisningen  

 tænkes der således på tyveri, underslæb, bedrageri, mandatsvig, afpresning,  

 røveri og hæleri.
Hensigten hermed er dels at give en beskrivelse af  

 hvidvaskning, som er karakteristisk ved, at der tilsigtes en ændring af  

 identiteten af penge, dels at overføre de eksisterende, og dermed velkendte,  

 bestemmelser fra straffeloven.
Direktivets anbefaling af at udvide direktivets virkning til  

 »organiseret kriminalitet og terrorisme« er således ikke direkte  

 nævnt i lovforslaget, men de handlinger, der typisk kendetegner denne form  

 for kriminalitet, vil være omfattet af de omtalte bestemmelser i  

 straffeloven.
Hertil kommer, at det nøjagtige strafferetlige område for  

 »organiseret kriminalitet og terrorisme« ikke kendes i dansk ret.  

 Endelig er denne del af direktivet alene en anbefaling.
Det er derfor ikke  

 fundet hensigtsmæssigt konkret at opregne de nævnte kriminelle handlinger.
 Der vil være situationer, hvor det vil være vanskeligt for den enkelte  

 ansatte at bedømme, om en transaktion indebærer en hvidvaskning af penge.
Det er imidlertid ikke hensigten, at den enkelte medarbejder skal foretage  

 en vurdering af, hvilken underliggende kriminalitet, der gør sig gældende.
En  

 sådan vurdering vil forudsætte juridisk (strafferetlig) sagkundskab og vil  

 herudover falde væsentligt udenfor de opgaver og funktioner, medarbejdere i  

 finansielle institutter varetager.
 En mistanke og eventuel indgivelse af anmeldelse skal basere sig på  

 vurderinger i den konkrete situation af handlingernes karakter og  

 forskellighed fra normale kundehandlinger, fortielser og andre særegne,  

 atypiske forhold hos kunden, der samlet leder opmærksomheden hen på et  

 eventuelt forsøg på tilsløring af midlernes oprindelse, der må formodes at  

 have en kriminel karakter.
 Som eksempler kan nævnes:
- uvillighed til at opgive normale oplysninger ved åbning af en konto,  

 opgivelse af minimale eller opdigtede oplysninger, eller oplysninger som det  

 er vanskeligt eller omkostningsfyldt at verificere, - kunder, der indsætter kontanter i adskillige omgange, hvor det enkelte  

 beløb ikke er bemærkelsesværdigt, men hvor summen af indbetalingerne er  

 betydelige, - kunder, der ønsker at veksle usædvanligt store beløb i kontanter, - kunder, der afslår at give oplysninger, der under normale omstændigheder  

 vil berettige dem til kredit eller andre faciliteter, - kunder, der uventet og uden fornuftig forklaring tilbagebetaler et  

 problemlån, - kunder, der introduceres af et kredit- eller finansieringsinstitut i et  

 land, hvor handel med og fremstilling af narkotika er almindeligt udbredt,  

 eller som modtager jævnlige og store betalinger fra sådanne lande, - enhver betydelig transaktion med værdipapirer, hvor køber eller sælger  

 er ukendt, eller hvor transaktionens størrelse, karakter eller hyppighed  

 forekommer usædvanlig, - kunder, der foretager indbetaling af usædvanligt store kontantbeløb  

 gennem døgnboxsystemet, hvorved kontakt med kredit- eller  

 finansieringsinstituttets pesonale undgås, - kunder, der ikke handler på egne vegne, og som er uvillige til at oplyse  

 om midlernes rette ejer eller oprindelse.
Til § 3 Med henblik på at forebygge og forhindre gennemførelse af transaktioner,  

 der er knyttet til hvidvaskning af penge, pålægger forslaget virksomhederne  

 at udfærdige interne regler om betryggende kontrol- og  

 kommunikationsprocedurer, herunder regler der sikrer, at kundens rette  

 identitet kendes, hvorledes virksomhederne skal undersøge mistænkelige  

 transaktioner samt en procedure for underretning af politiet.
Det pålægges endvidere virksomhederne at udfærdige uddannelsesprogrammer,  

 der sikrer, at personalet, herunder også medlemmer af ledelsen, får den  

 fornødne instruktion til gennemførelse af betryggende kontrol- og  

 underretningsforanstaltningerne.
Dette kan ske i form af regelmæssige interne  

 instruktionsmøder eller som led i virksomhedens uddannelsesforløb.
Formålet  

 hermed er at give de ansatte bedre forudsætninger for at genkende  

 aktiviteter, som kan være forbundet med hvidvaskning af penge, og at de kan  

 blive instrueret om, hvorledes de skal forholde sig i sådanne tilfælde.
Forslaget præciserer i §§ 4, 5, 6, 9 og 10 de overordnede retningslinier  

 for hvilke krav, der fra lovgivningens side stilles til opfyldelse af lovens  

 formål.
Der er ikke fundet behov for at indføre en offentlig  

 godkendelsesordning af virksomhedernes interne regler.
Til § 4 Forslaget foreskriver, at der skal kræves legitimation, når en virksomhed  

 optager forretningsmæssig forbindelse med en kunde.
Det præciseres, at det  

 navnlig drejer sig om de tilfælde, hvor der åbnes en konto eller et depot.
For at muliggøre en effektiv efterforskning er det nødvendigt, at de  

 enkelte kundeforhold entydigt kan identificeres og henføres til en fysisk  

 eller juridisk person.
Det påhviler virksomhederne at skaffe sig sikkerhed  

 for kundens identitet.
For indenlandske kunder kræves der angivelse af CPR-  

 eller SE-nummer.
For personer eller selskaber, der ikke er hjemmehørende i  

 Danmark, kan lignende identifikation f.eks. være pasnummer eller anden form  

 for registreringsnummer.
Et personligt fremmøde er ikke en forudsætning for  

 at legitimere sig.
 Bestemmelsen svarer til § 39d om insider-handel i lov om Københavns  

 Fondsbørs.
 Af hensyn til bevissikkerheden skal identitetsoplysningerne opbevares i  

 mindst 5 år efter forslagets § 9, stk. 1.
 For personer eller selskaber, der ikke er omfattet af forslagets stk. 1,  

 dvs. lejlighedskunder, gælder legitimationskravet alene, når transaktionen er  

 på 15.000 ECU (p.t. 120.000 kr.) eller derover, uanset om transaktionen er  

 opdelt i flere mindre transaktioner, der tilsammen udgør 120.000 kr. eller  

 derover.
De transaktioner, der navnlig i praksis vil være relevante, er  

 indbetalinger til tredjemands konto.
Da betalingsoverførsler ofte sker via  

 elektroniske betalingsformidlingssystemer og clearingscentraler, ville et  

 krav om legitimation gribe alvorligt ind i disse systemers funktion.
Kommissionen har imidlertid til Rådets mødeprotokol erklæret, »at det  

 ikke er nødvendigt at anvende de i artikel 3 i direktivet fastsatte krav om  

 legitimation på personer, der indsætter penge på en konto, som er åbnet af en  

 kunde, for hvem de i artiklen nævnte legitimationskrav tidligere er opfyldt.  

 Dette tilsidesætter dog ikke kravet i artikel 3, stk. 6, om en sådan  

 legitimation, så snart der foreligger mistanke om hvidvaskning.« Det er derfor fundet rimeligt i § 7 at foreslå en undtagelse fra  

 legitimationskravet i tilfælde, hvor legitimation allerede er foretaget.
 De tilfælde, der herefter vil nødvendiggøre legitimation, vil næppe give  

 anledning til vanskeligheder i praksis.
I langt de fleste kredit- og finansieringsinstitutter er det allerede i  

 dag fast praksis at kræve legitimation, når der åbnes forretningsforbindelse  

 med en kunde.
Dette sker dels i henhold til bank- og sparekasselovens § 40,  

 hvorefter ejerens navn og adresse skal noteres ved oprettelse af en  

 indskudskonto, dels i henhold til Skattekontrollovens § 8 J, hvorefter  

 kontohaver skal give oplysning om personnummer eller arbejdsgivernummer  

 (SE-nummer) samt efter skatteministerens nærmere bestemmelse andre  

 oplysninger, der er nødvendige til identifikation af kontohaver.
CPR-numre  

 foretrækkes frem for SE-numre.
Lovforslaget udvider dog i et vist omfang  

 gældende praksis, idet man nu også vil skulle kræve legitimation ved enhver  

 transaktion over en nærmere fastsat størrelse med lejlighedskunder.
Hertil  

 kommer et legitimationskrav i tilfælde, hvor virksomheden har formodning om  

 hvidvask, jf. forslagets stk. 4.
 Med hensyn til hvornår mistanke kan opstå, henvises til bemærkningerne til  

 § 2.
 Hvis kunden selv er et kredit- eller finansieringsinstitut eller en anden  

 virksomhed omfattet af lovforslagets § 1 eller etableret i et af de øvrige  

 EF-lande gælder legitimationskravet ikke, jf. forslagets § 8.
Til § 5 På tilsvarende måde som bestemmelsen i § 4, stk. 2, undtages  

 livsforsikringsselskaber og pensionskasser for pligten til at kræve  

 legitimation, når der er tale om forsikringsaftaler under et vist  

 minimumsbeløb (1.000 og 2.500 ECU). Hvis den eller de periodiske præmier, der  

 skal indbetales i løbet af et år, forhøjes, således at tærsklen på 1.000 ECU  

 overstiges, skal der kræves legitimation.
 De tværgående pensionskasser nævnt i kapitel 22 i lov om  

 forsikringsvirksomhed undtages på samme måde for pligten til at kræve  

 legitimation, når pensionsforsikringsaftalerne ikke anses at kunne udnyttes  

 til hvidvaskning p.g.a. manglende tilbagekøbsklausul, eller at aftalen ikke  

 kan anvendes som sikkerhed for lån.
 Uanset beløbstørrelserne gælder legitimationskravet, såfremt der er  

 mistanke om hvidvaskning af penge, jf. stk. 2.
 Legitimationskravet må anses for opfyldt, når det konstateres, at  

 transaktionsbeløbet skal debiteres en konto, der er åbnet i kundens navn i  

 overensstemmelse med bestemmelsen i forslagets § 4, stk. 1. Der henvises til  

 den generelle bestemmelse herom i § 7.
Til § 6 Såfremt en transaktion udføres i henhold til fuldmagt, skal fuldmægtigen  

 oplyse dette.
Har virksomheden viden eller formodning om, at der handles på  

 vegne af tredjemand, skal den egentlige kundes identitet søges oplyst.
Dette  

 kan bl.a. ske ved at kræve yderligere oplysninger af fuldmægtigen, der kan  

 be- eller afkræfte, at virksomheden står overfor den rette kunde.
 Ligesom for §§ 4 og 5 foreslås det ligeledes for § 6, at anse  

 legitimationskravet for opfyldt, når transaktionen udføres til en konto, hvis  

 indehaver allerede er kendt, jf. forslagets § 7.
Til § 7 Som nævnt under bemærkningerne til § 4 foretages mange indbetalinger ad  

 elektronisk vej, og et krav om ubetinget legitimation ville være ødelæggende  

 for kapitalens fri bevægelighed og betalingernes smidige afvikling.
Samtidig  

 er formålet med direktivet tilgodeset, da legitimationsformalia for sådanne  

 konti ofte allerede er opfyldt.
Det er derfor fundet rimeligt at udvide  

 fortolkningen af direktivets undtagelsesbestemmelse for så vidt angår  

 forsikringsaftaler, til også at omfatte andre allerede legitimerede konti,  

 jf. hertil også EF-Kommissionens erklæring til Rådets mødeprotokol citeret  

 under bemærkningerne til § 4.
 Foreligger der mistanke om hvidvaskning af penge, foreslås det dog, at  

 legitimationskravene opretholdes.
Til § 8 Da lovforslaget er en gennemførelse af et direktiv, der også skal gælde i  

 de øvrige EF-lande samt for lande omfattet af EØS-aftalen, gælder undtagelsen  

 fra legitimationskravet, når kunden er en virksomhed omfattet af § 1, ikke  

 alene virksomheden, datterselskaber eller filialer i Danmark, men også  

 sådanne virksomheder, deres datterselskaber eller filialer beliggende i et af  

 de øvrige EF-medlemslande eller EFTA-lande.
Legitimation vil derimod skulle kræves af virksomheder, der ikke er  

 etablerede eller har filialer inden for De Europæiske Fællesskabers eller  

 EFTA-landes område.
For eksisterende kundeforhold med sådanne kredit- og  

 finansieringsinstitutter må forslagets § 7 finde analog anvendelse, således  

 at legitimationskravene betragtes som opfyldt ved allerede legitimerede  

 konti.
Til § 9 Af hensyn til efterforskningsmulighederne og bevissikkerheden foreslås  

 det, at oplysninger vedrørende identitet og transaktioner opbevares i en  

 periode på mindst 5 år fra henholdsvis kundeforholdets ophør og  

 transaktionens gennemførelse.
Bestemmelsen følger af direktivet.
 Perioden på 5 år svarer i øvrigt til den almindelige frist for opbevaring  

 af dokumenter efter bogføringslovens § 2, stk. 2, jf. lovbekendtgørelse nr.  

 60 af 19. februar 1986.
Ikke alle dokumenter eller registreringer behøver at blive opbevaret.  

 Alene oplysninger, der har en vis betydning, som f.eks. underskrevne  

 dokumenter af ordregivende karakter, bør opbevares.
Det forudsættes  

 endvidere, at den allerede eksisterende edb-registrering af CPR-numre, navne,  

 etc. og opbevaring på mikrofilm videreføres, ligesom det ikke nødvendigvis er  

 det pågældende institut selv, der opbevarer oplysningerne.
Til § 10 Efter forslagets stk. 1, skal mistænkelige transaktioner undersøges  

 nærmere.
Dette gælder såvel transaktioner, der er gennemført, som  

 transaktioner der endnu ikke er gennemført.
For så vidt angår de handlinger,  

 der bør vække mistanke, henvises til bemærkningerne til lovforslagets § 2.
 En nærmere undersøgelse kan f.eks. bestå i en undersøgelse af baggrunden  

 for transaktionen, kontrolopringninger til involverede fremmede institutter,  

 kontrol i Folkeregistret eller overvågning af transaktioner over en vis  

 tidsperiode.
Effektiviteten af efterforskningen - og opfyldelsen af forslagets formål -  

 beror på, at der etableres et velfungerende samarbejde mellem den finansielle  

 sektor og politiet.
Det er derfor vigtigt, at politiet straks underrettes om,  

 at virksomheden undersøger en transaktion, som man mistænker for at have  

 tilknytning til hvidvaskning.
 Det foreslås derfor i stk. 2, at virksomhederne undlader at gennemføre  

 transaktioner, der mistænkes for at have tilknytning til hvidvaskning, indtil  

 politiet er underrettet.
Imidlertid vil det antagelig ofte forholde sig således i praksis, at en  

 udskydelse eller forsinkelse af transaktionens gennemførelse vil vække  

 mistanke hos den, der forsøger at hvidvaske penge.
Er der risiko for dette,  

 bør transaktionen alligevel gennemføres, og underretning af politiet ske  

 umiddelbart herefter.
Bestemmelsen skal ses i sammenhæng med forslagets § 12,  

 hvorefter virksomheden er forpligtet til at hemmeligholde, at man har  

 iværksat en undersøgelse, eller at politiet er underrettet.
Bestemmelsens stk. 3 giver politiet mulighed for at indhente de for  

 efterforskningen nødvendige oplysninger.
Undladelse af at efterkomme  

 politiets anmodning er strafbelagt.
Politiets indhentelse af oplysninger  

 kræver ikke forudgående retskendelse.
Politiets krav om udlevering af  

 dokumenter og lignende vil derimod efter retsplejelovens ordning kunne  

 forudsætte retskendelse.
Som følge heraf bestemmes det i stk. 3, at heller  

 ikke sådanne anmodninger forudsætter retskendelse.
Baggrunden herfor er, at  

 sådan indgreb er hastende, og at kunden ikke må underrettes om, at  

 virksomheden har indberettet en forestående eller gennemført transaktion til  

 politiet.
Det vil derfor være uhensigtsmæssigt, såfremt endnu en myndighed  

 skal inddrages i den sårbare fase af efterforskningen, idet øjemedet med  

 denne bl.a. af tidsmæssige grunde således let kan forspildes.
 Det forudsættes, at der etableres en central politimyndighed, der kan  

 modtage indberetninger efter bestemmelserne i §§ 10 og 11. Der er endnu ikke  

 truffet beslutning om etablering af denne organisation, men  

 Justitsministeriet vil - når der er indhentet de fornødne erfaringer med  

 loven - og efter indstilling fra politi og anklagemyndighed etablerede  

 organisationen og give meddelelse herom til bl.a. de af loven omfattede  

 institutioner, med nærmere angivelse af, hvorledes og hvortil indberetning  

 skal gives.
Til § 11 Det foreslås, at Finanstilsynet ligeledes omfattes af indberetningspligten  

 til politiet, idet tilsynet ved kontrolbesøg i de finansielle institutter  

 eller på anden vis kan få kendskab til forhold, der kan have tilknytning til  

 hvidvaskning både i det enkelte institut, men også ved at sammenholde  

 engagementer i øvrige institutter.
Til § 12 Efter gældende ret har de af § 1 omfattede virksomheder tavshedspligt om  

 kundeforhold.
Her kan bl.a. nævnes bestemmelserne i bank- og sparekasselovens  

 § 54, realkreditlovens § 101, lov om visse kreditinstitutter § 6, og lov om  

 forsikringsvirksomhed § 258. Denne tavshedspligt er præciseret i forslagets  

 stk. 1.
Stk. 2 fastslår, at de oplysninger, der videregives til politiet ikke  

 betragtes som en tilsidesættelse af den tavshedspligt, der måtte være fastsat  

 i lovgivning, i medfør af lov eller i henhold til kontrakt mellem  

 virksomheden og den ansatte.
Det grundlæggende hensyn til  

 fortrolighedsforholdet mellem virksomheden og kunden er søgt opvejet overfor  

 hensynet til bekæmpelse af hvidvasknings-kriminalitet.
Den foreslåede  

 specifikke undtagelse fra tavshedspligten er beskeden sammenlignet med det  

 formål, lovforslaget tilsigter at opfylde.
 Af afgørende betydning for opfyldelsen af formålet er endvidere, at  

 sådanne oplysninger videregivet i god tro ikke påfører de ansatte et retligt  

 ansvar.
Bestemmelsen i stk. 3 understreger, at tilsynslovgivningens særlige  

 tavshedsbestemmelser gælder for de i Finanstilsynet ansatte og eksperter, der  

 handler eller har handlet på tilsynets vegne.
Der tænkes her bl.a. på bank-  

 og sparekasselovens § 50a, lov om forsikringsvirksomhed § 240, stk. 4 og  

 realkreditlovens § 98. Disse bestemmelser er ikke til hinder for, at  

 fortrolige oplysninger videregives til andre offentlige myndigheder, herunder  

 anklagemyndigheden og politiet i forbindelse med tilfælde, der er omfattet af  

 straffelovgivningen.
Til § 13 Det er efter direktivet om hvidvaskning af penge en forudsætning, at  

 medlemsstaterne fastsætter sanktioner til sikring af anvendelsen af  

 direktivets bestemmelser.
 Forslaget indeholder derfor i stk. 1 en strafbestemmelse om bøde ved  

 overtrædelse af de pligter, der er fastlagt i loven.
Til § 14 Det foreslås, at loven træder i kraft den 1. januar 1993, da direktivet  

 skal være gennemført senest denne dato.
 For så vidt angår forpligtelsen til formelt at udarbejde interne regler,  

 uddannelses- og instruktionsprogrammer efter forslagets § 3, foreslås  

 ikrafttræden dog fastsat til 1. marts 1993.
Bilag RÅDETS DIREKTIV af 10. juni 1991 om forebyggende foranstaltninger mod anvendelse af det finansielle system  

 til hvidvaskning af penge Efter 2. behandling den 15. december 1992 § 1. Denne lov finder anvendelse på følgende virksomheder:
1) fysiske personer eller kredit- og finansieringsinstitutter, der udøver  

 en eller flere af de i bilag 1 nævnte aktiviteter som deres hovedaktivitet, 2) livsforsikringsselskaber og pensionskasser omfattet af lov om  

 forsikringsvirksomhed, 3) udenlandske kredit- og finansieringsinstitutter, der gennem en filial  

 her i landet driver virksomhed efter nr. 1 og 2.
 § 2. Ved hvidvaskning af penge forstås i denne lov konvertering,  

 overførsel, erhvervelse, besiddelse eller anvendelse af formuegoder eller  

 fortielse eller tilsløring af deres art, oprindelse, lokalisering, bevægelser  

 og ejerforhold samt forsøg herpå eller medvirken hertil med viden eller  

 formodning om, at formuegoderne stammer fra overtrædelse af straffeloven.
 § 3. De af § 1 omfattede virksomheder skal udarbejde skriftlige  

 interne regler om betryggende kontrol- og kommunikationsprocedurer samt  

 uddannelses- og instruktionsprogrammer for medarbejderne, jf. §§ 4, 5, 6, 9  

 og 10.
§ 4. De af § 1 omfattede virksomheder skal kræve, at deres kunder  

 legitimerer sig, når der optages forretningsmæssig forbindelse med dem,  

 herunder når der åbnes en konto eller et depot.
Legitimationen skal omfatte  

 navn, adresse, CPR- eller SE-nummer eller anden lignende dokumentation, hvis  

 den pågældende ikke har CPR- eller SE-nummer.
Stk. 2. For fysiske eller juridiske personer, der ikke omfattes af  

 stk. 1, gælder kravet om legitimation enhver transaktion på beløb svarende  

 til modværdien af 15.000 ecu eller derover.
Legitimationskravet gælder,  

 uanset om transaktionen udføres i en eller i flere operationer, hvis der  

 synes at være en indbyrdes forbindelse.
 Stk. 3. Såfremt transaktionens størrelse ikke kendes på det  

 tidspunkt, hvor den påbegyndes, skal der kræves legitimation, så snart  

 virksomheden får formodning om, at der er tale om en transaktion af den i  

 stk. 2 nævnte art.
 Stk. 4. Uanset transaktionsbeløbets størrelse skal der kræves  

 legitimation, når der er mistanke om, at transaktionen har tilknytning til  

 hvidvaskning af penge.
 § 5. Livsforsikringsselskaber og pensionskasser kan uanset  

 bestemmelsen i § 4 undlade at kræve legitimation i forbindelse med  

 forsikringsaftaler, hvis den årlige præmie er på et beløb svarende til  

 modværdien af 1.000 ecu eller derunder, eller hvis en engangspræmie er på et  

 beløb svarende til modværdien af 2.500 ecu eller derunder, jf. dog § 6. For  

 pensionsforsikringsaftaler, der indgås i medfør af arbejdskontrakt eller den  

 forsikredes erhvervsmæssige virksomhed, kan legitimationskrav ligeledes  

 undlades, forudsat at aftalerne ikke indeholder en tilbagekøbsklausul eller  

 kan anvendes som sikkerhed for lån.
 Stk. 2. Uanset transaktionsbeløbets størrelse skal der kræves  

 legitimation, når der er mistanke om, at transaktionen har tilknytning til  

 hvidvaskning af penge.
 § 6. Har en virksomhed viden eller formodning om, at transaktionen  

 sker på vegne af tredjemand, skal tredjemands identitet kræves oplyst, jf. §  

 4, stk. 1.
 § 7. Legitimationskravene i §§ 4, 5 og 6 gælder ikke, når  

 transaktionen gennemføres til en konto, hvis indehaver allerede er  

 legitimeret, medmindre der er mistanke om, at transaktionen har tilknytning  

 til hvidvaskning af penge.
 § 8. Er kunden en virksomhed omfattet af § 1 eller af direktiv  

 91/308/EØF om forebyggende foranstaltninger mod anvendelse af det finansielle  

 system til hvidvaskning af penge, gælder legitimationskravene i §§ 4, 5 og 6  

 ikke.
 § 9. Identitetsoplysninger skal opbevares i mindst 5 år efter, at  

 kundeforholdet er ophørt.
 Stk. 2. Dokumenter og registreringer vedrørende transaktioner  

 opbevares i mindst 5 år efter transaktionernes gennemførelse.
 § 10. Såfremt der er mistanke om, at en transaktion har  

 tilknytning til hvidvaskning af penge, skal virksomheden undersøge den  

 nærmere.
Stk. 2. Såfremt mistanken ikke kan afkræftes, skal transaktionen  

 sættes i bero, indtil politiet er underrettet.
I tilfælde, hvor det ikke  

 forekommer muligt at undlade at gennemføre transaktionen eller en sådan  

 undladelse synes at kunne hindre retsforfølgning af de personer, der drager  

 fordel af en formodet hvidvaskningstransaktion, underrettes politiet  

 umiddelbart efter gennemførelsen.
 Stk. 3. Politiet kan forlange de oplysniger, der er nødvendige i  

 sagen, i henhold til retsplejelovens regler.
 § 11. Såfremt Finanstilsynet får kendskab til forhold, der  

 formodes at have tilknytning til hvidvaskning af penge, underretter tilsynet  

 politiet herom.
 § 12. Virksomhedens ansatte og ledelsen samt revisorer eller  

 andre, der udfører særlige hverv for virksomheden, er forpligtet til at  

 hemmeligholde, at der er givet politiet oplysninger eller er iværksat en  

 undersøgelse om hvidvaskning af penge.
Stk. 2. Oplysninger, der i god tro gives til politiet i medfør af  

 §§ 10 og 11, anses ikke som et brud på den tavshedspligt, der er fastsat i  

 lovgivning eller i medfør af lov eller i henhold til kontrakt.
Videregivelse  

 af sådanne oplysninger påfører ikke virksomheden, dens ansatte eller  

 medlemmer af dens ledelse nogen form for ansvar.
 Stk. 3. Tilsynslovgivningens særlige bestemmelser om tavshedspligt  

 gælder for de i Finanstilsynet ansatte og eksperter, der handler eller har  

 handlet på tilsynets vegne.
 § 13. Overtrædelse af §§ 3, 4, § 5, stk. 2, § 6, § 9, § 10, stk.  

 2, § 12, stk. 1, og undladelse af at opfylde politiets krav efter § 10, stk.  

 3, straffes med bøde.
 Stk. 2. Er overtrædelsen begået af et aktieselskab, anpartsselskab  

 eller lignende, kan der pålægges selskabet som sådant bødeansvar.
 § 14. Loven træder i kraft den 1. januar 1993.
 Stk. 2. § 3 træder dog i kraft 1. marts 1993.
 § 15. Loven gælder ikke for Færøerne og Grønland, men kan sættes i  

 kraft ved kgl. anordning med de afvigelser, som landsdelenes særlige forhold  

 tilsiger.
Bilag 1 1. Modtagelse af indlån og andre tilbagebetalingspligtige midler.
 2. Udlånsvirksomhed, herunder bl.a.
- forbrugerkreditter - realkreditlån - factoring og diskontering - handelskreditter (inkl. forfaitering).
 3. Finansiel leasing.
 4. Betalingsformidling.
 5. Udstedelse og administration af betalingsmidler (kreditkort,  

 rejsechecks, bankveksler).
 6. Sikkerhedsstillelse og garantier.
 7. Transaktioner for egen eller kunders regning vedrørende:
a) Pengemarkedsinstrumenter (checks, veksler, indskudsbeviser m.v.) b) Valutamarkedet c) Finansielle futures og options d) Valuta- og renteinstrumenter e) Værdipapirer.
 8. Medvirken ved emission af værdipapirer og tjenesteydelser i forbindelse  

 hermed.
 9. Rådgivning til virksomheder vedrørende kapitalstruktur,  

 industristrategi og dermed beslægtede spørgsmål og rådgivning samt  

 tjenesteydelser vedrørende sammenslutning og opkøb af virksomheder.
 10. »Money broking«.
 11. Porteføljeadministration og -rådgivning.
 12. Opbevaring og forvaltning af værdipapirer.
 13. Boksudlejning.
 (* 1) Loven gennemfører Rådets direktiv nr. 91/308/EØF, EF-Tidende 1991 L  

 166, s. 77.
