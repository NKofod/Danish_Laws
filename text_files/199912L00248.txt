Fremsat den 30. marts 2000 af  

 forskningsministeren (Birte Weiss) Forslag til Lov om konkurrence- og forbrugerforhold  

 på telemarkedet1) Indholdsfortegnelse Afsnit I.
Lovens formål og anvendelsesområde Kapitel 1. Lovens formål §§ 1-2 Kapitel 2. Definitioner §§ 3-8 Afsnit II.
Slutbrugerforhold og forsyningspligt m.v.
 Kapitel 3. Forbrugerforhold m.v.
Minimumskrav til telenet og teletjenester § 9 Grundlæggende slutbrugerrettigheder §§ 10-12 Hemmeligholdelse af telekommunikation, behandling af personoplysninger  

 hos udbydere af telenet eller teletjenester, bistand til aflytning efter  

 retsplejeloven m.v.
§§ 13-15 Kapitel 4. Forsyningspligt Forsyningspligtydelser § 16 Udpegning af forsyningspligtudbydere og krav til disse §§ 17-18 Maksimalpriser for forsyningspligtydelser § 19 Underskudsfinansiering af forsyningspligten § 20 Forsyningspligtregler for betalingstelefoner § 21 Kapitel 5. Tilsyn med overholdelse af reglerne om forbrugerforhold og  

 forsyningspligt §§ 22-24 Afsnit III.
Nummerforhold Kapitel 6. Den samlede danske nummerplan og nummerafgifter Administration af den samlede danske nummerplan §§ 25-31 Nummerafgifter § 32 Kapitel 7. Information til slutbrugerne om prisen for opkald § 33 Kapitel 8. Rammer for udnyttelse af nummeroplysningsdata § 34 Kapitel 9. Slutbrugernes adgang til frit operatørvalg og  

 nummerportabilitet §§ 35-37 Kapitel 10. Tilsyn med overholdelse af reglerne om nummerforhold § 38 Afsnit IV.
Samtrafik m.v.
Kapitel 11. Samtrafikprodukter §§ 39-40 Kapitel 12. Adgang til samtrafik §§ 41-49 Kapitel 13. Teknisk regulering af aftaler om samtrafik § 50 Kapitel 14. Vilkår og priser for samtrafik §§ 51-55 Kapitel 15. Aftaler med sigte på at muliggøre  

 nummerportabilitet og fast operatørvalg §§ 56-58 Kapitel 16. Brancheaftaler som alternativ til regulering §§ 59-60 Kapitel 17. Indsigt i aftaler om samtrafik og samtrafikforhold §§ 61-64 Kapitel 18. Tilsyn, mægling og fastsættelse af vilkår og  

 priser for samtrafik m.v.
 Rimelige anmodninger om samtrafik m.v.
§§ 65-66 Mægling §§ 67-71 Tilsyn og dokumentation §§ 72-76 Forhåndsbesked § 77 Opfølgning på foreløbige afgørelser § 78 Udtalelser fra Konkurrencerådet i samtrafiksager § 79 Undtagelser fra offentlighedsloven § 80 Kapitel 19. Oplysningspligt og regnskabsforhold §§ 81-82 Kapitel 20. Samtrafik med en udbyder fra et andet EU-land eller  

 EØS-land §§ 83-84 Afsnit V. Øvrige forhold Kapitel 21. Bistand fra udbydere af telenet eller teletjenester i  

 alarmerings- og beredskabssituationer §§ 85-87 Kapitel 22. Internationale forhold § 88 Kapitel 23. Udbydere af informations- og indholdstjenester §§ 89-91 Kapitel 24. Udbydere af kabeltv § 92 Kapitel 25. Afskæring af instruksadgang § 93 Afsnit VI.
Klagenævn Kapitel 26. Telebrugernævnet §§ 94-98 Kapitel 27. Teleklagenævnet §§ 99-102 Kapitel 28. Service 900-Nævnet §§ 103-105 Kapitel 29. Bindende udtalelser fra Konkurrencerådet § 106 Afsnit VII.
Oplysningspligt, gennemførelse af tekniske  

 undersøgelser og opsættende virkning §§ 107-110 Afsnit VIII.
Sanktions- og straffebestemmelser §§ 111-112 Afsnit IX.
Ikrafttrædelses- og overgangsbestemmelser §§ 113-117 Afsnit I Lovens formål og anvendelsesområde Kapitel 1 Lovens formål § 1. Lovens formål er:
1)	At fremme etableringen af et velfungerende, konkurrencebaseret  

 telemarked, der giver slutbrugerne mulighed for, a)	frit at vælge hvilken eller hvilke udbydere af telenet eller  

 teletjenester, de ønsker at være kunder hos, b)	at kommunikere med alle andre slutbrugere, uanset om de er kunder  

 hos samme udbyder eller en anden udbyder, c)	at få adgang til alle udbydere af forskellige former for  

 informations- og indholdstjenester via telenettene, d)	frit at sammensætte deres forbrug af telenet og teletjenester  

 samt informations- og indholdstjenester, uanset at disse leveres af flere  

 forskellige udbydere af net eller tjenester, og e)	at medtage abonnentnumre ved skift mellem udbydere af telenet eller  

 teletjenester.
 2)	At sikre alle slutbrugere, der ønsker dette, adgang til en  

 række grundlæggende forsyningspligtydelser på rimelige  

 vilkår og til rimelige priser.
 3)	At sikre en række grundlæggende brugerrettigheder for  

 slutbrugerne i forbindelse med aftaler om levering af telenet eller  

 teletjenester med udbydere af telenet eller teletjenester.
Stk. 2. Med sigte på realisering af de i stk. 1  

 anførte formål er formålet med lovens regulering af  

 nummerforhold, 1)	at sikre en effektiv udnyttelse af nummerressourcerne i den samlede  

 danske nummerplan til fordel for slutbrugerne, 2)	at fremme opkaldsmuligheder mellem telenet eller teletjenester i  

 såvel indland som udland gennem anvendelse af fælles og  

 koordinerede nummer- og adresseplaner, 3)	at sikre korrekt dirigering inden for den samlede danske nummerplan,  

 og 4)	at sikre alle udbydere af telenet eller teletjenester klare og  

 ikke-diskriminerende rammer for adgangen til numre, nummerserier og adresser  

 i den samlede danske nummerplan.
 Stk. 3. Med sigte på realisering af de i stk. 1  

 nævnte formål, er formålet med lovens regulering af  

 indgåelse eller ændring af aftaler om samtrafik, og de heri  

 indeholdte forpligtelser for udbydere med en stærk markedsposition  

 på et givet delmarked:
 1)	At sikre alle udbydere af telenet eller teletjenester reelle og  

 ikke-diskriminerende muligheder for at indgå aftaler om samtrafik med  

 udbydere med en stærk markedsposition på et eller flere relevante  

 delmarkeder om forskellige former for samtrafik, der giver adgang til  

 udveksling af trafik, adgang til leje af infrastrukturkapacitet,  

 tjenesteudbyderadgang, samt adgang til fælles udnyttelse af bygninger,  

 centraludstyr m.v. i forbindelse med aftaler om samtrafik.
 2)	At sikre alle udbydere af telenet eller teletjenester reelle og  

 ikke-diskriminerende muligheder for at indgå aftaler med sigte på  

 at muliggøre nummerportabilitet, herunder aftaler om overførsel  

 af abonnentnumre mellem udbydere, aftaler med sigte på korrekt  

 dirigering, eventuel anvendelse af en fælles database med porterede  

 abonnentnumre med sigte herpå m.v.
 3)	Gennem prisregulering af samtrafikprodukter, der har karakter af  

 afgørende flaskehalsressourcer, at sikre udbydere uden en stærk  

 markedsposition en reel konkurrencemargin på alle områder, hvor  

 det er muligt.
 4)	Gennem prisregulering af samtrafikprodukter, der har karakter af  

 afgørende flaskehalsressourcer, at sikre, at priserne herfor ikke  

 belastes af utidssvarende teknik, fejlinvesteringer, ineffektiv drift m.v.  

 hos den samtrafikforpligtede udbyder af telenet eller teletjenester.
 5)	Gennem prisregulering af samtrafikprodukter, der har karakter af  

 afgørende flaskehalsressourcer, at understøtte  

 innovationsprægede investeringer bredt i markedet.
 6)	Gennem prisregulering af samtrafikprodukter, der har karakter af  

 afgørende flaskehalsressourcer, at understøtte, at nye  

 infrastrukturinvesteringer sker på grundlag af fremadrettede  

 teknologivalg, der fremmer en samlet, optimal infrastrukturudvikling.
 7)	Gennem prisregulering af samtrafikprodukter, der har karakter af  

 afgørende flaskehalsressourcer, at fremme kapacitetsorienterede  

 investeringer i det omfang det er sandsynliggjort, at der vil opstå et  

 udækket behov for infrastruktur, og at konkurrence- og  

 efterspørgselspresset ikke vil være tilstrækkeligt til at  

 sikre den fornødne udbygning.
 8)	At sikre en afbalanceret konkurrence mellem tjeneste- og  

 infrastrukturudbydere, der ikke hæmmer nødvendige  

 infrastrukturinvesteringer.
 § 2. Loven finder anvendelse på udbydere af telenet  

 eller teletjenester, ejere af telenet, udbydere af betalingstelefoner,  

 udbydere af nummeroplysningsdatabaser og  registre og udbydere af  

 informations- og indholdstjenester.
Kapitel 2 Definitioner § 3. Ved telenet forstås i denne lov enhver form for  

 radio- eller kabelbaseret teleinfrastruktur, der anvendes til formidling af  

 teletjenester, jf. definitionen heraf i stk. 2, mellem  

 nettermineringspunkter, jf. definitionen heraf i stk. 3.
 Stk. 2. Ved teletjenester forstås i denne lov tjenester,  

 der helt eller delvist består i elektronisk overføring af  

 kommunikation i form af lyd, billeder, tekst eller kombinationer heraf, ved  

 hjælp af radio- eller telekommunikationsteknik, mellem  

 nettermineringspunkter, herunder både tovejs kommunikation og envejs  

 kommunikation, punkt-til-punkt kommunikation og punkt-til-multipunkt  

 kommunikation.
Stk. 3. Ved et nettermineringspunkt forstås i denne lov  

 den fysiske eller logiske grænseflade i et telenet, der udgør en  

 slutbrugers tilslutning til dette, eksempelvis i form af 1)	et stik til tilslutning af fast installeret teleterminaludstyr eller  

 andre former for fast installeret kommunikationsudstyr, eventuelt kombineret  

 med et eller flere abonnentnumre eller kombineret med andre former for  

 adresser, som slutbrugeren råder over, og som tjener til at  

 identificere, hvor i nettet teletrafik til slutbrugeren skal afleveres,  

 eller 2)	en grænseflade for tilslutning af mobilt teleterminaludstyr  

 eller andre former for mobilt kommunikationsudstyr, eventuelt kombineret med  

 et eller flere abonnentnumre eller kombineret med andre former for adresser,  

 som slutbrugeren råder over, og som tjener til at identificere, hvor i  

 nettet teletrafik til slutbrugeren skal afleveres.
 Stk. 4. Ved informations- og indholdstjenester forstås i  

 denne lov enhver form for elektronisk tilrådighedsstillelse af  

 information eller indhold, som andre slutbrugere får adgang til via et  

 telenet eller en teletjeneste på grundlag af en individuel anmodning  

 herom.
 Stk. 5. Telestyrelsen kan fastsætte nærmere regler  

 om, hvad der forstås ved de i stk. 3, nr. 2, nævnte  

 grænseflader.
 § 4. Ved slutbrugere forstås i denne lov brugere af  

 telenet eller teletjenester, som ikke på kommercielt grundlag stiller  

 de pågældende telenet eller de pågældende  

 teletjenester til rådighed for andre, jf. §§ 5 og 6.
 § 5. Ved udbydere af telenet eller teletjenester forstås  

 i denne lov parter, som på kommercielt grundlag stiller net eller  

 tjenester som nævnt i § 3, stk. 1 og 2, til rådighed  

 for flere parter.
 Stk. 2. Ved udbydere af offentlige telenet eller teletjenester  

 forstås i denne lov parter som nævnt i stk. 1, der udbyder  

 net eller tjenester, som stilles til rådighed for en ikke på  

 forhånd afgrænset kreds af slutbrugere eller udbydere af telenet  

 eller teletjenester.
 § 6. Ved udbydere af telenet eller teletjenester til  

 slutbrugere forstås i denne lov parter, som på kommercielt  

 grundlag stiller net eller tjenester som nævnt i § 3, stk. 1  

 og 2, til rådighed for flere slutbrugere.
 Stk. 2. Ved udbydere af offentlige telenet eller teletjenester  

 til slutbrugere forstås i denne lov parter som nævnt i  

 stk. 1, der udbyder net eller tjenester, som stilles til rådighed  

 for en ikke på forhånd afgrænset kreds af slutbrugere.
§ 7. Ved en fysisk eller logisk samtrafikgrænseflade  

 forstås i denne lov en teknisk grænseflade i et telenet, der  

 udgør afgrænsningen af og en grænseflade for, hvor i  

 nettet en udbyder af telenet eller teletjenester kan anmode om at få  

 stillet samtrafikadgang til rådighed.
Visse tekniske  

 samtrafikgrænseflader vil være sammenfaldende med  

 nettermineringspunkter, jf. § 3, stk. 3.
 Stk. 2. Ved en kontraktmæssig samtrafikgrænseflade  

 forstås i denne lov den forretningsmæssige og tekniske  

 samtrafikgrænseflade mellem på den ene side en udbyders  

 virksomhed med henblik på tilrådighedsstillelse af telenet eller  

 teletjenester til eget brug eller til brug for andre udbydere af telenet  

 eller teletjenester, og på den anden side samme udbyders virksomhed med  

 henblik på udbud af telenet eller teletjenester til egne  

 slutbrugere.
 § 8. Ved national roaming forstås i denne lov en  

 tjeneste, som muliggør, at en mobilterminal kan fungere sammen med et  

 besøgt net.
 Stk. 2. Ved en mobilterminal forstås en teleterminal,  

 der er beregnet til at kunne fungere sammen med et eller flere offentlige  

 mobilkommunikationsnet.
 Stk. 3. Ved et besøgt net forstås et offentligt  

 mobilkommunikationsnet, i hvilket en mobilterminal tilknyttet et hjemmenet  

 kan fungere, uden at mobilterminalen eller et isat identifikationsmodul  

 (SIM-kort) er knyttet hertil via et abonnement eller et lignende  

 kundetilhørsforhold.
 Stk. 4. Ved et hjemmenet forstås det offentlige  

 mobilkommunikationsnet, hvortil en mobilterminal eller et isat  

 identifikationsmodul (SIM-kort) er knyttet via et abonnement eller et  

 lignende tilhørsforhold.
Afsnit II Slutbrugerforhold og forsyningspligt m.v.
Kapitel 3 Forbrugerforhold m.v.
Minimumskrav til telenet og teletjenester § 9. Forskningsministeren kan fastsætte regler med  

 henblik på at forpligte ejere af telenet og udbydere af telenet eller  

 teletjenester til at sikre slutbrugere adgang til at foretage opkald til den  

 offentlige alarmtjeneste (112), nummeroplysningstjenester,  

 teksttelefontjenesten, og eventuelle andre samfundsvigtige teletjenester,  

 herunder nærmere regler om indholdet af denne forpligtelse.
Grundlæggende slutbrugerrettigheder § 10. Forskningsministeren kan fastsætte regler med  

 henblik på at forpligte udbydere af offentlige telenet eller  

 teletjenester til slutbrugere til at sikre en række grundlæggende  

 brugerrettigheder i forbindelse med aftaler om levering af telenet eller  

 teletjenester til slutbrugere, herunder nærmere regler om indholdet af  

 denne forpligtelse.
 Stk. 2. Regler efter stk. 1 kan blandt andet omfatte  

 bestemmelser om:
 1)	At der som grundlag for ethvert kundeforhold skal foreligge en  

 skriftlig kontrakt, minimumskrav til måden, hvorpå kontrakten  

 skal indgås, udbyderens oplysningsmæssige forpligtelser, samt  

 minimumskrav til kontraktens indhold og til de i kontrakten indeholdte  

 vilkår, herunder minimumskrav til indholdet af kontraktvilkår om  

 maksimale bindingsperioder, varsling af pris- og  

 vilkårsændringer, sikkerhedsstillelse, opsigelse og afbrydelse  

 blandt andet i forbindelse med misligholdelse fra slutbrugerens side.
 2)	Minimumskrav vedrørende tilslutning og anvendelse af  

 terminaludstyr og tilrådighedsstillelse af særlige tekniske  

 grænseflader.
 3)	Pligt til at stille særlige funktioner og faciliteter til  

 rådighed for slutbrugere, herunder pligt til eventuelt at stille disse  

 funktioner og faciliteter gratis til rådighed for slutbrugerne, og til  

 at gøre slutbrugerne opmærksom på de nævnte  

 funktioner og faciliteter, og på funktioner og faciliteter, der skal  

 stilles til rådighed for slutbrugere i medfør af regler fastsat  

 efter § 33.
 4)	Krav om certificering af takserings-, debiterings-, fakturerings-,  

 klagebehandlings- og undersøgelsessystemer, samt kvalitetskrav til  

 sådanne systemer, og eventuelle minimumskrav til kvaliteten af de  

 udbudte tjenester, herunder krav om regelmæssig måling og  

 efterfølgende offentliggørelse heraf.
5)	Klagebehandling, herunder a)	krav til udbydernes procedurer for behandling af klager fra  

 slutbrugerne, b)	krav om at sådanne klager skal undersøges af en  

 særlig intern undersøgelsesenhed, c)	krav om levering af teknisk assistance i forbindelse med andre  

 udbyderes behandling af klager fra slutbrugere og betaling herfor, samt d)	regler om adgang til at påklage tvister mellem en slutbruger  

 og en udbyder om registrering af og betaling for forbrug af telenet eller  

 teletjenester, til Telestyrelsen.
 6)	Opfyldelse af særlige brugergruppers, herunder handicappedes,  

 behov.
Stk. 3. Ved fastsættelsen af regler efter stk. 1 og  

 2 kan det bestemmes, at disse kun skal gælde for visse typer af  

 aftaleforhold, herunder for aftaler med ikke-erhvervsdrivende slutbrugere, og  

 at reglerne ikke skal kunne fraviges ved aftale.
Forskningsministeren kan  

 desuden fastsætte nærmere regler om Telestyrelsens adgang til at  

 dispensere fra kravene.
 Stk. 4. Regler som nævnt i stk. 1-3 kan ligeledes  

 fastsættes for andre udbydere af telenet eller teletjenester end de i  

 stk. 1 nævnte.
 § 11. Forskningsministeren kan fastsætte regler om, at  

 udbydere af offentlige telenet eller teletjenester til slutbrugere i  

 forbindelse med deres udbud skal sikre slutbrugerne åbne og  

 ikke-diskriminerende muligheder for at benytte de udbudte telenet eller  

 teletjenester.
 Stk. 2. Regler som nævnt i stk. 1 kan ligeledes  

 fastsættes for andre udbydere af telenet eller teletjenester end de i  

 stk. 1 nævnte.
 § 12. Forskningsministeren kan fastsætte regler om  

 etablering og drift af betalingstelefoner indeholdende minimumskrav til  

 udbydere af betalingstelefoner, herunder med henblik på opfyldelse af  

 handicappede slutbrugeres særlige behov.
 Hemmeligholdelse af telekommunikation, behandling af  

 personoplysninger hos udbydere af telenet eller teletjenester, bistand til  

 aflytning efter retsplejeloven m.v.
 § 13. Ejere af telenet, udbydere af telenet eller  

 teletjenester, førnævntes ansatte og tidligere ansatte, må  

 ikke uberettiget videregive eller udnytte oplysninger som nævnt i  

 stk. 3, som de får kendskab til i forbindelse med det  

 pågældende udbud af telenet eller teletjenester.
 Stk. 2. Bestemmelserne i borgerlig straffelovs  

 §§ 152-152a og 152d-152f finder tilsvarende anvendelse for den, der er  

 eller har været ansat hos en ejer af telenet eller en udbyder af  

 telenet eller teletjenester, eller som i øvrigt er eller har  

 været beskæftiget med opgaver, der udføres efter aftale  

 med disse.
 Stk. 3. Ejere af telenet og udbydere af telenet eller  

 teletjenester skal træffe de nødvendige foranstaltninger med  

 henblik på at sikre, at oplysninger om andres brug af nettet eller  

 tjenesten eller indholdet heraf ikke er tilgængelige for  

 uvedkommende.
 § 14. Forskningsministeren fastsætter regler for  

 udbydere af offentlige telenet eller teletjenester om minimumskrav til  

 behandling af personoplysninger i forbindelse med telekommunikation.
 § 15. Udbydere af offentlige telenet eller teletjenester skal  

 uden udgift for staten, herunder for politiet, sikre, at de centraler  

 udbyderen etablerer er indrettet således, at politiet kan få  

 adgang til at foretage indgreb i meddelelseshemmeligheden, jf.  

 retsplejelovens kapitel 71.
 Stk. 2. Forskningsministeren kan efter forhandling med  

 justitsministeren fastsætte nærmere regler om de tekniske krav  

 til centraler som nævnt i stk. 1.
 Stk. 3. Forskningsministeren kan endvidere efter forhandling  

 med justitsministeren fastsætte nærmere regler om udbyderens  

 bistand til politiet i forbindelse med indgreb i  

 meddelelseshemmeligheden.
Kapitel 4 Forsyningspligt Forsyningspligtydelser § 16. Bestemmelserne i kapitlet har til formål at sikre  

 alle slutbrugere adgang til en række grundlæggende teletjenester  

 på rimelige vilkår og til rimelige priser.
 Stk. 2. Forsyningspligten, som skal sikres ved udpegning af en  

 eller flere forsyningspligtudbydere, jf. § 17, omfatter følgende  

 ydelser:
 1)	Basale taletelefonitjenester.
 2)	ISDN-tjenester eller teletjenester med minimum samme  

 grundlæggende funktioner.
 3)	Faste kredsløb, dog ikke bredbåndskredsløb.
 4)	Særlige forsyningspligtydelser til nærmere  

 afgrænsede grupper af handicappede.
 5)	En landsdækkende nummeroplysningstjeneste og en bredt  

 dækkende oplysningstjeneste for udenlandske numre.
 6)	Offentlige radiobaserede maritime nød- og sikkerhedstjenester  

 dækkende Danmark, Grønland og Færøerne  

 (nødopkald).
Stk. 3. Forsyningspligt omfatter en forpligtelse for den eller  

 de udpegede forsyningspligtudbydere til at levere eller udbyde de i  

 stk. 2 nævnte forsyningspligtydelser 1)	til enhver, der anmoder herom, 2)	til priser, der ikke overstiger de i medfør af § 19  

 fastsatte maksimalpriser, herunder eventuelt stille disse gratis til  

 rådighed, og 3)	i overensstemmelse med de i medfør af § 16, stk. 4,  

 § 17, stk. 2, og § 18, fastsatte regler og  

 vilkår.
Stk. 4. Forskningsministeren fastsætter nærmere  

 regler om, 1)	hvilke ydelser der er omfattet af stk. 2, nr. 4, 2)	omfanget af de i stk. 2 nævnte forsyningspligtydelser,  

 herunder hvilke faciliteter og funktioner der er omfattet heraf, og 3)	omfanget af leveringspligten, jf. stk. 3.
Udpegning af forsyningspligtudbydere og krav til  

 disse § 17. Telestyrelsen træffer afgørelse om  

 udpegning af en eller flere udbydere af offentlige telenet eller  

 teletjenester som forsyningspligtudbydere af de i § 16, stk. 2,  

 nævnte ydelser, jf. også § 16, stk. 3, om de udpegede  

 udbyderes forpligtelser i medfør heraf.
 Stk. 2. Telestyrelsen fastsætter nærmere  

 vilkår for de i henhold til stk. 1 udpegede udbyderes varetagelse  

 af forsyningspligten.
Stk. 3. Forskningsministeren fastsætter nærmere  

 regler vedrørende Telestyrelsens udpegning og fastsættelse af  

 vilkår, jf. stk. 1 og 2. Reglerne kan blandt andet  

 omfatte 1)	regler for Telestyrelsens udpegning af forsyningspligtudbydere,  

 herunder nærmere regler om, hvilke udbydere af offentlige telenet og  

 teletjenester, der kan udpeges som forsyningspligtudbydere, hvordan  

 udpegningen finder sted, herunder regler for udpegning ved offentligt udbud,  

 og om udpegningens varighed, 2)	regler for Telestyrelsens fastsættelse af vilkår, og 3)	krav til indholdet af vilkårene, herunder kvalitetskrav til de  

 ydelser de udpegede forsyningspligtudbydere skal levere.
 § 18. Forskningsministeren fastsætter nærmere  

 regler for de udpegede forsyningspligtudbyderes forpligtelser med henblik  

 på at tilgodese hensynet til sikring af grundlæggende  

 brugerrettigheder i forbindelse med udbud og levering af  

 forsyningspligtydelser, herunder nærmere regler for et eventuelt udbud  

 af et særskilt småforbrugerabonnement.
 Stk. 2. Regler fastsat i medfør af stk. 1 kan  

 indeholde bestemmelser om særlige krav, ud over krav fastsat i  

 medfør af § 10, til indholdet af den kontrakt, der skal  

 gælde i forholdet mellem en forsyningspligtudbyder og en  

 slutbruger.
 Stk. 3. Forskningsministeren kan fastsætte regler om, at  

 Telestyrelsen skal godkende kontraktvilkår som nævnt i  

 stk. 2, herunder at Telestyrelsen ved godkendelsen kan kræve  

 ændringer i vilkårene.
Maksimalpriser for forsyningspligtydelser § 19. Telestyrelsen fastsætter maksimalpriser for de  

 udpegede forsyningspligtudbyderes levering af forsyningspligtydelser som  

 nævnt i § 16, stk. 2, nr. 1-5. Fastsættelsen sker  

 på grundlag af forslag fra forsyningspligtudbyderen.
Telestyrelsen kan  

 med henvisning til de i medfør af stk. 5 og 7 fastsatte regler  

 fastsætte lavere maksimalpriser end indeholdt i  

 forsyningspligtudbyderens forslag.
 Stk. 2. Forsyningspligtydelser som nævnt i § 16,  

 stk. 2, nr. 6, (nødopkald), skal af den udpegede  

 forsyningspligtudbyder stilles gratis til rådighed.
 Stk. 3. Der kan ikke ved Telestyrelsens fastsættelse af  

 maksimalpriser efter regler fastsat i medfør af stk. 5 og 7, for  

 forsyningspligtydelser som nævnt i § 16, stk. 2, nr. 2 og 3,  

 stilles krav om anvendelse af maksimalpriser, der ikke samlet set  

 dækker omkostningerne ved tilvejebringelse af ydelserne.
 Stk. 4. Forskningsministeren kan fastsætte regler om, at  

 enkelte forsyningspligtydelser eller delelementer heraf helt eller delvist  

 skal undtages fra kravet om fastsættelse af maksimalpriser på  

 grundlag af regler fastsat i medfør af stk. 5-7.
Stk. 5. Forskningsministeren fastsætter nærmere  

 regler for kravene til de i stk. 1 nævnte maksimalpriser, rammerne  

 for Telestyrelsens fastsættelse heraf og for forsyningspligtudbyderes  

 udarbejdelse af forslag hertil.
Reglerne kan blandt andet omfatte:
 1)	At maksimalpriserne samlet skal være objektive,  

 ikke-diskriminerende og omkostningsbaserede, jf. dog nr. 3, og herunder  

 dække underskud ved tilvejebringelse af de i § 16, stk. 2,  

 nr. 4 og 6, nævnte forsyningspligtydelser.
 2)	At maksimalpriserne skal overholde krav om årlige, procentvise  

 realprisfald, der fastsættes med udgangspunkt i internationale bedste  

 praksis priser for tilsvarende ydelser i en flerhed af sammenlignelige lande  

 med omkostningsbaserede takstsystemer, og med udgangspunkt i den generelle  

 danske prisudvikling for teleydelser svarende til de i § 16,  

 stk. 2, nr. 1, nævnte med henblik på at sikre, at mulige  

 effektiviseringer kommer slutbrugerne til gode.
 3)	At maksimalpriserne for visse forsyningspligtydelser eller  

 delelementer heraf, som alternativ til et krav om årlige, procentvise  

 realprisfald, jf. nr. 2, skal overholde krav om, at maksimalpriserne for  

 disse ydelser ikke må udvise realprisstigninger i forhold til  

 foregående år.
 4)	Særlige regler om fastsættelse af maksimalpriser for  

 forsyningspligtydelser som nævnt i § 16, stk. 2, nr. 4, der  

 ikke er fuldt ud omkostningsdækkende, med sigte på at fremme  

 handicappedes brug af telekommunikation.
 5)	Regler om de tidsmæssige rammer for fastsættelse af  

 maksimalpriser, indgivelse af forslag hertil m.v.
 Stk. 6. Forskningsministeren kan som alternativ til  

 fastsættelse af regler efter stk. 5 fastsætte regler om, at  

 maksimalpriserne for forsyningspligtydelser som nævnt i § 16,  

 stk. 2, nr. 3, fastsættes efter reglerne om prisregulering af  

 samtrafikprodukter, jf. kapitel 14.
Stk. 7. Ud over den i stk. 5 og 6 nævnte regulering  

 af forsyningspligtydbyderes maksimalpriser, kan forskningsministeren ud fra  

 konkurrencehensyn fastsætte regler om, 1)	at forsyningspligtudbyderes maksimalpriser for opkald til andre  

 udbyderes mobil- eller fastnet, der afviger fra priserne for opkald til  

 slutbrugere i forsyningspligtudbyderes eget fastnet eller mobilnet, skal  

 være særskilt omkostningsbaserede, objektive og  

 ikke-diskriminerende, og 2)	at realprisfald på forsyningspligtydelser ikke må  

 overstige realiserede prisfald på relaterede  

 samtrafikprodukter.
 Stk. 8. I forbindelse med Telestyrelsens fastsættelse af  

 maksimalpriser efter stk. 1 indhenter Telestyrelsen en udtalelse fra  

 Konkurrencerådet om, hvorvidt forsyningspligtudbyderens oplæg til  

 maksimalpriser er i overensstemmelse med konkurrenceloven.
 Stk. 9. Konkurrencerådet afgiver udtalelse som  

 nævnt i stk. 8 senest 1 måned efter anmodning herom.  

 Udtalelsen er bindende for Telestyrelsens afgørelse efter  

 stk. 1.
Underskudsfinansiering af forsyningspligten § 20. De i henhold til § 17 udpegede  

 forsyningspligtudbydere har ret til at få dækket samlede  

 dokumenterede underskud ved udbud af forsyningspligtydelser som nævnt i  

 § 16, stk. 2, nr. 1 og 4-6, som de pågældende  

 forsyningspligtudbydere er udpeget til at udbyde.
 Stk. 2. Forskningsministeren fastsætter nærmere  

 regler om kravene til forsyningspligtudbyderes opstilling af regnskaber og  

 dokumentation for underskud, jf. stk. 1.
 Stk. 3. Telestyrelsen træffer afgørelse om,  

 hvorvidt forsyningspligtudbyderen har fremlagt tilstrækkelig  

 dokumentation, til at berettige til dækning af underskud som  

 nævnt i stk. 1. Senest samtidig med, at Telestyrelsen  

 træffer afgørelse herom, skal Telestyrelsen  

 iværksætte offentligt udbud med henblik på eventuel  

 udpegning af en eller flere alternative forsyningspligtudbydere, jf. regler  

 herom fastsat i medfør af § 17, stk. 3.
Stk. 4. Telestyrelsens afgørelse efter stk. 3  

 udløser en forpligtelse for udbydere af offentlige telenet eller  

 teletjenester svarende til de i § 16, stk. 2, nr. 1, nævnte  

 forsyningspligtydelser, til at medfinansiere forsyningspligtudbyderens  

 underskud.
Telestyrelsen fastsætter og opkræver til dækning  

 heraf bidrag fra de pågældende udbydere.
 Stk. 5. Den i stk. 4 nævnte forpligtelse  

 påhviler også forsyningspligtudbyderen, i det omfang denne ud  

 over de tabsgivende forsyningspligtydelser, på samme måde som  

 andre udbydere af offentlige telenet eller teletjenester, udbyder  

 teletjenester svarende til de i § 16, stk. 2, nr. 1,  

 nævnte.
 Stk. 6. Bidrag som nævnt i stk. 4 og 5  

 fastsættes i finansloven og bekendtgøres af Telestyrelsen.
Stk. 7. Forskningsministeren fastsætter nærmere  

 regler for beregning af den i stk. 1 nævnte  

 underskudsdækning, herunder regler om tidsfrister for beregning og  

 betaling af bidrag til dækning af underskud, og om den i stk. 4 og  

 5 nævnte opkrævning af bidrag, samt de forpligtede udbyderes  

 oplysningspligt i forbindelse hermed.
Heri kan indgå  

 anmeldelsesordninger med henblik på forudgående registrering af  

 de udbydere af offentlige telenet eller teletjenester, som vil være  

 forpligtede til at medvirke til dækning af et eventuelt underskud ved  

 levering af forsyningspligtydelser, jf. stk. 4 og 5.
 Stk. 8. Forskningsministeren fastsætter desuden  

 nærmere regler om mulighederne for at tilbagekalde udpegningen af en  

 eksisterende forsyningspligtudbyder i forbindelse med afholdelse af  

 offentligt udbud som nævnt i stk. 3.
Forsyningspligtregler for betalingstelefoner § 21. Udbydere af betalingstelefoner har pligt til på  

 anmodning fra en kommunalbestyrelse at etablere og drive udendørs  

 betalingstelefoner på gader, veje eller pladser, hvortil offentligheden  

 umiddelbart har adgang.
 Stk. 2. Kommunalbestyrelsen kan alene fremsætte  

 anmodning som nævnt i stk. 1 overfor udbydere af  

 betalingstelefoner, som allerede på tidspunktet for anmodningen driver  

 udendørs betalingstelefoner inden for den pågældende  

 kommune, og under forudsætning af, at kommunalbestyrelsen samtidig  

 afgiver et bindende tilsagn om dækning af et eventuelt underskud ved  

 driften af den eller de omhandlede udendørs betalingstelefoner.
 Stk. 3. Underskud som nævnt i stk. 2 opgøres  

 ved at sammenholde den faktiske omsætning for den omhandlede  

 betalingstelefon med en på forhånd mellem kommunalbestyrelsen og  

 udbyderen aftalt minimumsomsætning, der dækker udbyderens  

 omkostninger med tillæg af en rimelig fortjeneste.
 Stk. 4. Kan der ikke opnås enighed om den  

 minimumsomsætning, der, jf. stk. 3, skal indgå i beregningen  

 af, om der foreligger underskud ved driften af den eller de omhandlede  

 udendørs betalingstelefoner, eller opstår der tvist om den  

 faktiske omsætning, jf. stk. 3, kan sagen af en eller flere af  

 parterne indbringes for Telestyrelsen, der herefter træffer  

 afgørelse.
Kapitel 5 Tilsyn med overholdelse af reglerne om forbrugerforhold og  

 forsyningspligt § 22. Telestyrelsen fører tilsyn med, at udbydere, der  

 er udpeget som forsyningspligtudbydere i henhold til denne lov,  

 overholder 1)	§ 16, stk. 3, og § 19, stk. 2, 2)	regler udstedt med hjemmel i § 16, stk. 4, og § 18,  

 stk. 1 og 2, 3)	vilkår fastsat med hjemmel i § 17, stk. 2, eller med  

 hjemmel i regler udstedt efter § 17, stk. 3, eller  

 kontraktvilkår godkendt efter regler fastsat i medfør af  

 § 18, stk. 3, og 4)	maksimalpriser fastsat med hjemmel i § 19, stk. 1, og  

 på grundlag af regler udstedt med hjemmel i § 19,  

 stk. 4-7.
Stk. 2. Telestyrelsen fører endvidere tilsyn med,  

 at 1)	udbydere af telenet eller teletjenester, ejere af telenet og  

 udbydere af betalingstelefoner overholder § 13, stk. 1 og 3,  

 § 15, stk. 1, og § 21, stk. 1, og regler udstedt med  

 hjemmel i §§ 9-12, § 14 samt § 15, stk. 2 og 3, og 2)	at udbydere af offentlige telenet eller teletjenester omfattet af  

 § 20, stk. 4 og 5, betaler forsyningspligtbidrag fastsat på  

 finansloven, jf. § 20, stk. 6.
Stk. 3. Telestyrelsen kan, i det omfang det skønnes  

 nødvendigt for administrationen af regler udstedt i medfør af  

 § 10, 1)	foretage tekniske undersøgelser til brug for oplysning af en  

 konkret sag, eller rekvirere bistand hertil fra andre, og 2)	foretage tekniske stikprøveundersøgelser til brug for  

 fremtidig behandling af klagesager, eller rekvirere bistand hertil fra  

 andre.
 Stk. 4. I forbindelse med udførelse af tekniske  

 undersøgelser som nævnt i stk. 3 kan Telestyrelsen  

 rekvirere ekstern bistand hertil.
§ 23. Telestyrelsen træffer afgørelse  

 vedrørende manglende overholdelse af de i § 22, stk. 1 og 2,  

 nævnte regler og vilkår m.v.
Telestyrelsen kan dog ikke behandle  

 erstatningsspørgsmål.
Stk. 2. I en afgørelse efter stk. 1 kan  

 indgå påbud til forsyningspligtudbydere, udbydere af telenet  

 eller teletjenester, ejere af et telenet, eller udbydere af  

 betalingstelefoner om overholdelse af gældende regler, fastsatte  

 vilkår, maksimalpriser m.v.
Afgørelser efter stk. 1 kan  

 derudover omfatte påbud om ændring af gældende kontrakt- og  

 abonnementsvilkår, i det omfang disse ikke opfylder de stillede krav,  

 og påbud om, at udbyderen over for slutbrugere skal opfylde aftalte  

 kontrakt- og abonnementsvilkår, inklusive eventuelle påbudte  

 ændringer heraf.
Stk. 3. Forskningsministeren fastsætter nærmere  

 regler om 1)	i hvilket omfang klager indgivet til Telestyrelsen har  

 opsættende virkning, og 2)	Telestyrelsens mulighed for at afvise klager vedrørende  

 regninger, hvor udbyderen af telenet eller teletjenester tilkendegiver at  

 ville godskrive klageren det påklagede beløb, eller klager hvor  

 udbyderen af telenet eller teletjenester erkender, at gældende regler  

 for levering af telenet eller teletjenester til slutbrugere ikke er  

 overholdt, og tilkendegiver at ville kompensere klageren herfor.
§ 24. Telestyrelsen kan henvise en klage til  

 afgørelse i Telebrugernævnet, hvis den på grund af  

 særlige forhold af bevismæssig karakter ikke skønnes egnet  

 til behandling i Telestyrelsen.
Henvisning kan ske i sager vedrørende  

 manglende overholdelse af 1)	vilkår fastsat i medfør af § 17, stk. 2, 2)	vilkår godkendt efter regler fastsat i medfør af  

 § 18, stk. 3, 3)	maksimalpriser fastsat i medfør af § 19, stk. 1,  

 og 4)	regler udstedt i medfør af §§ 10, 11 og 18.
Afsnit III Nummerforhold Kapitel 6 Den samlede danske nummerplan og nummerafgifter Administration af den samlede danske nummerplan § 25. Telestyrelsen udarbejder og administrerer en samlet  

 dansk nummerplan omfattende numre, nummerserier og adresser, jf.
Den  

 Internationale Telekommunikation Unions (ITU's) anbefalinger, der anvendes i  

 forbindelse med udbud af telenet eller teletjenester.
Nummerplanen udarbejdes  

 inden for de i medfør af stk. 2 fastsatte rammer herfor og  

 bekendtgøres af Telestyrelsen.
 Stk. 2. Den samlede danske nummerplan skal indeholde:
1)	En fordeling og indbyrdes prioritering af de samlede  

 nummerressourcer.
I nummerplanen skal der blandt andet afsættes  

 nummerressourcer til kortnumre til de i § 26 nævnte formål,  

 til udbud af teletjenester med særlige takseringsforhold, jf.  

 § 27, og til reservering med henblik på senere anvendelse,  

 herunder reservering med henblik på omlægning af nummerplanen som  

 nævnt i nr. 3.
 2)	Tidsplaner og eventuelle overgangsordninger for inddragelse af  

 eksisterende nummerressourcer, hvor anvendelsen er i strid med de fastlagte  

 regler for nummerplanen eller med § 26.
 3)	Rammer for en eventuel omlægning af den samlede nummerplan i  

 form af udvidelse af det samlede antal cifre i de enkelte abonnentnumre.
 4)	Rammer og eventuelle overgangsordninger for ændring af  

 allerede tildelte numre, nummerserier eller adresser.
 Stk. 3. I forbindelse med Telestyrelsens udarbejdelse af den  

 samlede danske nummerplan fastsætter Telestyrelsen nærmere regler  

 for:
 1)	Sammenhængen mellem den samlede danske nummerplan og  

 fælles internationale nummer- og adresseplaner.
 2)	Intern nummerering og adressering i telenettene.
 § 26. Inden for den samlede danske nummerplan kan der alene  

 afsættes kortnumre til følgende formål:
 1)	Den offentlige alarmtjeneste.
 2)	En samlet indgangsportal til offentlige myndigheder.
 3)	Udbud af nummeroplysningstjenester, der indgår i  

 forsyningspligten, jf. § 16, stk. 2, nr. 5, samt udbud af  

 særlige tjenester af en samfundsmæssig betydning, der kan  

 sidestilles med forsyningspligtudbyderens nummeroplysningstjenester.
 4)	Udbud af andre nummeroplysningstjenester end den i nr. 3  

 nævnte.
5)	Sikring af slutbrugernes adgang til at anvende eller komme i  

 forbindelse med a)	en anden udbyder af telenet eller teletjenester end den udbyder,  

 slutbrugeren i øvrigt har sit kundeforhold hos, med henblik på  

 brug af en eller flere af denne udbyders teletjenester, eller b)	andre teletjenester hos samme udbyder, som slutbrugeren i  

 øvrigt har sit kundeforhold hos.
 § 27. Inden for den samlede danske nummerplan skal der  

 afsættes klart identificerbare nummerressourcer til følgende  

 formål:
 1)	Udbud af gratis-numre, hvor opkald sker uden opkalds- eller  

 minutbaseret taksering af slutbrugeren.
 2)	Udbud af numre, hvor udbyderen af telenet eller teletjenester som en  

 integreret del af takseringen for opkaldet tillige varetager registrering af  

 forbruget af en bagvedliggende informations- eller indholdstjeneste samt  

 fakturering og opkrævning for denne hos slutbrugeren.
 3)	Kortnumre, jf. § 26.
 Stk. 2. Udbydere af telenet eller teletjenester må ikke  

 anvende opkalds- eller minutbaseret taksering overfor den kaldende slutbruger  

 i forbindelse med slutbrugeres opkald til numre som nævnt i  

 stk. 1, nr. 1.
 Stk. 3. Udbydere af telenet eller teletjenester må ikke  

 som en integreret del af takseringen for opkald til abonnentnumre foretage  

 opkrævning hos den kaldende slutbruger af ikke-trafikrelaterede  

 betalinger, på vegne af tredjemand, herunder på vegne af den  

 kaldte slutbruger, i forbindelse med opkald til andre numre end de i  

 stk. 1, nr. 2, og § 26, nr. 2-4, nævnte.
 § 28. Forskningsministeren kan fastsætte nærmere  

 regler for anvendelse af nummerressourcer som nævnt i § 27,  

 stk. 1, nr. 2. Forskningsministeren kan herunder blandt andet  

 fastsætte regler om informations- eller indholdstjenesternes indhold og  

 placering i nummerserier, og om den pris, der kan opkræves hos  

 slutbrugeren for opkald til sådanne numre eller nummerserier.
 Stk. 2. Pligten til at påse, at regler fastsat i  

 medfør af stk. 1 overholdes, påhviler den udbyder af  

 telenet eller teletjenester, som har videretildelt den involverede udbyder af  

 informations- eller indholdstjenester et nummer inden for en nummerserie som  

 nævnt i § 27, stk. 1, nr. 2.
 Stk. 3. Udbydere af telenet eller teletjenester skal i  

 medfør af stk. 2 afvise at videretildele en udbyder af  

 informations- eller indholdstjenester et nummer eller fratage denne et  

 allerede videretildelt nummer, hvis udbyderen af informations- eller  

 indholdstjenesten ikke inden for en af teleudbyderen fastsat kort frist  

 godtgør, at reglerne udstedt i medfør af stk. 1 fremover  

 vil blive overholdt, eller hvis der gentagne gange sker overtrædelse af  

 reglerne.
§ 29. Forskningsministeren kan fastsætte nærmere  

 regler om, at udbydere af offentlige telenet eller teletjenester til  

 slutbrugere skal tilbyde slutbrugere forudgående spærring, eller  

 spærring efter anmodning fra slutbrugeren, af muligheden for at  

 foretage 1)	udgående opkald til enkelte nummerserier som nævnt i  

 § 27, stk. 1, nr. 2, 2)	udgående opkald til udenlandske numre, herunder til  

 afgrænsede delmængder af udenlandske numre, eller 3)	udgående opkald.
 Stk. 2. Forskningsministeren kan fastsætte nærmere  

 regler om afregningsforhold mellem udbydere af telenet eller teletjenester og  

 slutbrugere, herunder udbydere af informations- eller indholdstjenester, der  

 benytter abonnentnumre som nævnt i § 27, stk. 1, nr. 2.  

 Regler herom kan omfatte, hvilken andel af den samlede betaling fra den  

 kaldende slutbruger, for opkald til abonnentnumre som nævnt, der skal  

 videregives til den slutbruger, der er videretildelt abonnentnummeret.
 Stk. 3. Forskningsministeren kan i forbindelse med  

 fastsættelse af regler efter stk. 2 ligeledes fastsætte  

 særlige regler for prisregulering af aftaler om samtrafik som  

 nævnt i § 40, stk. 1, der vedrører udveksling af  

 trafik til abonnentnumre som nævnt i § 27, stk. 1, nr. 1 og  

 2.
 § 30. Administrationen af den samlede danske nummerplan, jf.  

 § 25, herunder disponering, tildeling, ændring og inddragelse af  

 numre, nummerserier og adresser, varetages af Telestyrelsen.
 Stk. 2. Telestyrelsen fastsætter nærmere regler  

 for administrationen af den samlede danske nummerplan herunder nærmere  

 regler om ibrugtagning, anvendelse, tilbagekaldelse af numre og tidsfrister  

 herfor, samt vilkår for tildeling af numre, nummerserier og  

 adresser.
 Stk. 3. Udbydere af telenet eller teletjenester skal sikre  

 korrekt dirigering af opkald til abonnentnumre, der er omfattet af den  

 samlede danske nummerplan.
 Stk. 4. Korrekt dirigering omfatter aflevering af opkaldet til  

 den udbyder af telenet eller teletjenester, som abonnentnummeret er tildelt,  

 i det omfang den forpligtede udbyder udbyder slutbrugerprodukter, hvori der  

 indgår opkald til abonnentnumre af den pågældende type.
 § 31. Telestyrelsen tildeler, inden for rammerne af de i  

 medfør af § 30, stk. 2, fastsatte regler, numre,  

 nummerserier eller adresser til enhver, der udbyder eller agter at udbyde  

 telenet eller teletjenester.
 Stk. 2. Telestyrelsen kan ikke tildele numre til andre end de  

 i stk. 1 nævnte.
Nummerafgifter § 32. Telestyrelsen opkræver nummerafgifter hos udbydere  

 af telenet eller teletjenester, som Telestyrelsen har tildelt eller tildeler  

 numre, nummerserier eller adresser.
 Stk. 2. Nummerafgifterne beregnes ud fra antallet af numre,  

 nummerserier eller adresser, som Telestyrelsen har tildelt eller tildeler den  

 enkelte udbyder.
 Stk. 3. Nummerafgifternes størrelse og opkrævning  

 fastsættes årligt i finansloven og bekendtgøres af  

 Telestyrelsen.
 Stk. 4. Udbydere af telenet eller teletjenester, der af  

 Telestyrelsen er tildelt numre, nummerserier eller adresser i den samlede  

 danske nummerplan, hæfter for betaling af nummerafgifter som  

 nævnt i stk. 1, uanset om brugen af de pågældende  

 numre, nummerserier eller adresser enkeltvis eller i blokke er overladt til  

 slutbrugere eller til andre udbydere af telenet eller teletjenester.
Kapitel 7 Information til slutbrugerne om prisen for opkald § 33. Forskningsministeren kan fastsætte nærmere  

 regler om, at udbydere af offentlige telenet eller teletjenester skal stille  

 faciliteter til rådighed for slutbrugere, der oplyser slutbrugeren om  

 særligt dyre opkald, eller giver slutbrugeren mulighed for at få  

 oplyst udbyderens priser for opkald til det enkelte abonnentnummer.
Reglerne  

 kan omfatte krav om, at oplysninger som nævnt skal gives automatisk i  

 forbindelse med samtlige opkald, eller ved at slutbrugeren forud for det  

 enkelte opkald på enkel vis selv kan søge oplysning herom.
 Stk. 2. Pligten til at iværksætte foranstaltninger  

 som nævnt i stk. 1 kan pålægges udbydere af offentlige  

 telenet eller teletjenester til slutbrugere, som forestår  

 kundeforholdet vedrørende slutbrugerens udgående opkald samt  

 udbydere af offentlige telenet eller teletjenester til slutbrugere, som  

 forestår kundeforholdet hos den slutbruger, der modtager opkaldet.
 Stk. 3. Regler som nævnt i stk. 1 skal  

 fastsættes vedrørende opkald til numre som nævnt i  

 § 27, stk. 1, nr. 2. Pligten til at iværksætte  

 foranstaltninger som nævnt i stk. 1 kan i disse tilfælde  

 pålægges udbydere af offentlige telenet eller teletjenester til  

 slutbrugere som nævnt i stk. 2, eller den involverede udbyder af  

 informations- eller indholdstjenester.
Kapitel 8 Rammer for udnyttelse af nummeroplysningsdata § 34. Udbydere af telenet eller teletjenester, der  

 videretildeler abonnentnumre til slutbrugere, skal afgive  

 nummeroplysningsdata til alle, der ønsker det.
Betaling for afgivelse  

 af nummeroplysningsdata må ikke overstige omkostningerne ved afgivelsen  

 (marginalomkostningerne).
Stk. 2. Ved nummeroplysningsdata forstås oplysninger om  

 abonnentnumre, der er tildelt slutbrugere, indeholdende navn, adresse,  

 eventuelle oplysninger om stilling, abonnentnummeret og den kategori af  

 tjeneste, abonnentnummeret anvendes til.
Telestyrelsen fastsætter  

 nærmere regler om minimumskrav til indsamling og videregivelse af data,  

 de pågældende datas fremtrædelsesform, opdatering af  

 oplysninger m.v.
Stk. 3. En slutbruger kan kræve, at den  

 pågældendes nummeroplysningsdata ikke oplyses i forbindelse med  

 udbud af nummeroplysningstjenester.
Krav herom indebærer ligeledes, at  

 slutbrugerens nummeroplysningsdata ikke må videregives til andre.
 Stk. 4. Uanset stk. 3 :
 1)	Kan nummeroplysningsdata altid videregives til andre udbydere af  

 telenet eller teletjenester i signaleringsøjemed.
 2)	Skal nummeroplysningsdata altid videregives til  

 forsyningspligtudbyderens landsdækkende nummeroplysningstjeneste, jf.  

 § 16, stk. 2, nr. 5.
 Stk. 5. Oplysninger som nævnt i stk. 4, nr. 2, kan  

 alene videregives af forsyningspligtudbyderens landsdækkende  

 nummeroplysningstjeneste til brug for besvarelse af henvendelser fra den  

 offentlige alarmtjeneste.
Stk. 6. En slutbruger kan hos udbydere heraf kræve at  

 blive optaget i alle almene, offentligt tilgængelige  

 nummeroplysningsdatabaser og -registre.
Udbydere af nummeroplysningsdatabaser  

 og  registre skal efter anmodning fra en slutbruger give adgang til at  

 kontrollere oplysninger om slutbrugerens egne nummeroplysningsdata hos den  

 pågældende udbyder af nummeroplysningsdatabasen og  registret.  

 Udbydere som nævnt skal herunder give slutbrugere adgang til at  

 kræve rettelser heri eller sletning af data.
Kapitel 9 Slutbrugernes adgang til frit operatørvalg og  

 nummerportabilitet § 35. Udbydere af offentlige telenet eller teletjenester, som  

 i medfør af reglerne i kapitel 12 skal imødekomme alle rimelige  

 anmodninger om indgåelse eller ændring af aftaler om samtrafik om  

 det i § 40, stk. 1, nr. 1, nævnte samtrafikprodukt skal  

 sikre, at slutbrugere hos denne har adgang til at benytte frit  

 operatørvalg, jf. stk. 2, i det omfang udbyderen har  

 indgået aftaler om samtrafik med andre udbydere af telenet eller  

 teletjenester med sigte herpå.
Stk. 2. Ved frit operatørvalg forstås  

 faciliteter, der tillader slutbrugere tilsluttet offentlige telenet eller  

 teletjenester med sigte på udbud af fastnet- eller mobiltelefoni at  

 vælge, hvilken udbyder der skal forestå formidlingen af dele af  

 slutbrugerens udgående opkald.
Dette kan ske gennem 1)	fast operatørvalg, hvorved forstås en fast aftale om,  

 at slutbrugeren generelt ønsker at anvende en bestemt anden udbyder  

 end den udbyder, slutbrugeren i øvrigt har sit kundeforhold hos, til  

 formidling af alle eller dele af slutbrugerens udgående opkald,  

 eller 2)	operatørforvalg, hvorved forstås, at slutbrugeren i  

 forbindelse med den enkelte samtale kan vælge en anden udbyder via  

 anvendelse af et kortnummer eller et almindeligt abonnentnummer.
 Stk. 3. En slutbruger, der udnytter adgangen til at benytte  

 frit operatørvalg, kan ikke afkræves særskilt betaling for  

 etableringen af frit operatørvalg af den udbyder, slutbrugeren i  

 øvrigt har sit kundeforhold hos.
 Stk. 4. Udbydere som nævnt i stk. 1 kan anmode  

 Telestyrelsen om at godkende, at enkelte teletjenester målrettet mod  

 særlige grupper af slutbrugere ikke er omfattet af stk. 1.  

 Godkendelse kan kun ske for mindre dele af udbyderens samlede udbud af  

 teletjenester og forudsætter, at anvendelse af den  

 pågældende teletjeneste i kombination med frit  

 operatørvalg i væsentligt omfang ville medføre en  

 manglende dækning af omkostningerne ved tilvejebringelse af  

 tjenesten.
 § 36. Udbydere af telenet eller teletjenester skal sikre, at  

 slutbrugere hos disse kan medtage abonnentnumre ved skift mellem udbydere  

 (nummerportabilitet).
Stk. 2. Nummerportabilitet som nævnt i stk. 1  

 omfatter, 1)	at slutbrugere skal have mulighed for at medtage abonnentnumre ved  

 skift mellem udbydere af telenet eller teletjenester inden for  

 områderne telefoni og ISDN, dog under forudsætning af, at der  

 ikke samtidig sker flytning ud over det geografiske område, der  

 hører under den central, slutbrugeren er tilknyttet før skift  

 af adresse, og 2)	at slutbrugere skal have mulighed for at medtage abonnentnumre ved  

 skift mellem udbydere af telenet eller teletjenester inden for  

 områderne telefoni, ISDN og offentlig mobilkommunikation.
Stk. 3. Forskningsministeren fastsætter tidsfrister for,  

 hvornår udbydere af telenet eller teletjenester skal have  

 indført mulighed for nummerportabilitet som nævnt i stk. 2,  

 nr. 2, i forbindelse med deres udbud af telenet eller teletjenester til  

 slutbrugere.
Forskningsministeren kan herunder fastsætte forskellige  

 tidsfrister for indførelsen af dele af den i stk. 2, nr. 2,  

 nævnte nummerportabilitet.
 § 37. Den udbyder af telenet eller teletjenester, som  

 slutbrugeren oprindeligt har sit kundeforhold hos, kan ikke i forbindelse med  

 slutbrugerens anmodning om at udnytte muligheden for nummerportabilitet, jf.  

 § 36, afkræve denne særskilt betaling for etablering af  

 disse faciliteter.
 Stk. 2. Udbydere af telenet eller teletjenester til  

 slutbrugere må ikke over for den slutbruger, der foretager opkald til  

 numre, som andre slutbrugere har medtaget på grundlag af reglerne om  

 nummerportabilitet, anvende priser for opkaldet, der overstiger den  

 pågældende udbyders slutbrugerpriser for tilsvarende opkald til  

 numre, der ikke er overført fra en udbyder af offentlige telenet eller  

 teletjenester til en anden udbyder.
Kapitel 10 Tilsyn med overholdelse af reglerne om nummerforhold § 38. Telestyrelsen fører tilsyn med og træffer  

 afgørelse i sager om udbydere af telenet eller teletjenester og  

 udbydere af nummeroplysningsdatabaser og -registres overholdelse af 1)	§ 27, stk. 2 og 3, § 30, stk. 3, § 34,  

 stk. 1 og stk. 3-6, § 35, stk. 1-3, § 36,  

 stk. 1 og 2, og § 37, 2)	regler udstedt med hjemmel i § 29, § 30, stk. 2,  

 § 33, § 34, stk. 2, og § 36, stk. 3, og 3)	vilkår fastsat med hjemmel i regler udstedt efter § 30,  

 stk. 2.
 Stk. 2. Udbydere af telenet eller teletjenester, der af  

 Telestyrelsen er tildelt numre, nummerserier eller adresser i den samlede  

 danske nummerplan, skal sørge for overholdelse af regler fastsat med  

 hjemmel i § 30, stk. 2, og vilkår fastsat med hjemmel heri,  

 uanset om brugen af de pågældende numre, nummerserier eller  

 adresser enkeltvis eller i blokke er overladt til slutbrugere eller til andre  

 udbydere af telenet eller teletjenester.
 Stk. 3. I en afgørelse efter stk. 1 og 2, kan  

 indgå et påbud om overholdelse af reglerne i denne lov samt  

 regler udstedt i medfør heraf.
Afsnit IV Samtrafik m.v.
Kapitel 11 Samtrafikprodukter § 39. Bestemmelserne om samtrafik omfatter følgende  

 samtrafikprodukter:
 1)	Udveksling af trafik mellem udbydere af telenet eller  

 teletjenester.
 2)	Leje af infrastrukturkapacitet.
 3)	Tjenesteudbyderadgang, jf. dog § 40, stk. 5, og regler  

 fastsat i medfør heraf.
 4)	Fælles udnyttelse af bygninger, centraludstyr m.v. i  

 forbindelse med aftaler om samtrafikprodukter som nævnt i nr. 1-3 og  

 stk. 2.
 Stk. 2. Forskningsministeren kan fastsætte regler om, at  

 andre former for samtrafikprodukter end de i stk. 1 nævnte helt  

 eller delvist skal omfattes af denne lov, eller at de i stk. 1  

 nævnte samtrafikprodukter helt eller delvist undtages fra reglerne i  

 denne lov.
 Stk. 3. Bestemmelserne om samtrafik omfatter endvidere  

 kombinationer af de i stk. 1 nævnte samtrafikprodukter samt  

 samtrafikprodukter omfattet efter stk. 2, herunder aftaler om  

 særlig netadgang f.eks. i form af adgang via andre  

 nettermineringspunkter end dem, der tilbydes slutbrugere.
§ 40. Ved udveksling af trafik mellem udbydere af telenet  

 eller teletjenester, jf. § 39, stk. 1, nr. 1, forstås fysisk  

 eller logisk sammenkobling af telenet med henblik på at give  

 slutbrugere hos en udbyder mulighed for at kommunikere med andre slutbrugere  

 hos den samme udbyder eller med slutbrugere hos en anden udbyder eller med  

 henblik på at give slutbrugere adgang til teletjenester, der udbydes af  

 en anden udbyder.
Aftaler om samtrafik herom omfatter:
 1)	Opsamling af trafik bl.a. med sigte på operatørforvalg  

 og fast operatørvalg.
 2)	Terminering af trafik.
 3)	Transit.
Stk. 2. Ved leje af infrastrukturkapacitet, jf. § 39,  

 stk. 1, nr. 2, forstås 1)	leje af transmissionskapacitet, herunder faste kredsløb,  

 mellem flere specifikke sammenkoblingspunkter i radio- eller kabelbaserede  

 telenet, og eventuel tilhørende sammenkobling hermed, 2)	leje af ubestykkede infrastrukturstrækninger og andre  

 net-elementer i radio- eller kabelbaserede telenet, og eventuel  

 tilhørende sammenkobling hermed, 3)	mellemformer mellem de i nr. 1 og 2 nævnte former for  

 transmissionskapacitet, og eventuel tilhørende sammenkobling hermed,  

 og 4)	national roaming.
 Stk. 3. Ved tjenesteudbyderadgang, jf. § 39, stk. 1,  

 nr. 3, forstås engroskøb af telenet eller teletjenester, der  

 udbydes til en ikke på forhånd afgrænset kreds af  

 slutbrugere.
 Stk. 4. Ved fælles udnyttelse af bygninger,  

 centraludstyr m.v., jf. § 39, stk. 1, nr. 4, forstås  

 :
 1)	Adgang til på en anden udbyders lokaliteter at placere egne  

 centraler og andet udstyr, som giver mulighed for fremføring og  

 styring af signaler mellem bestemte termineringspunkter i forbindelse med  

 udveksling af trafik mellem udbydere af telenet eller teletjenester, leje af  

 infrastrukturkapacitet, eller tjenesteudbyderadgang.
 2)	Adgang til selv at varetage drift og vedligeholdelse m.v. af  

 centraler og udstyr m.v. som nævnt i nr. 1.
 Stk. 5. Forskningsministeren fastsætter nærmere  

 regler om, hvilke former for telenet eller teletjenester der udbydes til  

 slutbrugere, der skal være omfattet af lovens regler om  

 tjenesteudbyderadgang, jf. stk. 3.
 Stk. 6. Telestyrelsen kan fastsætte nærmere regler  

 om, hvilke grundlæggende bærertjenester, tjenester, faciliteter,  

 fysiske eller logiske samtrafikgrænseflader og former for særlig  

 netadgang, der kan indgå i produkter som nævnt i stk. 1-5,  

 herunder hvilken adgang, der kan kræves i medfør af  

 § 49.
Kapitel 12 Adgang til samtrafik § 41. Udbydere af offentlige telenet eller teletjenester har  

 ret og pligt til indbyrdes at forhandle sig frem til aftaler om udveksling af  

 trafik mellem udbydere af telenet eller teletjenester, jf. § 39,  

 stk. 1, nr. 1, med henblik på at sikre gensidig adgang til deres  

 telenet eller teletjenester.
 § 42. Udbydere af offentlige telenet eller teletjenester, der  

 har en stærk markedsposition på et givet delmarked, jf.  

 § 45, skal på det pågældende delmarked  

 imødekomme alle rimelige anmodninger om indgåelse eller  

 ændring af aftaler om samtrafik om de i §§ 39 og 40 nævnte  

 samtrafikprodukter, jf. dog § 43.
 § 43. Udbydere af offentlige mobilkommunikationsnet skal  

 imødekomme alle rimelige anmodninger om indgåelse eller  

 ændring af aftaler om samtrafik om national roaming, jf. § 40,  

 stk. 2, nr. 4.
 § 44. Telestyrelsen kan træffe afgørelse om, at  

 udbydere af telenet eller teletjenester eller ejere af telenet, der  

 kontrollerer den eneste eksisterende adgang til en eller flere slutbrugere,  

 og som udnytter dette til at hindre udbydere af teletjenester adgang til  

 slutbrugerne, er forpligtede til at imødekomme alle rimelige  

 anmodninger om indgåelse eller ændring af aftaler om  

 samtrafik om de i §§ 39 og 40 nævnte samtrafikprodukter.
 § 45. Udbydere af offentlige telenet eller teletjenester anses  

 for at have en stærk markedsposition, hvis de har en markedsandel  

 på mere end 25 pct. af en telekommunikationsaktivitet på et  

 nærmere bestemt delmarked.
 Stk. 2. Forskningsministeren fastsætter nærmere  

 regler om afgrænsningen af det eller de relevante delmarkeder i  

 forbindelse med fastlæggelse af en udbyders markedsandel, og om hvilke  

 samtrafikprodukter der knytter sig til det enkelte delmarked.
 Stk. 3. Telestyrelsen træffer afgørelse om,  

 hvorvidt en udbyder af offentlige telenet eller teletjenester må anses  

 for at have en stærk markedsposition.
Stk. 4. Telestyrelsen kan uanset bestemmelsen i stk. 1  

 træffe afgørelse om, at udbydere af offentlige telenet eller  

 teletjenester med en markedsandel på 25 pct. eller mindre skal  

 betragtes som udbydere med en stærk markedsposition, og at udbydere med  

 en markedsandel på mere end 25 pct. ikke skal betragtes som udbydere  

 med en stærk markedsposition.
Ved afgørelsen skal Telestyrelsen  

 tage udbyderens muligheder for at øve indflydelse på  

 markedsvilkårene, udbyderens omsætning i forhold til  

 størrelsen af markedet, udbyderens kontrol over adgangen til  

 slutbrugere, udbyderens adgang til finansielle ressourcer og udbyderens  

 erfaring med hensyn til udbud af teletjenester i betragtning.
Stk. 5. Telestyrelsens afgørelse efter stk. 3 og 4  

 træffes på grundlag af eksisterende relevante statistiske og  

 andre oplysninger.
Telestyrelsen kan anmode en udbyder af offentlige telenet  

 eller teletjenester om nærmere oplysninger om udbyderens aktiviteter,  

 som kan danne grundlag for en afgørelse af, om udbyderen må  

 anses for at have en stærk markedsposition.
 Stk. 6. En udbyder af offentlige telenet eller teletjenester  

 kan anmode Telestyrelsen om at træffe afgørelse om, hvorvidt den  

 pågældende udbyder på anmodningstidspunktet har en  

 stærk markedsposition.
 § 46. Forskningsministeren fastsætter regler om, hvilke  

 parter der har adgang til at påberåbe sig reglerne i  

 §§ 42-44.
 § 47. Telestyrelsen fastsætter nærmere regler om,  

 i hvilket omfang anmodninger om indgåelse eller ændring af  

 aftaler som nævnt i §§ 42-44, kan afvises med henvisning til  

 følgende væsentlige hensyn:
 1)	Bevarelse af de berørte telenets eller teletjenesters  

 integritet og interoperabilitet.
 2)	Beskyttelse af tjeneste- og netinterne data.
 3)	Beskyttelse af personrelaterede data.
 4)	Beskyttelse af telenet eller teletjenester under særlige  

 forhold.
 5)	At dette nødvendiggør udbygninger af geografisk,  

 kapacitetsmæssig eller funktionel art, som ikke kan gennemføres  

 uden væsentlige tekniske eller økonomiske problemer for  

 udbyderen.
 Stk. 2. Telestyrelsen fastsætter nærmere regler  

 om, under hvilke omstændigheder det med henvisning til de i stk. 1  

 nævnte hensyn vil være berettiget at afbryde udvekslingen af  

 samtrafik ifølge aftaler efter §§ 42-44 herunder regler om, at  

 der i ganske særlige tilfælde, hvor det skønnes  

 nødvendigt, kan ske umiddelbar afbrydelse af samtrafikken uden  

 forudgående forelæggelse for Telestyrelsen.
 Stk. 3. I forbindelse med indgåelse af aftaler om  

 samtrafik aftaler parterne vilkårene for afbrydelse af samtrafikken i  

 tilfælde af manglende betaling eller lignende misligholdelser af  

 aftalen.
 § 48. Parter, som i medfør af §§ 42-44 skal  

 imødekomme alle rimelige anmodninger om indgåelse eller  

 ændring af aftaler om samtrafik, kan gennemføre tekniske  

 undersøgelser forud for imødekommelse af en anmodning om  

 samtrafik, hvis den pågældende part skønner, at det er  

 nødvendigt for at afklare, om der er grundlag for at afvise en  

 anmodning med henvisning til regler fastsat i medfør af § 47,  

 stk. 1.
 Stk. 2. Afvisninger af at imødekomme anmodninger om  

 indgåelse eller ændring af aftaler om samtrafik, med henvisning  

 til resultatet af en teknisk undersøgelse som nævnt i  

 stk. 1, eller foreløbige afvisninger med henvisning til en  

 igangværende undersøgelse, kan 1 måned efter, at  

 anmodningen er fremsat, eller så snart afvisning foreligger,  

 indbringes for Telestyrelsen, som træffer afgørelse om, hvorvidt  

 det er berettiget at afvise anmodninger herom, jf. § 65.  

 Gennemførelse af en teknisk undersøgelse som nævnt i  

 stk. 1 har ikke opsættende virkning i forhold til Telestyrelsens  

 pligt til at træffe afgørelse i medfør af § 65.
Stk. 3. Den part, der gennemfører den tekniske  

 undersøgelse, kan kræve, at den anmodende part helt eller  

 delvist betaler omkostningerne ved den i stk. 1 nævnte  

 undersøgelse, forudsat 1)	at der er en sådan begrundet usikkerhed om, hvorvidt der  

 foreligger en rimelig anmodning om indgåelse eller ændring af en  

 aftale om samtrafik, at det er berettiget at gennemføre en teknisk  

 undersøgelse med sigte på afklaring heraf, og 2)	at den tekniske undersøgelse alene gennemføres med  

 henvisning til den fremsatte anmodning og udelukkende kommer den anmodende  

 part eller andre parter, der har fremsat eller kan forventes at  

 fremsætte tilsvarende anmodninger, til gode.
 Stk. 4. Inden den tekniske undersøgelse  

 igangsættes skal den anmodende part høres om, hvorvidt  

 anmodningen om indgåelse eller ændring af aftaler om samtrafik  

 som nævnt i §§ 42-44, ønskes opretholdt i den fremsatte  

 form.
Stk. 5. Hvis der opstår tvist om, hvorvidt den anmodende  

 part er forpligtet til helt eller delvist at betale omkostningerne som  

 nævnt i stk. 3, kan tvisten forelægges Telestyrelsen, der  

 træffer afgørelse herom.
Forelæggelse af tvisten for  

 Telestyrelsen har ikke opsættende virkning i forhold til  

 indgåelse eller ændring af aftaler om samtrafik som nævnt i  

 §§ 42-44, og gennemførelse af samtrafik i henhold til  

 sådanne aftaler.
 § 49. Parter, som i medfør af §§ 42-44 skal  

 imødekomme alle rimelige anmodninger om indgåelse eller  

 ændring af aftaler om samtrafik, skal for så vidt angår  

 samtrafikprodukter omfattet af §§ 39 og 40, og regler fastsat i  

 medfør heraf, som udgangspunkt give den, der anmoder om  

 indgåelse eller ændring af aftaler om samtrafik, adgang hertil  

 på alle geografiske positioner, hvor det er praktisk muligt at etablere  

 adgang hertil i den pågældende parts net, herunder til alle  

 del-elementer i dette net eller lokaliteter i tilknytning til dette, som den  

 anmodende part fremsætter ønske om at få adgang til at  

 udveksle trafik med, jf. § 40, stk. 1, til at leje  

 infrastrukturkapacitet i, jf. § 40, stk. 2, eller til at placere  

 centraler og andet udstyr i, jf. § 40, stk. 4.
Stk. 2. Hvis det ikke er praktisk muligt at indgå en  

 aftale om samtrafik om det i § 40, stk. 4, nævnte  

 samtrafikprodukt, på en eller flere geografiske positioner, og den, der  

 anmoder om indgåelse eller ændring af en aftale om samtrafik ikke  

 har en stærk markedsposition på det pågældende  

 marked, påhviler det parter omfattet af §§ 42-44 omkostningsfrit  

 at stille den nødvendige transmissionskapacitet til rådighed  

 frem til de lokaliteter, der ønskes adgang til.
Forpligtelsen til at  

 sikre den nødvendige transmissionskapacitet er begrænset til en  

 afstand, der svarer til afstanden mellem de bygninger, centraludstyr m.v.,  

 der ønskes adgang til, og nærmeste anden tilsvarende  

 adgangsmulighed.
Kapitel 13 Teknisk regulering af aftaler om samtrafik § 50. Telestyrelsen kan fastsætte nærmere regler  

 om, at parter, som i medfør af §§ 42-44 skal imødekomme  

 alle rimelige anmodninger om indgåelse eller ændring af aftaler  

 om samtrafik, skal anvende udstyr i deres net, der overholder nærmere  

 fastsatte standarder, med henblik på at sikre driftsikkerhed,  

 driftskompatibilitet, integritet og mulighed for samtrafik mellem udbydere af  

 telenet eller teletjenester.
Kapitel 14 Vilkår og priser for samtrafik § 51. Aftaler om samtrafik indgås på kommercielle  

 vilkår.
 Stk. 2. Ved forhandlinger om indgåelse eller  

 ændring af aftaler om samtrafik skal parter, som i medfør af  

 §§ 42-44 skal imødekomme alle rimelige anmodninger om  

 indgåelse eller ændring af aftaler om samtrafik, uanset  

 stk. 1, imødekomme alle rimelige anmodninger om samtrafik til  

 vilkår og priser, der følger af reglerne i afsnit IV i denne lov  

 samt regler fastsat i medfør heraf.
 § 52. Parter, som i medfør af §§ 42-44 skal  

 imødekomme alle rimelige anmodninger om indgåelse eller  

 ændring af aftaler om samtrafik, skal give adgang til samtrafik  

 på objektive, gennemsigtige og ikke-diskriminerende vilkår.  

 Ovennævnte parter skal under tilsvarende forhold anvende samme  

 betingelser overfor andre parter, der stiller samme tjenester til  

 rådighed, samt stille samtrafikprodukter til rådighed for andre  

 på samme vilkår og med samme kvalitet, som de stilles til  

 rådighed for partens egne tjenester eller for tjenester under partens  

 datterselskaber eller partnere, når dette er relevant.
 § 53. Forskningsministeren kan fastsætte nærmere  

 regler om minimumskrav til vilkår m.v. for aftaler om samtrafik som  

 nævnt i §§ 42-44, herunder minimumskrav vedrørende  

 kontraktvilkår om økonomisk kompensation for manglende  

 overholdelse eller opfyldelse af den indgåede aftale.
 § 54. Forskningsministeren fastsætter nærmere  

 regler om, i hvilket omfang parter, som i medfør af §§ 42-44 skal  

 imødekomme alle rimelige anmodninger om indgåelse eller  

 ændring af aftaler om samtrafik, skal give adgang til samtrafik for de  

 i §§ 39 og 40 nævnte samtrafikprodukter til omkostningsrelaterede  

 priser, jf. § 55.
 § 55. Følgende prisfastsættelsesmetoder kan finde  

 anvendelse på samtrafikprodukter omfattet af §§ 39 og 40:
 1)	Modificerede historiske omkostningers metode.
 2)	Bedste praksis metoderne.
 3)	Slutbrugerprisen korrigeret for sparede omkostninger.
 4)	Langsigtede gennemsnitlige differensomkostningers metode  

 (LRAIC-metoden).
 Stk. 2. Ved anvendelse af den i stk. 1, nr. 1,  

 nævnte prisfastsættelsesmetode kan den samlede pris for et  

 samtrafikprodukt maksimalt udgøre summen af følgende  

 beløb:
 1)	De ekstra driftsomkostninger ved at gennemføre  

 samtrafikken.
 2)	En forholdsmæssig andel af afskrivninger og forrentning af de  

 nye investeringer, der er nødvendige for at gennemføre  

 samtrafikken.
 3)	En forholdsmæssig andel af afskrivninger og forrentning af de  

 øvrige investeringer på den del af nettet, der anvendes til at  

 gennemføre samtrafikken.
 4)	En forholdsmæssig andel af en andel af de driftsomkostninger,  

 der er snævert forbundet med frembringelsen af samtrafikproduktet.  

 Andelen af de driftsomkostninger, hvoraf en forholdsmæssig andel
kan indgå i samtrafikprisen, fastsættes med udgangspunkt i  

 markedsandelen på det relevante marked.
 5)	En rimelig fortjeneste.
Stk. 3. Ved anvendelse af de i stk. 1, nr. 2,  

 nævnte prisfastsættelsesmetoder kan den samlede pris for et  

 samtrafikprodukt nedsættes, 1)	således at prisen maksimalt udgør prisen for et  

 tilsvarende samtrafikprodukt i en tilsvarende dansk eller udenlandsk aftale  

 om samtrafik (en sammenligning med korrektion for dokumenterede,  

 væsentlige produkt- eller landerelaterede forskelle), eller 2)	således at prisen maksimalt udgør prisen for  

 tilsvarende samtrafikprodukter i tre tilsvarende danske eller udenlandske  

 aftaler om samtrafik (en sammenligning med korrektion for dokumenterede,  

 væsentlige produktrelaterede forskelle).
 Stk. 4. Ved anvendelse af den i stk. 1, nr. 3,  

 nævnte prisfastsættelsesmetode kan den samlede pris for et  

 samtrafikprodukt maksimalt udgøre slutbrugerprisen, som denne  

 fremgår af listepriser for abonnementer, samtalepriser m.v., fratrukket  

 21 %.
 Stk. 5. Ved anvendelse af den i stk. 1, nr. 4,  

 nævnte prisfastsættelsesmetode kan den samlede pris for et  

 samtrafikprodukt maksimalt udgøre summen af de langsigtede  

 gennemsnitlige differensomkostninger forbundet med frembringelsen af det  

 pågældende samtrafikprodukt.
 Stk. 6. Forskningsministeren fastsætter nærmere  

 regler om, hvilke af de i stk. 1 nævnte  

 prisfastsættelsesmetoder der finder anvendelse på de enkelte  

 samtrafikprodukter og de pågældende delmarkeder, i det omfang der  

 efter regler fastsat i medfør af § 54 stilles krav om anvendelse  

 af omkostningsrelaterede priser.
 Stk. 7. Forskningsministeren fastsætter nærmere  

 regler om indholdet af de i stk. 1 nævnte  

 prisfastsættelsesmetoder.
 Stk. 8. Forskningsministeren fastsætter nærmere  

 regler om fastsættelse og beregning af samtrafikpriser efter de i  

 stk. 1 nævnte prisfastsættelsesmetoder, herunder om  

 udbydernes pligt til medvirken hertil og til at aflevere oplysninger med  

 sigte herpå, mulighederne for at gennemtvinge dette, samt om rammerne  

 for Telestyrelsens anvendelse af skøn i forbindelse med anvendelse af  

 de enkelte metoder.
 Stk. 9. Telestyrelsen fastsætter nærmere regler om  

 detailindhold og anvendelse (fastsættelse og beregning af  

 samtrafikpriser) af den i stk. 1, nr. 4, nævnte  

 prisfastsættelsesmetode.
Kapitel 15 Aftaler med sigte på at muliggøre  

 nummerportabilitet og fast operatørvalg § 56. Udbydere af telenet eller teletjenester skal  

 imødekomme alle anmodninger fra andre udbydere af telenet eller  

 teletjenester om indgåelse af aftaler om afgivelse af abonnentnumre med  

 sigte på at muliggøre nummerportabilitet, som en slutbruger har  

 anmodet om, jf. dog tidsfrister fastsat i medfør af § 36,  

 stk. 3.
Stk. 2. Udbydere af telenet eller teletjenester, der har en  

 stærk markedsposition på et givet delmarked, jf. § 45, skal  

 afgive abonnentnumre til andre udbydere af telenet eller teletjenester, eller  

 modtage abonnentnumre fra andre udbydere af telenet eller teletjenester, med  

 sigte på at muliggøre nummerportabilitet, i samme omfang som  

 disse tilbyder nummerportabilitet til egne slutbrugere.
Dette gælder  

 uanset tidsfrister fastsat i medfør af § 36, stk. 3.
 Stk. 3. Udbydere som nævnt i stk. 1 og 2 skal  

 sikre, at andre udbydere af telenet eller teletjenester har adgang til via en  

 database at få oplyst, hvilken udbyder af telenet eller teletjenester  

 et abonnentnummer er afgivet til, med sigte på korrekt dirigering af  

 opkald til porterede abonnentnumre.
 Stk. 4. Forskningsministeren kan fastsætte nærmere  

 regler om, at udbydere af telenet eller teletjenester som nævnt i  

 stk. 3 skal overlade administrationen af oplysninger om porterede  

 abonnentnumre til en fælles database etableret og drevet af en eller  

 flere udbydere af telenet eller teletjenester eller af tredjemand.
 Stk. 5. Forskningsministeren kan i forbindelse med regler  

 fastsat i medfør af stk. 4 fastsætte nærmere regler  

 om, at de vilkår og priser for at varetage administrationen af  

 porterede numre, som anvendes af den eller de udbydere, der i medfør  

 af regler fastsat efter stk. 4 har fået overdraget ansvaret for  

 etablering og drift af en fælles database, skal være  

 omkostningsbaserede, objektive, gennemsigtige og ikke-diskriminerende.
 Stk. 6. Regler fastsat i medfør af stk. 5  

 gælder tilsvarende for eventuel tredjemand, som på vegne af en  

 eller flere udbydere af telenet eller teletjenester, forestår driften  

 af en database som nævnt i stk. 3 og 4.
 § 57. Udbydere af telenet eller teletjenester skal via opslag  

 i databaser som nævnt i § 56, stk. 3, sikre korrekt  

 dirigering af opkald til abonnentnumre, der er omfattet af  

 nummerportabilitet, jf. dog stk. 3.
 Stk. 2. Korrekt dirigering omfatter aflevering af opkaldet til  

 den udbyder af telenet eller teletjenester, som abonnentnummeret er afgivet  

 til, jf. § 56, stk. 1 og 2, i det omfang den forpligtede udbyder  

 udbyder slutbrugerprodukter, hvori der indgår opkald til ikke-porterede  

 abonnentnumre af den pågældende type.
 Stk. 3. Udbydere af telenet eller teletjenester er forpligtet  

 til at videredirigere opkald fra udenlandske net til abonnentnumre, som af  

 denne udbyder er afgivet til andre udbydere af telenet eller teletjenester,  

 jf. § 56, stk. 1 og 2.
 Stk. 4. Uanset stk. 1 kan forskningsministeren  

 fastsætte nærmere regler om, at en udbyder af telenet eller  

 teletjenester er forpligtet til at videredirigere opkald fra abonnentnumre  

 inden for den samlede danske nummerplan til abonnentnumre, som af denne  

 udbyder er afgivet til andre udbydere af telenet eller teletjenester, jf.  

 § 56, stk. 1 og 2. Såfremt regler herom fastsættes,  

 bortfalder forpligtelsen i stk. 1 i forhold til den  

 pågældende udbyders abonnentnumre.
 Stk. 5. Telestyrelsen kan, på grundlag af stk. 1 og  

 2 eller regler fastsat i medfør af stk. 4, fastsætte  

 nærmere regler om, hvordan portering af numre og dirigering af opkald  

 mellem udbydere af telenet eller teletjenester skal afvikles, herunder regler  

 for hvordan portering og dirigering skal ske, når et nummer af  

 slutbrugeren medtages ved flere efterfølgende skift mellem udbydere af  

 offentlige telenet eller teletjenester, og eventuelle supplerende krav til  

 indholdet af aftaler om samtrafik med sigte herpå.
 § 58. Udbydere af telenet eller teletjenester som afgiver  

 numre med sigte på at muliggøre nummerportabilitet, jf.  

 § 56, kan af andre udbydere af telenet eller teletjenester maksimalt  

 kræve en betaling herfor, der dækker engangsomkostningerne  

 forbundet med afgivelse af numre beregnet efter  

 prisfastsættelsesmetoden i § 55, stk. 1, nr. 1, samt  

 løbende betaling af nummerafgiften.
 Stk. 2. Udbydere som nævnt i stk. 1 er endvidere  

 forpligtede til efter anmodning fra andre udbydere af telenet eller  

 teletjenester at indgå aftaler om afgivelse af numre som nævnt i  

 § 56, på objektive, gennemsigtige og ikke-diskriminerende  

 vilkår.
 Stk. 3. Forskningsministeren kan fastsætte nærmere  

 regler om, at omkostningerne ved at opgradere teleinfrastruktur m.v.,  

 således at det bliver muligt at gennemføre fast  

 operatørvalg og nummerportabilitet, skal afholdes af den enkelte  

 udbyder af telenet eller teletjenester.
 Stk. 4. Forskningsministeren kan fastsætte nærmere  

 regler om den betaling og de vilkår, som udbydere af telenet eller  

 teletjenester kan fastsætte for andre udbydere af telenet eller  

 teletjenester i forbindelse med disses opslag i databaser som nævnt i  

 § 56, stk. 3, og § 57, med henblik på at sikre korrekt  

 dirigering af opkald til numre, der er omfattet af nummerportabilitet.
 Stk. 5. Regler fastsat i medfør af stk. 4  

 gælder tilsvarende for eventuel tredjemand, som på vegne af en  

 eller flere udbydere af telenet eller teletjenester forestår driften af  

 databaser som nævnt i § 56, stk. 3.
Kapitel 16 Brancheaftaler som alternativ til regulering § 59. Forskningsministeren eller Telestyrelsen kan som  

 alternativ til fastsættelse af regler i medfør af § 40,  

 stk. 6, § 50, § 53 og § 57, stk. 5,
indgå aftale med udbydere af telenet eller teletjenester og andre  

 relevante brancheaktører om i brancheregi at forhandle og indgå  

 brancheaftaler.
§ 60. Aftaler mellem forskningsministeren eller Telestyrelsen  

 og udbydere af telenet eller teletjenester og andre relevante  

 brancheaktører, jf. § 59, skal indeholde 1)	en afgrænsning og præcisering af hvilke forhold der  

 forudsættes indgået en brancheaftale om og eventuelle  

 minimumskrav til indholdet heraf, 2)	forudsætninger vedrørende forhandlingernes samlede  

 forløb, fremdrift og gennemførelse, inklusive en tidsplan for  

 det samlede forhandlingsforløb, 3)	en angivelse af deltagerkredsen og af hvilke parter, der har eller i  

 forløbet kan få adgang til at deltage i forhandlingerne om den  

 eller de omhandlede brancheaftaler, 4)	bestemmelser der sikrer, at deltagerne i forhandlingerne forinden  

 indsendelse af aftalen til forskningsministeren eller Telestyrelsen indhenter  

 en afgørelse fra Konkurrencerådet om, hvorvidt aftalen  

 udgør en overtrædelse af konkurrenceloven, 5)	bestemmelser der sikrer, at den myndighed, der indgås aftale  

 med, godkender brancheaftaler i henhold til § 59 forinden disse  

 iværksættes, 6)	rammer for offentliggørelse, herunder at brancheaftalerne  

 skal gøres offentligt tilgængelige umiddelbart efter at  

 godkendelse er sket, og 7)	bestemmelser der sikrer, at brancheforhandlinger og brancheaftaler i  

 henhold til § 59 holdes adskilte fra andre forhandlinger og aftaler i  

 brancheregi.
Kapitel 17 Indsigt i aftaler om samtrafik og samtrafikforhold § 61. Udbydere, som i medfør af §§ 42 og 43 skal  

 imødekomme alle rimelige anmodninger om indgåelse eller  

 ændring af aftaler om samtrafik, skal efter anmodning stille alle  

 nødvendige oplysninger og specifikationer til rådighed for  

 udbydere, der overvejer indgåelse af aftaler om samtrafik.  

 Oplysningerne skal herunder omfatte information om nye samtrafikprodukter og  

 ændringer i eksisterende udbud heraf, der planlægges  

 gennemført i løbet af de næste 6 måneder.  

 Telestyrelsen kan godkende, at oplysninger m.v. omfattet af 1. og 2. pkt. kan  

 tilbageholdes.
Oplysninger om nye samtrafikprodukter skal  

 offentliggøres snarest muligt.
 § 62. Udbydere af offentlige telenet eller teletjenester, der  

 har en stærk markedsposition på et givet delmarked, jf.  

 § 45, og som er forpligtede til at give adgang til samtrafik til  

 omkostningsrelaterede priser, jf. § 54, skal udarbejde og  

 offentliggøre standardtilbud på samtrafik.
 Stk. 2. Standardtilbud skal være i  

 overensstemmelse med reglerne i denne lovs afsnit IV samt regler fastsat i  

 medfør heraf.
 Stk. 3. Samtidig med offentliggørelsen indsendes  

 standardtilbudene og dokumentation for overholdelse af stk. 2 til  

 Telestyrelsen.
 Stk. 4. Telestyrelsen fastsætter nærmere regler  

 om, hvilke standardtilbud der skal udarbejdes, herunder regler om hvilke  

 enkelte samtrafikprodukter standardtilbudet som minimum skal omfatte,  

 henholdsvis minimumskrav til hvilke vilkår, priser m.v.  

 standardtilbudet skal indeholde henholdsvis ikke må indeholde, samt  

 inden for hvilke tidsrammer udarbejdelsen af standardtilbud skal ske.
 Stk. 5. Telestyrelsen fastsætter nærmere regler om  

 offentliggørelse og indsendelse af opdaterede standardtilbud og  

 dokumentation herfor.
 § 63. Aftaler om samtrafik indgået af udbydere omfattet  

 af §§ 42 og 43, indsendes til Telestyrelsen senest 14 dage efter  

 aftalernes indgåelse.
 Stk. 2. Alle aftaler eller delaftaler i tilknytning til en  

 aftale om samtrafik er omfattet af kravet om indsendelse i stk. 1.
Stk. 3. Telestyrelsen foranlediger, at de indsendte aftaler  

 samt vilkår og priser for samtrafik fastsat efter § 65, § 67,  

 stk. 3 og 4, og § 70, gøres offentligt tilgængelige.  

 Hvis en aftalepart ved indsendelsen anmoder herom, kan Telestyrelsen  

 bestemme, at dele af en aftale om samtrafik, der indeholder oplysninger af  

 væsentlig kommerciel betydning for aftaleparten, ikke skal være  

 offentligt tilgængelige.
Priser for samtrafik og øvrige  

 vilkår af generel betydning skal dog altid gøres offentligt  

 tilgængelige.
 Stk. 4. Telestyrelsen kan uanset reglerne i stk. 3,  

 fastsætte nærmere regler om, at visse aftaler om samtrafik eller  

 dele heraf kan undtages fra at blive gjort offentligt tilgængelige.
 § 64. Oplysninger, som en udbyder modtager i  

 forbindelse med anmodning, forhandling eller gennemførelse m.v. af en  

 aftale om samtrafik efter §§ 41-44, må kun bruges til det  

 formål, hvortil de er givet og må ikke udnyttes i  

 konkurrencemæssig øjemed.
Kapitel 18 Tilsyn, mægling og fastsættelse af vilkår  

 og priser for samtrafik m.v.
 Rimelige anmodninger om samtrafik m.v.
§ 65. Telestyrelsen træffer afgørelse om,  

 hvorvidt der i konkrete tilfælde foreligger en rimelig anmodning om  

 indgåelse eller ændring af en aftale om samtrafik, eller hvorvidt  

 der er tale om en anmodning, som en part omfattet af §§ 42-44, vil  

 være berettiget til at afvise.
Afvisning kan alene ske med henvisning  

 til, 1)	at anmodningen er fremsat af en part, der ikke har adgang til at  

 påberåbe sig §§ 42-44, jf. regler herom udstedt i  

 medfør af § 46, 2)	at anmodningen ikke vedrører et samtrafikprodukt eller en  

 samtrafikadgang, der er omfattet af denne lovs bestemmelser, jf. §§ 39,  

 40 og 49, eller 3)	at der, jf. regler fastsat i medfør af § 47, foreligger  

 væsentlige hensyn, der kan begrunde en afvisning.
 Stk. 2. Telestyrelsens afgørelser efter stk. 1  

 træffes senest 1 måned efter, at sagen foreligger fuldt oplyst  

 for Telestyrelsen, og så vidt muligt senest 2 måneder efter, at  

 sagen er forelagt Telestyrelsen.
 Stk. 3. Såfremt en part omfattet af §§ 42-44 ikke  

 senest 1 måned efter, at anmodning herom er fremsat af Telestyrelsen,  

 har fremlagt tilstrækkelig dokumentation for, at der er grundlag for at  

 afvise en anmodning som nævnt i stk. 1 med henvisning til regler  

 fastsat i medfør af § 47, er Telestyrelsen berettiget til at  

 træffe afgørelse i sagen på det foreliggende grundlag.
 Stk. 4. Telestyrelsen kan, i forbindelse med en  

 afgørelse efter stk. 1 om hvorvidt der foreligger en rimelig  

 anmodning, der skal imødekommes:
 1)	Udstede påbud til den samtrafikforpligtede part om, at  

 forhandlinger om samtrafik skal indledes, jf. § 51.
 2)	I situationer, hvor der allerede 3 måneder tidligere  

 skriftligt er fremsat en anmodning om indgåelse eller ændring af  

 en aftale om samtrafik som nævnt i §§ 42-44, umiddelbart  

 igangsætte mægling, jf. § 67, stk. 1, og herunder  

 udstede påbud til den samtrafikforpligtede part om deltagelse heri.
 3)	I situationer, hvor der er tale om en anmodning, der omhandler  

 samtrafikprodukter omfattet af et standardtilbud offentliggjort af den  

 samtrafikforpligtede part eller samtrafikprodukter omfattet af en  

 gældende aftale om samtrafik, indgået af denne, påbyde  

 denne at give adgang til umiddelbar indgåelse af en aftale om samtrafik  

 på standardvilkår og til standardpriser eller på de  

 vilkår og til de priser, der fremgår af en gældende aftale  

 om samtrafik, samt påbyde igangsætning af samtrafikken.
4)	I situationer, hvor der er tale om en anmodning, der omhandler andre  

 samtrafikprodukter end de i nr. 3 nævnte, og hvor der er enighed om  

 samtrafikprodukterne og den konkrete afvikling af samtrafikken, men uenighed  

 om tilknyttede vilkår eller priser, påbyde den  

 samtrafikforpligtede part at give adgang til umiddelbar igangsætning af  

 samtrafikken og foreløbig anvendelse af en af Telestyrelsen tilpasset  

 udgave af vilkår og priser i et gældende standardtilbud,  

 offentliggjort af den samtrafikforpligtede part, eller en gældende  

 aftale om samtrafik, indgået af denne.
Samtidig påbegynder  

 Telestyrelsen mægling efter bestemmelserne i §§ 67-70, med henblik  

 på endelig aftaleindgåelse.
 Stk. 5. Indbringelse af sager for Telestyrelsen, om hvorvidt  

 der foreligger en rimelig anmodning om indgåelse eller ændring af  

 en aftale om samtrafik, kan ske 1 måned efter, at anmodning er fremsat,  

 eller så snart afvisning foreligger, overfor en part omfattet af  

 §§ 42-44.
 § 66. Telestyrelsen træffer afgørelse om,  

 hvorvidt en part omfattet af §§ 42-44, er berettiget til at afbryde  

 udveksling af samtrafik, og træffer afgørelse, hvor afbrydelse  

 er foretaget uden forudgående forelæggelse for Telestyrelsen.
Stk. 2. Telestyrelsens afgørelse efter stk. 1  

 træffes så vidt muligt senest 1 måned efter, at sagen er  

 forelagt Telestyrelsen.
Dog træffes afgørelser vedrørende  

 afbrydelse af igangværende udveksling af samtrafik uden  

 forudgående forelæggelse for Telestyrelsen så vidt muligt  

 senest 14 dage efter, at sagen er forelagt Telestyrelsen.
 Stk. 3. I en afgørelse efter stk. 1 om, at  

 afbrydelse af udvekslingen af samtrafik ikke var eller vil være  

 berettiget, kan indgå et påbud om, at udvekslingen af  

 samtrafik skal fortsættes eller genoptages.
Mægling § 67. Hvis parterne i en samtrafikforhandling ikke 3  

 måneder efter, at anmodningen om indgåelse eller ændring af  

 en aftale om samtrafik skriftligt er fremsat overfor en part omfattet af  

 §§ 42-44, er nået til enighed, kan en eller flere af parterne  

 anmode Telestyrelsen om at mægle i sagen.
 Stk. 2. Hvis anmodningen om indgåelse eller  

 ændring af en aftale om samtrafik som nævnt i stk. 1  

 omhandler samtrafikprodukter, der i vidt omfang svarer til  

 samtrafikprodukter, der er omfattet af et standardtilbud offentliggjort af  

 den samtrafikforpligtede part, eller er omfattet af en gældende aftale  

 om samtrafik, indgået af denne, kan en eller flere af parterne i en  

 forhandling uanset stk. 1 allerede 1 måned efter, at anmodningen  

 om en aftale om samtrafik er fremsat skriftligt, anmode Telestyrelsen om at  

 mægle i sagen, såfremt parterne ikke er nået til  

 enighed.
 Stk. 3. Telestyrelsen optager straks efter modtagelse af en  

 anmodning om mægling efter stk. 1 eller 2 forhandlinger med  

 parterne med henblik på mægling.
 Stk. 4. Uanset bestemmelserne i stk. 1-3 kan en part, der  

 ønsker at indgå eller ændre en aftale om samtrafik med en  

 part omfattet af §§ 42-44, om samtrafikprodukter omfattet af et  

 standardtilbud offentliggjort af den samtrafikforpligtede part eller omfattet  

 af en gældende aftale om samtrafik, indgået af denne, umiddelbart  

 anmode om indgåelse eller ændring af en aftale herom, og anmode  

 Telestyrelsen om at træffe afgørelse svarende til den i  

 § 65, stk. 4, nr. 3, nævnte.
 Stk. 5. Uanset bestemmelserne i stk. 1-3 kan en part, der  

 ønsker at indgå eller ændre en aftale om samtrafik med en  

 part omfattet af §§ 42-44, om et samtrafikprodukt, der i vidt omfang  

 svarer til et samtrafikprodukt, der er omfattet af et standardtilbud  

 offentliggjort af den samtrafikforpligtede part eller omfattet af en  

 gældende aftale om samtrafik, indgået af denne, anmode om,  

 at der, samtidig med at mæglingen påbegyndes, træffes  

 afgørelse svarende til den i § 65, stk. 4, nr. 4,  

 nævnte.
§ 68. En anmodning om mægling kan vedrøre et  

 eller flere samtrafikprodukter.
Telestyrelsen kan undervejs i  

 mæglingsforløbet foretage en opdeling af  

 mæglingsanmodningen i delspørgsmål, der kan behandles hver  

 for sig som selvstændige mæglingssager.
 § 69. Såfremt der ikke inden 3 måneder, fra det  

 tidspunkt hvor mæglingsanmodningen er fremsat i medfør af  

 § 67, stk. 1 eller 2, er indgået en aftale om samtrafik  

 mellem parterne eller opnået enighed om, at en aftale om samtrafik ikke  

 kan indgås, kan en eller flere af parterne anmode Telestyrelsen om at  

 træffe afgørelse om fastsættelse af vilkår og priser  

 for den omhandlede samtrafik og om igangsætning af denne.
Stk. 2. Telestyrelsen kan på ethvert tidspunkt  

 fastsætte en kortere eller længere frist end den i stk. 1  

 angivne for mæglingsperiodens tidsmæssige udstrækning.  

 Mæglingsperioden kan dog ikke forlænges til mere end 6  

 måneder.
Telestyrelsen kan endvidere på ethvert tidspunkt  

 afslutte et mæglingsforløb, såfremt Telestyrelsen  

 skønner, at mæglingsforløbet ikke kan føre til, at  

 parterne indgår en aftale om samtrafik.
 Stk. 3. Anmodning om fastsættelse af vilkår og  

 priser i medfør af stk. 1 skal fremsættes senest 2  

 måneder efter afslutningen af den pågældende forgæves  

 mægling.
 § 70. Hvis mægling ikke resulterer i indgåelse af  

 en aftale om samtrafik, og en eller flere af parterne jf. § 69,  

 stk. 1 og 3, anmoder Telestyrelsen om at fastsætte vilkår og  

 priser for samtrafik, træffer Telestyrelsen afgørelse herom  

 senest 2 måneder efter at anmodning er fremsat.
 Stk. 2. Afgørelser som nævnt § 69,  

 stk. 1, træffes på grundlag af reglerne i denne lov samt  

 regler fastsat i medfør heraf om de forpligtelser, der påhviler  

 parter omfattet af §§ 42-44, herunder eventuelle forpligtelser med  

 hensyn til anvendelse af omkostningsrelaterede priser, jf. § 54.
Stk. 3. Hvis en part omfattet af §§ 42-44 ikke 14 dage  

 før det i stk. 1 nævnte tidspunkt, efter anmodning fra  

 Telestyrelsen, som et led i mæglingsforløbet har fremlagt  

 tilstrækkelig dokumentation til, at Telestyrelsen kan træffe en  

 endelig afgørelse som nævnt i stk. 2, kan Telestyrelsen  

 træffe en foreløbig afgørelse.
Den foreløbige  

 afgørelse har virkning indtil endelig afgørelse træffes  

 af Telestyrelsen efter stk. 1, jf. også § 78,  

 stk. 1.
Stk. 4. De i stk. 3 nævnte foreløbige  

 afgørelser omfatter en foreløbig fastsættelse af  

 vilkår og priser for samtrafik som nævnt i stk. 2. Den  

 foreløbige afgørelse kan iværksættes på det  

 foreliggende dokumentationsgrundlag.
I det omfang dokumentationen fra den  

 samtrafikforpligtede part er ufuldstændig, kan Telestyrelsen  

 fastsætte vilkår og priser skønsmæssigt.
Den  

 skønsmæssige fastsættelse af vilkår og priser skal  

 tage udgangspunkt i en eventuel fremlagt ufuldstændig dokumentation og  

 i øvrig dokumentation, som Telestyrelsen er i besiddelse af.
 Stk. 5. Afgørelser som nævnt i stk. 1 og 3  

 har virkning fra tidspunktet for indgivelse af anmodning om  

 mægling.
 § 71. Hvis parterne, efter at anmodning om mægling eller  

 fastsættelse af vilkår og priser for samtrafik er indgivet til  

 Telestyrelsen, opnår enighed om et eller flere vilkår og priser  

 for samtrafik, som er genstand for mæglingsanmodningen efter § 67,  

 stk. 1 eller 2, eller for anmodningen om fastsættelse af  

 vilkår efter § 69, stk. 1, bortfalder Telestyrelsens  

 beføjelser efter § 70, stk. 1, i forhold til det eller de  

 pågældende vilkår eller den eller de pågældende  

 priser.
Tilsyn og dokumentation § 72. Samtidig med offentliggørelse af standardtilbud  

 og samtidig med indsendelse af regnskaber for de enkelte  

 forretningsområder, jf. § 82, indsendes standardtilbudene og  

 dokumentation for overholdelse af § 62, stk. 2, til  

 Telestyrelsen.
 Stk. 2. Telestyrelsen kontrollerer, at standardtilbud,  

 som er indsendt til styrelsen, er i overensstemmelse med reglerne i denne  

 lovs afsnit IV samt regler fastsat i medfør heraf.
 Stk. 3. Telestyrelsen kan træffe foreløbig  

 afgørelse med henblik på at sikre overholdelse af § 62,  

 stk. 2, såfremt den part, som er forpligtet til at udarbejde og  

 indsende standardtilbud med tilhørende dokumentation, jf. stk. 1,  

 ikke senest 1 måned efter, at anmodning herom er fremsat af  

 Telestyrelsen, har fremlagt tilstrækkelig supplerende dokumentation.  

 Den foreløbige afgørelse har virkning indtil endelig  

 afgørelse træffes af Telestyrelsen efter § 78, stk. 1,  

 og indtil afgørelsen er udmøntet af den udbyder, der skal  

 udarbejde standardtilbud, jf. § 73, stk. 2.
Stk. 4. De i stk. 3 nævnte foreløbige  

 afgørelser vil bestå i fastsættelse af et midlertidigt  

 standardtilbud.
Den foreløbige afgørelse  

 iværksættes på det foreliggende dokumentationsgrundlag.
I  

 det omfang dokumentationen fra den samtrafikforpligtede part er  

 ufuldstændig, kan Telestyrelsen fastsætte vilkår og priser  

 skønsmæssigt.
Den skønsmæssige fastsættelse  

 af vilkår og priser skal tage udgangspunkt i en eventuel fremlagt  

 ufuldstændig dokumentation og i øvrig dokumentation, som  

 Telestyrelsen er i besiddelse af.
§ 73. Resultatet af Telestyrelsens kontrol, jf. § 72,  

 stk. 2, meddeles den udbyder, der har udarbejdet standardtilbud.  

 Telestyrelsen kan som led heri påbyde ændringer af vilkår  

 og priser i standardtilbud, der strider mod reglerne i denne lovs afsnit IV  

 samt regler fastsat i medfør heraf, eller som udgør en  

 overtrædelse af konkurrenceloven, jf.
Konkurrencerådets udtalelse  

 efter § 79.
 Stk. 2. Når endelig afgørelse er truffet efter  

 stk. 1, skal den udbyder, der har udarbejdet standardtilbud, senest en  

 måned efter afgørelsen er truffet, udmønte denne i et  

 opdateret standardtilbud.
 § 74. Udbydere, som i medfør af §§ 42 og 43 skal  

 imødekomme rimelige anmodninger om indgåelse eller ændring  

 af aftaler om samtrafik, skal efter anmodning fra Telestyrelsen eller den,  

 der anmoder om samtrafik, dokumentere, at tilbudte eller anvendte  

 vilkår for samtrafik er i overensstemmelse med §§ 52 og 53, og at  

 tilbudte eller anvendte priser for samtrafik er beregnet i overensstemmelse  

 med regler udstedt i medfør af § 55.
 Stk. 2. Telestyrelsen kan træffe afgørelse om  

 undtagelse fra kravet om afgivelse af dokumentation efter stk. 1 til den  

 part, der anmoder om indgåelse eller ændring af en aftale om  

 samtrafik.
Stk. 3. Med sigte på at kunne fremlægge
dokumentation efter stk. 1 skal udbydere, som i medfør af  

 §§ 42 og 43 skal imødekomme alle rimelige anmodninger om  

 samtrafik, opstille kontraktmæssige samtrafikgrænseflader mellem  

 afdelinger, datterselskaber og lignende.
Kontraktmæssige  

 samtrafikgrænseflader skal omfatte vilkår, priser, tekniske  

 forhold m.v., og skal for så vidt angår nye produkter opstilles  

 senest samtidig med markedsintroduktionen af disse.
 Stk. 4. Dokumentation som nævnt i stk. 1 og 3 skal  

 fremlægges umiddelbart efter anmodning herom.
 Stk. 5. Den, der anmoder om indgåelse eller  

 ændring af en aftale om samtrafik, kan anmode Telestyrelsen om kopi af  

 modtaget materiale efter stk. 1, jf. dog stk. 2.
 § 75. Telestyrelsen fører kontrol med aftaler om  

 samtrafik som nævnt i §§ 42 og 43, og kontrollerer i den  

 forbindelse, at aftaler om samtrafik, som er indsendt til styrelsen, er i  

 overensstemmelse med reglerne i denne lovs afsnit IV samt regler fastsat i  

 medfør heraf.
Stk. 2. I forbindelse med tilsyn efter stk. 1 skal  

 Telestyrelsen gøre en part, der har indgået en aftale om  

 samtrafik med en udbyder af offentlige telenet eller teletjenester med  

 en stærk markedsposition, på et givet delmarked, jf. § 45,  

 opmærksom på, om den pågældende aftale stiller parten  

 åbenbart ringere, end anvendelse af standardtilbud eller en  

 gældende aftale om samtrafik ville indebære.
Udbydere, som i  

 medfør af §§ 42 og 43 skal imødekomme alle rimelige  

 anmodninger om indgåelse eller ændring af aftaler om samtrafik,  

 skal imødekomme anmodninger fra en part, som har indgået en  

 aftale, der stiller parten åbenbart ringere, om umiddelbar udskiftning  

 af denne aftale med en aftale på vilkår og til priser svarende  

 til et standardtilbud eller en gældende aftale om samtrafik.
 Stk. 3. Stk. 2, 2. pkt. kan ikke fraviges ved aftale.
Stk. 4. Telestyrelsen skal påbyde ændringer af  

 vilkår i en aftale om samtrafik, såfremt disse udgør en  

 overtrædelse af konkurrenceloven, jf.
Konkurrencerådets udtalelse  

 efter § 79.
§ 76. Telestyrelsen fører tilsyn med og træffer  

 afgørelse i sager om udbydere af telenet eller teletjenester,  

 tredjemænd som nævnt i § 56, stk. 5, og § 58,  

 stk. 5, og ejere af telenets overholdelse af 1)	§ 56, stk. 1-3 og 6, § 57, stk. 1 og 3,  

 § 58, stk. 1, 2 og 5, § 61, § 62, stk. 1-3,  

 § 63, stk. 1 og 2, § 72, stk. 1, § 74 og § 75,  

 stk. 2, 2. pkt., samt 2)	regler udstedt med hjemmel i § 50, § 56, stk. 4 og 5,  

 § 57, stk. 4 og 5, § 58, stk. 3 og 4, § 62,  

 stk. 4 og 5, og § 63, stk. 4.
 Stk. 2. I en afgørelse efter stk. 1 kan  

 indgå påbud om overholdelse af de i stk. 1 nævnte  

 bestemmelser.
Forhåndsbesked § 77. Uanset bestemmelserne i §§ 59, 65 og 67, kan parter  

 omfattet af denne lovs afsnit IV, til enhver tid anmode Telestyrelsen om en  

 udtalelse om fortolkningen af reglerne i denne lovs afsnit IV og regler  

 fastsat i medfør heraf.
 Stk. 2. Telestyrelsens udtalelse som nævnt i stk. 1  

 afgives så vidt muligt senest 1 måned efter, at Telestyrelsen har  

 modtaget anmodningen.
 Stk. 3. Telestyrelsens udtalelse udgør en  

 forhåndsbesked om Telestyrelsens juridiske fortolkning af de omhandlede  

 bestemmelser, herunder om fortolkningen af disse sammenholdt med den eller de  

 af den pågældende part forelagte faktuelle problemstillinger.
 Stk. 4. Telestyrelsen kan afvise at afgive en udtalelse som  

 nævnt i stk. 1-3 i situationer, hvor det ikke er muligt at  

 adskille regelanvendelsen fra en partstvist, hvor anvendelsen af den  

 omhandlede bestemmelse kan være relevant.
Opfølgning på foreløbige  

 afgørelser § 78. Når Telestyrelsen har truffet foreløbig  

 afgørelse efter § 70, stk. 3, eller § 72, stk. 3,  

 skal Telestyrelsen senest 1 måned efter, at tilstrækkelig  

 dokumentation foreligger, træffe endelig afgørelse i sagen.
Stk. 2. Når endelig afgørelse er truffet, skal  

 der ske efterregulering af priserne, således at parterne stilles, som  

 om den endelige afgørelse havde haft virkning fra det tidspunkt, hvor  

 den foreløbige afgørelse efter § 70, stk. 3, eller  

 § 72, stk. 3, blev truffet.
I en afgørelse efter 1. pkt. kan  

 indgå et påbud om overholdelse af gældende regler og om  

 gennemførelse af efterregulering med sigte herpå.
 Stk. 3. Stk. 2 finder tilsvarende anvendelse i det omfang  

 aftaler om samtrafik er baseret på et foreløbigt
standardtilbud, og der i aftalen henvises hertil.
 Stk. 4. Foreløbige afgørelser kan ikke  

 indbringes for anden administrativ myndighed.
Udtalelser fra Konkurrencerådet i  

 samtrafiksager § 79. I forbindelse med Telestyrelsens tilsyn med  

 standardtilbud, Telestyrelsens tilsyn med aftaler om samtrafik og  

 Telestyrelsens fastsættelse af vilkår og priser for samtrafik  

 efter § 70, indhenter Telestyrelsen en udtalelse fra  

 Konkurrencerådet om hvorvidt vilkår, der indgår i de  

 pågældende standardtilbud eller i de pågældende  

 aftaler om samtrafik, udgør en overtrædelse af  

 konkurrenceloven.
 Stk. 2. Konkurrencerådet afgiver udtalelse som  

 nævnt i stk. 1 senest 1 måned efter anmodning herom.  

 Udtalelsen er bindende for Telestyrelsen.
 Stk. 3. Udtalelser som nævnt i stk. 1 indhentes i  

 forbindelse med Telestyrelsens afgørelser efter § 69,  

 stk. 1, § 70, stk. 1, § 73, stk. 1, og § 75,  

 stk. 1.
Undtagelser fra offentlighedsloven § 80. Reglerne om aktindsigt i lov om offentlighed i  

 forvaltningen gælder ikke i forbindelse med mægling  

 vedrørende aftaler om samtrafik, jf. §§ 67-70, eller  

 afgørelser eller fastsættelse af vilkår og priser for  

 samtrafik, jf. § 69, stk. 1, og § 70, stk. 1.
Kapitel 19 Oplysningspligt og regnskabsforhold § 81. Telestyrelsen kan indhente alle oplysninger fra udbydere  

 af telenet eller teletjenester, der er nødvendige med henblik på  

 afgørelse af, om en udbyder må anses for at have en stærk  

 markedsposition, jf. § 45, eller med henblik på indberetninger til  

 Kommissionen.
 Stk. 2. Telestyrelsen kan af parterne kræve alt  

 materiale, som skønnes relevant med henblik på tilsyn,  

 mægling, afgørelse eller undersøgelser m.v., herunder  

 udarbejdelse af materiale, forslag til aftale om samtrafik og dokumentation  

 for, at der foreligger konkrete forhold, der gør det rimeligt at  

 afvise anmodninger om indgåelse eller ændring af aftaler om  

 samtrafik eller afbrydelse af udveksling af samtrafik.
 § 82. Udbydere af offentlige telenet eller teletjenester, der  

 har en stærk markedsposition på et givet delmarked, jf.  

 § 45, skal gennemføre en regnskabsmæssig adskillelse af de  

 enkelte forretningsområder.
 Stk. 2. Virksomheder inden for jernbanedrift,  

 forsyningsvirksomheder inden for gas, vand, varme og elektricitet samt  

 kommuner og kommunale fællesskaber og offentlige institutioner i  

 øvrigt, der udbyder telenet eller teletjenester, skal  

 gennemføre en regnskabsmæssig adskillelse af udbudet af telenet  

 eller teletjenester.
 Stk. 3. Forskningsministeren fastsætter nærmere  

 regler om:
 1)	Fra hvilket tidspunkt den regnskabsmæssige adskillelse skal  

 være gennemført.
 2)	Indsendelse af regnskaberne til Telestyrelsen.
 3)	Regnskabernes udformning og indhold, herunder hvilke  

 regnskabsområder der skal aflægges særskilt regnskab for  

 bl.a. med henblik på at sikre effektiv konkurrence og gennemsigtighed i  

 forbindelse med samtrafik.
 4)	At regnskaberne skal dokumentere, at de i § 74, stk. 3,  

 nævnte vilkår, priser m.v. i praksis er anvendt i forbindelse med  

 afregning mellem udbyderens egne afdelinger, datterselskaber og lignende.
5)	Inddragelse af Konkurrencerådet i sager om vurdering af  

 regnskabsmæssige forhold.
Regler herom fastsættes efter  

 drøftelse med erhvervsministeren.
Kapitel 20 Samtrafik med en udbyder fra et andet EU-land eller  

 EØS-land § 83. En udbyder af offentlige telenet eller teletjenester,  

 der i forbindelse med en aftale om samtrafik med en udbyder fra et andet  

 EU-land eller EØS-land, om det i § 39, stk. 1, nr. 1,  

 nævnte samtrafikprodukt, finder anledning til at klage, kan indbringe  

 klagen for tilsynsmyndigheden i den anden parts hjemland.
 Stk. 2. Hvis en klage i forbindelse med en aftale om samtrafik  

 fra en udbyder af offentlige telenet eller teletjenester, der er  

 hjemmehørende i et andet EU-land eller EØS-land, indbringes for  

 Telestyrelsen, skal Telestyrelsen behandle klagen efter reglerne i afsnit IV  

 i denne lov samt regler fastsat i medfør heraf.
Stk. 3. Hvis der i forbindelse med en aftale om samtrafik  

 mellem en udbyder af offentlige telenet eller teletjenester, der er  

 hjemmehørende her i landet, og en udbyder, der er hjemmehørende  

 i et andet EU-land eller EØS-land, indbringes klager for  

 Telestyrelsen, skal Telestyrelsen, såfremt der samtidig er klaget til  

 en udenlandsk tilsynsmyndighed, koordinere sin indsats med den nationale  

 tilsynsmyndighed i det andet EU-land eller EØS-land inden 6  

 måneder efter modtagelsen af anmodningen for at finde en  

 løsning.
Løsningen på konflikten skal sikre en rimelig  

 balance mellem parternes legitime interesser og være i overensstemmelse  

 med samtrafikreglerne i Danmark og det andet EU-land eller  

 EØS-land.
 § 84. Forskningsministeren fastsætter nærmere  

 regler om grænseoverskridende mægling.
Afsnit V Øvrige forhold Kapitel 21 Bistand fra udbydere af telenet eller teletjenester i  

 alarmerings- og beredskabssituationer § 85. Forskningsministeren kan fastsætte regler om  

 minimumskrav til udbydere af telenet eller teletjenester med henblik på  

 sikring af telekommunikation ved alarmering.
Minimumskravene kan blandt andet  

 indeholde en pligt til at:
 1)	Foretage en indbyrdes dirigering og koordinering af afleveringen af  

 alarmopkald (112) til den relevante alarmcentral, herunder at en eller flere  

 udbydere af telenet eller teletjenester pålægges pligt til at  

 varetage koordineret aflevering af alarmopkald (112) fra andre udbydere.
 2)	Foretage positionsangivelse ved opkald fra mobiltelefoner i  

 forbindelse med alarmopkald (112).
 3)	Yde bistand ved alarmcentralernes alarmering af politi,  

 redningsberedskab, ambulancetjeneste og andre beredskabstjenester.
 § 86. Forskningsministeren fastsætter nærmere  

 regler om, at udbydere af telenet og teletjenester skal foretage  

 nødvendig planlægning og træffe nødvendige  

 foranstaltninger for at sikre samfundsvigtig telekommunikation i  

 beredskabssituationer og i andre ekstraordinære situationer, herunder  

 pligt til etablering af særlige faciliteter uden omkostninger for  

 staten.
 Stk. 2. Forskningsministeren kan fastsætte tilsvarende  

 regler som nævnt i stk. 1 for offentlige myndigheder samt  

 offentlige og private virksomheder og institutioner.
 § 87. Telestyrelsen fører tilsyn med overholdelsen af  

 regler fastsat i medfør af §§ 85 og 86. Hvis National Long Lines  

 Agency (NALLA) aktiveres, overgår beføjelsen til at føre  

 tilsyn med overholdelsen af regler fastsat i medfør af § 86 til  

 NALLA.
 Stk. 2. Forskningsministeren fastsætter nærmere  

 regler om Telestyrelsens og NALLA s koordinering og prioritering af  

 totalforsvars- og beredskabsmyndighedernes behov for samfundsvigtig  

 telekommunikation.
 Stk. 3. Forskningsministeren fastsætter nærmere  

 regler for NALLA s sammensætning, funktioner og organisation.
 Stk. 4. Telestyrelsen og NALLA kan pålægge  

 udbydere af telenet eller teletjenester at meddele Telestyrelsen og NALLA  

 alle oplysninger, der skønnes nødvendige i forbindelse med  

 administrationen af bestemmelserne i dette afsnit samt regler fastsat i  

 medfør heraf.
Stk. 5. Telestyrelsen og NALLA kan meddele påbud til  

 udbydere af telenet eller teletjenester om overholdelse af regler fastsat i  

 medfør af §§ 85 og 86. Telestyrelsen og NALLA kan anvende  

 tvangsbøder med henblik på gennemtvingelse heraf.
Der er  

 udpantningsret for beløbene.
 Stk. 6. Telestyrelsens og NALLA s afgørelser på  

 grundlag af regler fastsat i medfør af § 86 kan påklages  

 til forskningsministeren.
Kapitel 22 Internationale forhold § 88. Telestyrelsen kan fastsætte regler om minimumskrav  

 til udbydere af telenet eller teletjenester, der ønsker at opnå  

 særlige rettigheder i forhold til konventioner, aftaler, beslutninger  

 m.v., som Danmark har tilsluttet sig i internationale samarbejdsfora på  

 telekommunikationsområdet.
 Stk. 2. Ved fastsættelsen af regler efter stk. 1,  

 kan Telestyrelsen fastsætte regler for tilbagekaldelse af særlige  

 rettigheder og om Telestyrelsens adgang til at påbyde, at en udbyder af  

 telenet eller teletjenester ophører med at anvende særlige  

 rettigheder, som nævnt i stk. 1.
Kapitel 23 Udbydere af informations- og indholdstjenester § 89. Forskningsministeren kan fastsætte regler for  

 indholdet af informations- og indholdstjenester, jf. § 3, stk. 4, i  

 det omfang de pågældende tjenester indholdsmæssigt kan  

 sidestilles med radio- eller tv-programmer.
Forskningsministeren kan herunder  

 bestemme, at reglerne om reklame og sponsorering og reglerne med henblik  

 på at tilgodese hensyn til børn og unge i lov om radio- og  

 fjernsynsvirksomhed helt eller delvist skal finde anvendelse på de  

 nævnte informations- og indholdstjenester .
 Stk. 2. I regler fastsat i medfør af stk. 1 kan  

 forskningsministeren fastsætte bestemmelser om indførelse af  

 anmeldelsesordninger.
§ 90. Radio- og TV-Reklamenævnet træffer den  

 endelige administrative afgørelse i sager om manglende overholdelse af  

 regler om reklamer udstedt med hjemmel i § 89, stk. 1. Nævnet  

 kan i den forbindelse 1)	påtale overtrædelser af reglerne, og kan herunder  

 pålægge udbydere af informations- og indholdstjenester at  

 offentliggøre afgørelser, samt bestemme på hvilken  

 måde og i hvilken form dette skal ske, 2)	træffe afgørelse om genmæle overfor oplysninger  

 af faktisk karakter, som er udsendt i reklameindslag, og kan herunder  

 pålægge udbydere af informations- og indholdstjenester at  

 offentliggøre et sådant genmæle, samt bestemme på  

 hvilken måde og i hvilken form dette skal ske.
 Stk. 2. Satellit- og Kabelnævnet træffer den  

 endelige administrative afgørelse i sager om manglende overholdelse af  

 regler om sponsorering og regler med henblik på at tilgodese hensyn til  

 børn og unge udstedt med hjemmel i § 89, stk. 1.  

 Nævnet kan i den forbindelse pålægge udbydere af  

 informations- og indholdstjenester at offentliggøre afgørelser,  

 samt bestemme, på hvilken måde og i hvilken form dette skal  

 ske.
§ 91. Det er ikke tilladt i erhvervsmæssigt  

 øjemed at fremstille, importere, omsætte, besidde eller  

 ændre dekodere eller andet dekodningsudstyr, hvis formål det er  

 at give uautoriseret adgang til informations- og indholdstjenester, der  

 normalt ydes mod betaling.
Annoncering eller anden form for reklame for  

 sådant udstyr er ikke tilladt.
Kapitel 24 Krav til udbydere af kabeltv § 92. Udbydere af offentlige telenet eller teletjenester  

 må ikke inden for samme retlige enhed drive sine kabeltv-net og  

 øvrige offentlige telenet, hvis udbyderen 1)	har særlige rettigheder på  

 telekommunikationsområdet, 2)	indtager en dominerende stilling på en væsentlig del af  

 det samlede marked for offentlige telenet og offentlige telefonitjenester,  

 og 3)	driver et kabeltv-net, som er etableret på grundlag af  

 særlige eller eksklusive rettigheder inden for samme geografiske  

 område.
 Stk. 2. Telestyrelsen træffer senest den 1. oktober 2000  

 afgørelse om, hvilke udbydere af offentlige telenet eller  

 teletjenester, der er omfattet af stk. 1 og påbyder opdeling som  

 nævnt i stk. 3.
 Stk. 3. Udbydere af offentlige telenet eller teletjenester,  

 der er omfattet af stk. 1, skal senest 6 måneder efter  

 Telestyrelsens afgørelse efter stk. 2, have opdelt deres  

 eksisterende drift af kabeltv-net og offentlige telenet i separate retlige  

 enheder med henblik på overholdelse af stk. 1.
 Stk. 4. Forskningsministeren kan, når der er  

 tilstrækkelig konkurrence på det særskilte marked for udbud  

 af infrastruktur og tjenester i abonnentnettene, fastsætte  

 nærmere regler om, at kravet i stk. 1 ikke finder anvendelse.
Kapitel 25 Afskæring af instruksadgang § 93. Forskningsministeren kan ikke, ud over hvad der  

 følger af bestemmelserne i lov om Telestyrelsen, give Telestyrelsen  

 tjenestebefaling om styrelsens varetagelse af myndighedsopgaver  

 vedrørende konkrete sager, om behandling og afgørelse af  

 enkeltsager, om Telestyrelsens udstedelse af administrative forskrifter  

 på områder, hvor styrelsen er bemyndiget hertil, eller om  

 Telestyrelsens øvrige tilsynsaktiviteter med henblik på at sikre  

 overholdelse af denne lov og administrative forskrifter udstedt i  

 medfør heraf.
 Stk. 2. Forskningsministeren kan ikke dispensere fra  

 administrative forskrifter udstedt af ministeren i medfør af denne  

 lov.
 Stk. 3. Uanset stk. 1 og 2 kan forskningsministeren dog  

 give Telestyrelsen tjenestebefaling i konkrete sager, hvor tilsynet  

 udøves og afgørelser træffes med hjemmel i regler fastsat  

 i medfør af § 86, ligesom forskningsministeren kan dispensere  

 herfra.
Afsnit VI Klagenævn Kapitel 26 Telebrugernævnet § 94. Forskningsministeren nedsætter et  

 Telebrugernævn.
Stk. 2. Telebrugernævnet består af 7 medlemmer,  

 der udpeges af forskningsministeren.
Forskningsministeren skal ved  

 udpegningen af nævnets medlemmer lægge vægt på, at  

 nævnet samlet repræsenterer juridisk, teleteknisk,  

 økonomisk og forbrugermæssig sagkundskab.
 Stk. 3. Medlemmerne beskikkes for 4 år ad gangen.
Stk. 4. Forskningsministeren udpeger blandt nævnets  

 medlemmer nævnets formand.
Formanden skal være jurist.  

 Forskningsministeren kan blandt nævnets medlemmer udpege et medlem med  

 juridisk sagkundskab som næstformand, der kan træde til ved  

 formandens forfald eller inhabilitet.
§ 95. Forskningsministeren fastsætter  

 nærmere regler for Telebrugernævnets virksomhed og  

 sagsbehandling, herunder regler om 1)	opkrævning af gebyr for sager, der behandles for  

 nævnet, 2)	at klager over en af Telestyrelsen truffet afgørelse skal  

 indgives til Telebrugernævnet inden for nærmere fastsatte  

 tidsfrister, og 3)	Telebrugernævnets mulighed for at afvise klager  

 vedrørende regninger, hvor udbyderen af telenet eller teletjenester  

 tilkendegiver at ville godskrive klageren det påklagede beløb,  

 eller klager hvor udbyderen af telenet eller teletjenester erkender, at  

 gældende regler for levering af telenet eller teletjenester til  

 slutbrugere ikke er overholdt, og tilkendegiver at ville kompensere klageren  

 herfor.
 Stk. 2. Forskningsministeren stiller sekretariatsbistand til  

 rådighed for nævnet.
 Stk. 3. Staten afholder alle udgifter i forbindelse med  

 Telebrugernævnets virksomhed, jf. dog stk. 1, nr. 1. Statens  

 udgifter dækkes af den nummerafgift, der opkræves i medfør  

 af § 32, stk. 1-3.
Stk. 4. Telebrugernævnet er i sin virksomhed  

 uafhængig af instrukser vedrørende den enkelte sags behandling  

 og afgørelse.
Nævnets formand tilrettelægger  

 Telebrugernævnets arbejde, herunder arbejdet i dettes sekretariat.
§ 96. For Telebrugernævnet kan indbringes klage  

 over 1)	Telestyrelsens afgørelser om forsyningspligtudbyderes  

 overholdelse af a)	§ 16, stk. 3, og § 19, stk. 2, b)	regler udstedt med hjemmel i § 16, stk. 4, og § 18,  

 stk. 1 og 2, c)	vilkår fastsat i medfør af § 17, stk. 2,  

 eller i medfør af regler udstedt efter § 17, stk. 3, eller  

 kontraktvilkår godkendt efter regler fastsat i medfør af  

 § 18, stk. 3, og d)	maksimalpriser fastsat i medfør af § 19, stk. 1, og  

 på grundlag af regler udstedt i medfør af § 19,  

 stk. 4-7, 2)	Telestyrelsens godkendelse af kontraktvilkår efter § 18,  

 stk. 3, 3)	Telestyrelsens afgørelser om udbydere af telenet eller  

 teletjenester, ejere af telenet og udbydere af betalingstelefoners  

 overholdelse af § 13, stk. 1 og 3, og regler udstedt med hjemmel i  

 §§ 9-12, samt § 14, 4)	Telestyrelsens afgørelser i tvister mellem en slutbruger og  

 en udbyder af telenet eller teletjenester, om registrering af og betaling for  

 forbrug af telenet eller teletjenester, jf. regler udstedt med hjemmel i  

 § 10, stk. 2, nr. 5, litra d, 5)	Telestyrelsens afgørelser om udbydere af telenet eller  

 teletjenester og udbydere af nummeroplysningsdatabaser og  registres  

 overholdelse af § 27, stk. 2 og 3, § 34, stk. 3-6,  

 § 35, stk. 3, og § 37, samt regler udstedt med hjemmel i  

 § 29, stk. 1, og § 33, 6)	Telestyrelsens afgørelser om opsættende virkning i  

 sager som nævnt i nr. 1-4, jf. bestemmelsen i § 110 og regler  

 udstedt med hjemmel heri, 7)	Telestyrelsens sagsbehandling i forbindelse med afgørelser i  

 sager som nævnt i nr. 1-5, samt 8)	Telestyrelsens afgørelser i medfør af anden lovgivning  

 eller regler fastsat i medfør heraf og klager over Telestyrelsens  

 sagsbehandling i forbindelse med sådanne afgørelser, i det  

 omfang en sådan klageadgang er fastlagt ved lov eller i henhold til  

 lov.
 Stk. 2. Telebrugernævnet træffer endvidere  

 afgørelse i sager, der er henvist til nævnet af  

 Telestyrelsen i medfør af § 24.
 Stk. 3. I en afgørelse efter stk. 1 kan  

 indgå påbud til forsyningspligtudbydere, udbydere af telenet  

 eller teletjenester, ejere af telenet, udbydere af nummeroplysningsdatabaser  

 og  registre og udbydere af betalingstelefoner om overholdelse af  

 gældende regler, fastsatte vilkår, maksimalpriser m.v.  

 Afgørelser efter stk. 1 kan derudover omfatte påbud om  

 ændring af gældende kontrakt- og abonnementsvilkår, i det  

 omfang disse ikke opfylder de stillede krav, og påbud om, at udbyderen  

 over for slutbrugeren skal opfylde aftalte kontrakt- og  

 abonnementsvilkår, inklusive eventuelle påbudte ændringer  

 heraf.
 Stk. 4. Telebrugernævnet kan, i det omfang det  

 skønnes nødvendigt for administrationen af regler udstedt i  

 medfør af § 10, anmode Telestyrelsen om at foretage tekniske  

 undersøgelser til brug for oplysning af en konkret sag, eller  

 rekvirere sådan bistand fra andre.
 § 97. Telebrugernævnets afgørelser kan ikke  

 indbringes for anden administrativ myndighed.
 § 98. Forskningsministeren kan beslutte at  

 nedlægge Telebrugernævnet, såfremt der senest samtidig med  

 nedlæggelsen af nævnet sikres slutbrugerne adgang til at klage  

 over generelle forbrugerforhold i relation til udbud af offentlige telenet  

 eller teletjenester til slutbrugere til et privat klage- og ankenævn,  

 godkendt i medfør af kapitel 2 i lov om Forbrugerklagenævnet  

 eller til et andet offentligt klageorgan.
Stk. 2. Såfremt forskningsministeren i medfør af  

 stk. 1 nedlægger Telebrugernævnet, overføres  

 behandlingen af sager omfattet af det i stk. 1 nævnte private  

 nævn eller offentlige klageorgans kompetence til dette nævn eller  

 klageorgan.
Behandlingen af Telebrugernævnets øvrige sager, jf.  

 § 96, stk. 1 og 2, overføres til Teleklagenævnet.
 Stk. 3. Telestyrelsens behandling af sager i henhold til  

 § 23, som er omfattet af et privat klagenævns eller andet  

 offentligt klageorgans kompetence, overføres på samme tidspunkt  

 som nævnt i stk. 2 til dette nævn eller klageorgan.
Kapitel 27 Teleklagenævnet § 99. Forskningsministeren nedsætter et  

 Teleklagenævn.
Stk. 2. Teleklagenævnet består af 7 medlemmer, der  

 udpeges af forskningsministeren.
Forskningsministeren skal ved udpegningen af  

 nævnets medlemmer lægge vægt på, at nævnet  

 samlet repræsenterer juridisk, teleteknisk, økonomisk,  

 konkurrenceretlig og markedsmæssig sagkundskab.
 Stk. 3. Medlemmerne beskikkes for 4 år ad gangen.
Stk. 4. Forskningsministeren udpeger blandt nævnets  

 medlemmer nævnets formand.
Formanden skal være jurist.  

 Forskningsministeren kan blandt nævnets medlemmer udpege et medlem med  

 juridisk sagkundskab som næstformand, der kan træde til ved  

 formandens forfald eller inhabilitet.
§ 100. Forskningsministeren fastsætter nærmere  

 regler for Teleklagenævnets virksomhed og sagsbehandling, herunder  

 regler om 1)	opkrævning af gebyr for sager, der behandles ved nævnet,  

 og 2)	at klager over en af Telestyrelsen truffet afgørelse skal  

 indgives til Teleklagenævnet inden for nærmere fastsatte  

 tidsfrister.
 Stk. 2. Forskningsministeriet stiller sekretariatsbistand til  

 rådighed for nævnet.
 Stk. 3. Staten afholder alle udgifter i forbindelse med  

 Teleklagenævnets virksomhed, jf. dog stk. 1, nr. 1. Statens  

 udgifter dækkes af den nummerafgift, der opkræves i medfør  

 af § 32, stk. 1-3,  i denne lov.
Stk. 4. Teleklagenævnet er i sin virksomhed  

 uafhængig af instrukser vedrørende den enkelte sags behandling  

 og afgørelse.
Nævnets formand tilrettelægger  

 Teleklagenævnets arbejde, herunder arbejdet i dettes sekretariat.
 § 101. For Teleklagenævnet kan indbringes klager  

 over:
1)	Telestyrelsens afgørelser om udbydere af telenet eller  

 teletjenesters overholdelse af a)	§ 15, stk. 1, § 30, stk. 3, § 34,  

 stk. 1, § 35, stk. 1 og 2, § 36, stk. 1 og 2, b)	regler udstedt med hjemmel i § 15, stk. 2 og 3, § 29,  

 stk. 2 og 3, § 30, stk. 2, § 34, stk. 2, og  

 § 36, stk. 3, og c)	vilkår fastsat med hjemmel i regler efter § 30,  

 stk. 2, 2)	Telestyrelsens udpegning af forsyningspligtudbydere efter § 17,  

 stk. 1, og Telestyrelsens fastsættelse af vilkår for  

 sådanne udbydere efter § 17, stk. 2 og 3, og regler udstedt  

 med hjemmel heri, Telestyrelsens fastsættelse af maksimalpriser efter  

 § 19, stk. 1 og stk. 3-7, og regler udstedt med hjemmel heri,  

 Telestyrelsens afgørelser efter § 20, stk. 1 og 4, om  

 forsyningspligtudbyderens ret til finansiering af dokumenterede underskud, og  

 Telestyrelsens fastsættelse og opkrævning af bidrag til  

 dækning heraf hos udbydere af offentlige telenet eller teletjenester,  

 jf. § 20, stk. 4, 3)	Telestyrelsens afgørelser om udbydere af betalingstelefoners  

 forpligtelser i medfør af § 21, 4)	Telestyrelsens afgørelser om udbydere af telenet eller  

 teletjenester, tredjemænd som nævnt i § 56, stk. 5, og  

 § 58, stk. 5, og ejere af telenets overholdelse af reglerne i denne  

 lovs afsnit IV, jf. dog § 78, stk. 4, og regler fastsat i  

 medfør heraf, og 5)	Telestyrelsens afgørelser om udbydere af telenet eller  

 teletjenesters overholdelse af regler udstedt med hjemmel i § 85, 6)	Telestyrelsens afgørelser efter § 31, § 35,  

 stk. 4, § 92, stk. 2, og efter regler udstedt med hjemmel i  

 § 88, 7)	Telestyrelsens afgørelser om opsættende virkning i  

 sager som nævnt i nr. 1-6, jf. bestemmelsen i § 110 og regler  

 udstedt med hjemmel heri, 8)	Telestyrelsens sagsbehandling i forbindelse med afgørelser i  

 sager som nævnt i nr. 1-7, samt 9)	Telestyrelsens afgørelser med hjemmel i anden lovgivning  

 eller regler fastsat i medfør heraf og Telestyrelsens sagsbehandling i  

 forbindelse med sådanne afgørelser, i det omfang en sådan  

 klageadgang er fastlagt ved lov eller i henhold til lov.
 Stk. 2. Teleklagenævnets afgørelser  

 vedrørende klager over de i stk. 1 anførte forhold skal  

 så vidt muligt foreligge senest 3 måneder efter, at de er  

 forelagt for nævnet.
Stk. 3. I en afgørelse efter stk. 1 kan  

 indgå et påbud til udbydere af telenet eller  

 teletjenester, tredjemænd som nævnt i § 56, stk. 5, og  

 § 58, stk. 5, ejere af telenet og udbydere af betalingstelefoner om  

 overholdelse af gældende regler.
Påbud kan derudover omfatte  

 påbud om at forhandlinger om samtrafik skal indledes, påbud om  

 deltagelse i mægling, påbud om igangsætning af samtrafik,  

 påbud om fortsættelse eller genoptagelse af udveksling af  

 samtrafik, påbud om ændringer af vilkår og priser i  

 standardtilbud eller aftaler om samtrafik, påbud om  

 gennemførelse af efterregulering af samtrafikpriser og påbud om  

 opdeling som nævnt i § 92, stk. 3, jf. § 92,  

 stk. 2.
 § 102. Teleklagenævnets afgørelser kan ikke  

 indbringes for anden administrativ myndighed.
 Stk. 2. Teleklagenævnets afgørelse kan indbringes  

 for domstolene senest 8 uger efter, at afgørelsen er meddelt den  

 pågældende.
Kapitel 28 Service 900-Nævnet § 103. Forskningsministeren nedsætter et nævn  

 vedrørende overtakserede tjenester (Service 900-Nævnet).
 Stk. 2. Nævnet består af 3 medlemmer, der  

 beskikkes af forskningsministeren for 4 år ad gangen.
Stk. 3. Forskningsministeren udpeger blandt nævnets  

 medlemmer nævnets formand.
Formanden skal være jurist.
 Stk. 4. Forskningsministeren fastsætter nærmere  

 regler om nævnets virksomhed, herunder om tidsfrister for indgivelse af  

 klager til nævnet.
 Stk. 5. Telestyrelsen stiller sekretariatsbistand til  

 rådighed for nævnet.
Stk. 6. Staten afholder alle udgifter i forbindelse med  

 nævnets virksomhed.
Statens udgifter dækkes af den nummerafgift,  

 der opkræves i medfør af § 32, stk. 1-3, i denne  

 lov.
Stk. 7. Service 900-Nævnet er i sin virksomhed  

 uafhængig af instrukser vedrørende den enkelte sags behandling  

 og afgørelse.
Nævnets formand tilrettelægger Service  

 900-Nævnets arbejde, herunder arbejdet i dettes sekretariat.
 § 104. Service 900-Nævnet har følgende  

 opgaver:
 1)	At behandle klager over afgørelser truffet af udbydere af  

 telenet eller teletjenester i medfør af § 28, stk. 2 og 3,  

 om overholdelse af regler fastsat med hjemmel i § 28, stk. 1.
 2)	At behandle klager over en udbyder af telenet eller teletjenesters  

 manglende opfyldelse af tilsynsforpligtelsen i § 28, stk. 2 og  

 3.
 Stk. 2. Nævnet kan i forbindelse med afgørelser  

 efter stk. 1:
 1)	Påbyde en udbyder af telenet eller teletjenester at fratage en  

 udbyder af informations- eller indholdstjenester et allerede tildelt nummer,  

 jf. § 28, stk. 3.
 2)	Påbyde en udbyder af telenet eller teletjenester at tildele en  

 udbyder af informations- eller indholdstjenester et nummer, eller at  

 genåbne et tidligere frataget nummer, jf. § 28, stk. 3.
 3)	Ved gentagne eller grove undladelser af at overholde den i  

 § 28, stk. 3, nævnte tilsynspligt inddrage en teleudbyders  

 adgang til at tilbyde udbydere af informations- eller indholdstjenester  

 registrering af forbrug samt fakturering og opkrævning herfor hos  

 slutbrugeren.
 Stk. 3. I forbindelse med afgørelse som nævnt i  

 stk. 2, nr. 3, skal der fastsættes en frist for inddragelse.
 Stk. 4. En udbyder af telenet eller teletjenester, der har  

 fået inddraget adgang til at tilbyde udbydere af informations- eller  

 indholdstjenester registrering af forbrug samt fakturering og  

 opkrævning herfor hos slutbrugeren, vil efter 1 års udelukkelse  

 kunne anmode nævnet om at revurdere inddragelsen.
 § 105. Afgørelser truffet af Service 900-Nævnet  

 kan ikke indbringes for anden administrativ myndighed.
Kapitel 29 Bindende udtalelser fra Konkurrencerådet § 106. Uanset §§ 96 og 101 skal klager over de dele af  

 Telestyrelsens afgørelser, der træffes på grundlag af  

 bindende udtalelser fra Konkurrencerådet i henhold til denne lov eller  

 regler fastsat i medfør heraf, indbringes for  

 Konkurrenceankenævnet.
 Stk. 2. Konkurrencelovens bestemmelser om  

 Konkurrenceankenævnet samt regler fastsat i medfør heraf finder  

 tilsvarende anvendelse på klager til Konkurrenceankenævnet efter  

 denne lov.
Afsnit VII Oplysningspligt, gennemførelse af tekniske  

 undersøgelser og opsættende virkning § 107. Telestyrelsen kan af udbydere af telenet eller  

 teletjenester, ejere af telenet, udbydere af nummeroplysningsdatabaser og  

  registre, tredjemænd som nævnt i § 56, stk. 6, og  

 § 58, stk. 5, udbydere af betalingstelefoner og af slutbrugere  

 kræve alle oplysninger og alt materiale, som Telestyrelsen  

 skønner relevant i forbindelse med tilsyn med overholdelse af lovens  

 regler samt regler fastsat i medfør heraf, samt i forbindelse med  

 undersøgelser, m.v. og konkrete afgørelser efter disse  

 bestemmelser, jf. også de særlige regler herom i § 81,  

 § 87, stk. 4, og § 109.
 Stk. 2. Telebrugernævnet, Teleklagenævnet, Service  

 900-Nævnet, Radio- og TV-Reklamenævnet og Satellit- og  

 Kabelnævnet kan af udbydere af telenet eller teletjenester, ejere af  

 telenet, udbydere af informations- eller indholdstjenester, udbydere af  

 nummeroplysningsdatabaser og  registre, tredjemænd som nævnt i  

 § 56, stk. 6, og § 58, stk. 5, udbydere af  

 betalingstelefoner og af slutbrugere kræve alle oplysninger og  

 alt materiale, som nævnene skønner relevant for deres  

 afgørelser vedrørende overholdelse af lovens regler samt regler  

 fastsat i medfør heraf.
 Stk. 3. Hvis en klage tilbagekaldes, bortfalder  

 oplysningspligten efter stk. 2.
 § 108. Telestyrelsen, Telebrugernævnet eller personer,  

 der er bemyndiget hertil af styrelsen eller nævnet, har efter  

 retskendelse og mod forevisning af legitimation adgang til offentlige og  

 private ejendomme og lokaliteter for at foretage tekniske  

 undersøgelser som nævnt i § 22, stk. 3, nr. 1, og  

 § 96, stk. 4. Når undersøgelsen foretages af andre end  

 Telebrugernævnet eller Telestyrelsen, skal det ske under ledsagelse af  

 en repræsentant for nævnet eller Telestyrelsen.
 Stk. 2. Telestyrelsen eller personer, der er bemyndiget hertil  

 af styrelsen, har uden retskendelse og mod forevisning af legitimation adgang  

 til offentlige og private ejendomme og lokaliteter for at foretage tekniske  

 undersøgelser som nævnt i § 22, stk. 3, nr. 2.  

 Når undersøgelsen foretages af andre end Telebrugernævnet  

 eller Telestyrelsen, skal det ske under ledsagelse af en repræsentant  

 for nævnet eller Telestyrelsen.
§ 109. Telebrugernævnet kan afkræve en klager og  

 en udbyder af telenet eller teletjenester alle de oplysninger, som er  

 nødvendige til afgørelse af sagen.
Det samme gælder for  

 parternes ansatte.
De pågældende har efter anmodning fra  

 nævnet pligt til at give oplysningerne skriftligt eller mundtligt under  

 møde i nævnet.
Telebrugernævnet skal gøre parterne  

 bekendt med strafansvaret for afgivelse af urigtig erklæring, jf.  

 straffelovens §§ 162 og 163.
 § 110. Klager over Telestyrelsens afgørelser i  

 medfør af afsnit IV i denne lov samt regler fastsat i medfør  

 heraf kan hverken af Telestyrelsen eller Teleklagenævnet  

 tillægges opsættende virkning.
Stk. 2. Telestyrelsen kan, uanset stk. 1, tillægge  

 en klage som nævnt i stk. 1 opsættende virkning 1)	i forbindelse med afgørelser om at gøre en aftale om  

 samtrafik eller dele heraf offentligt tilgængelige, og 2)	når ganske særlige omstændigheder undtagelsesvis  

 taler for at tillægge en afgørelse opsættende  

 virkning.
 Stk. 3. Telestyrelsen kan i forbindelse med en  

 afgørelse efter stk. 2, nr. 2, knytte særlige vilkår  

 til en afgørelse om at tillægge en klage opsættende  

 virkning.
 Stk. 4. Formanden for Teleklagenævnet kan uanset  

 stk. 1-3 bestemme, at klager over anvendelse af tvangsbøder i  

 konkrete tilfælde skal medføre, at betalingen af  

 tvangsbøderne stilles i bero, indtil nævnets afgørelse  

 foreligger.
 Stk. 5. Forskningsministeren fastsætter nærmere  

 regler om Telestyrelsens, Telebrugernævnets, Teleklagenævnets og  

 Service 900-Nævnets muligheder for at tillægge en klage  

 opsættende virkning på andre områder end de i stk. 1  

 nævnte, og om virkningen heraf.
Afsnit VIII Sanktions- og straffebestemmelser § 111. Undlader udbydere af telenet eller teletjenester, ejere af  

 telenet, udbydere af informations- eller indholdstjenester, udbydere af  

 nummeroplysningsdatabaser og  registre, tredjemænd som nævnt i  

 § 56, stk. 6, og § 58, stk. 5, eller udbydere af  

 betalingstelefoner at give de oplysninger, som Telestyrelsen,  

 Telebrugernævnet, Teleklagenævnet, Service 900-Nævnet,  

 Radio- og TV-Reklamenævnet og Satellit- og Kabelnævnet kan  

 kræve efter denne lov, eller at efterkomme et påbud udstedt af de  

 pågældende myndigheder i medfør af denne lov eller regler  

 fastsat i medfør heraf, kan de pågældende myndigheder  

 pålægge den part, som et påbud retter sig imod,  

 tvangsbøder med henblik på at gennemtvinge efterkommelse  

 heraf.
 Stk. 2. Der er udpantningsret for beløb som nævnt  

 i stk. 1.
 Stk. 3. Adgangen til at pålægge  

 tvangsbøder, jf. stk. 1, gælder ikke i forhold til udbydere  

 af offentlige telenet eller teletjenester, der er hjemmehørende i et  

 andet EU-land eller EØS-land, jf. § 83.
 Stk. 4. Undlader en forsyningspligtudbyder at efterkomme et  

 påbud udstedt af Telestyrelsen i medfør af denne lov eller  

 regler fastsat i medfør heraf, eller undlader en  

 forsyningspligtudbyder at betale tvangsbøder pålagt i  

 medfør af stk. 1, kan Telestyrelsen ligeledes tilbagekalde  

 udpegningen som forsyningspligtudbyder.
 Stk. 5. Undlader en forsyningspligtudbyder at efterkomme et  

 påbud udstedt af Telebrugernævnet eller Teleklagenævnet i  

 medfør af denne lov eller regler fastsat i medfør heraf, eller  

 undlader en forsyningspligtudbyder at betale tvangsbøder pålagt  

 af Telebrugernævnet eller Teleklagenævnet, kan nævnene  

 pålægge Telestyrelsen at tilbagekalde udpegningen som  

 forsyningspligtudbyder.
§ 112. Med bøde straffes 1)	den, der overtræder § 13, stk. 1, § 34,  

 stk. 3-6, § 63, stk. 1 og 2, eller § 64, 2)	den udbyder af telenet eller teletjenester, der afgiver urigtige  

 eller vildledende oplysninger til Telestyrelsen, Telebrugernævnet,  

 Teleklagenævnet, Service 900-Nævnet, Radio- og  

 TV-Reklamenævnet eller Satellit- og Kabelnævnet, eller fortier  

 forhold af betydning for den pågældende sag, eller 3)	den, der forsætligt eller groft uagtsomt overtræder  

 § 91.
 Stk. 2. I regler fastsat i medfør af §§ 9, 14, 85  

 og 86, kan der fastsættes straf af bøde for overtrædelse  

 af bestemmelserne i forskrifterne.
 Stk. 3. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
Afsnit IX Ikrafttrædelses- og overgangsbestemmelser § 113. Loven træder i kraft den 1. juli 2000.
 Stk. 2. Ved lovens ikrafttrædelse ophæves  

 følgende love:
 1)	Lov om forsyningspligt og visse forbrugerforhold inden for  

 telesektoren, jf. lov nr. 466 af 12. juni 1996, som senest ændret ved  

 lov nr. 470 af 1. juli 1998.
 2)	Lov om tildeling og anvendelse af nummerressourcer m.v., jf. lov nr.  

 392 af 10. juni 1997, som ændret ved lov nr. 470 af 1. juli 1998.
 3)	Lov om konkurrenceforhold og samtrafik i telesektoren, jf.  

 lovbekendtgørelse nr. 860 af 4. december 1998, som ændret ved  

 lov nr. 327 af 31. maj 1999.
 Stk. 3. Samtidig ophæves følgende  

 regler:
 1)	§ 3, stk. 1-4 og 6, § 3a, § 3e, §§ 3h-3j,  

 § 7, § 9a, og § 10, i lov om visse forhold på  

 telekommunikationsområdet, jf. lovbekendtgørelse nr. 501 af 22.  

 juni 1995, som senest ændret ved lov nr. 470 af 1 juli 1998.
 2)	§§ 8, 17 og 18, i lov om telegrafer og telefoner, jf. lov nr.  

 84 af 11. maj 1897, som senest ændret ved lov nr. 213 af 4. juni  

 1965.
 3)	§ 47 i beredskabsloven, jf. lov nr. 1054 af 23. december  

 1992.
Stk. 4. Sager, hvori der skal træffes afgørelse  

 efter de i stk. 2 og 3 nævnte love, og som ikke er  

 færdigbehandlede ved denne lovs ikrafttræden, og sager, der  

 indgives efter denne lovs ikrafttræden, men inden den 1. juli 2001, og  

 som vedrører forhold før denne lovs ikrafttræden, skal  

 behandles efter de hidtil gældende regler.
Ved behandlingen af de  

 nævnte sager finder reglerne om påbud, dagbøder og straf i  

 de hidtil gældende regler fortsat anvendelse.
Stk. 5. Udpegning af forsyningspligtudbydere efter § 6,  

 stk. 1, forsyningspligtvilkår samt maksimalpriser fastsat i  

 medfør af § 6, stk. 3, og § 10, stk. 1, i den i  

 stk. 2, nr. 1, nævnte lov, vil fortsat være gældende,  

 indtil ny udpegning sker eller nye vilkår og priser fastsættes  

 efter denne lov.
Telestyrelsen fører fortsat tilsyn med de fastsatte  

 forsyningspligtvilkår og maksimalpriser, indtil Telestyrelsen i  

 medfør af denne lovs § 17, stk. 2, og § 19,  

 stk. 1, fastsætter nye vilkår og priser.
Telestyrelsen  

 fører desuden fortsat tilsyn med abonnementsvilkår godkendt i  

 medfør af § 5, stk. 1, i den i stk. 2, nr. 1,  

 nævnte lov, indtil nærmere regler er udstedt i medfør af  

 denne lovs § 18. Ved behandlingen af de nævnte sager finder  

 reglerne om påbud, dagbøder og straf i de hidtil gældende  

 regler fortsat anvendelse.
 Stk. 6. Bekendtgørelser udstedt i medfør  

 af de i stk. 2 og 3 nævnte love og § 12 i lov om offentlig  

 mobilkommunikation, jf. lov nr. 468 af 12, juni 1996, som senest ændret  

 ved lov nr. 1096 af 29. december 1999, forbliver i kraft indtil  

 bekendtgørelsen ændres eller ophæves ved  

 bekendtgørelser udstedt med hjemmel i denne lov.
 § 114. I lov om visse forhold på  

 telekommunikationsområdet, jf. lovbekendtgørelse nr. 501 af 22.  

 juni 1995, som senest ændret ved lov nr. 470 af 1. juli 1998, foretages  

 følgende ændringer:
 1. §§ 11 og 11a affattes således:
»§ 11. For statstjenestemænd i  

 statsvirksomheden Statens Teletjeneste, som pr. 1. januar 1991 eller på  

 et tidspunkt indtil 2 år derefter overgår fra staten til  

 ansættelse hos Statens Teletjeneste A/S, såvel som for  

 statstjenestemænd, der frivilligt lader sig udlåne til Statens  

 Teletjeneste A/S, afholder staten udgifter til pension efter  

 tjenestemandspensionsloven.
Tele Danmark A/S indbetaler løbende  

 pensionsbidrag til staten for det tidsrum, hvor den ansatte optjener  

 pensionsalder i selskabet.
Tele Danmark-koncernen kan med de enkelte personer  

 aftale, at tilsvarende gælder for de pågældendes eventuelle  

 efterfølgende ansættelse i eller udlån til andre,  

 nuværende eller fremtidige selskaber i Tele Danmark-koncernen.
 Stk. 2. Pensionsbidragets størrelse fastsættes af  

 finansministeren.
 Stk. 3. Den i stk. 1, 1. pkt. nævnte frist på  

 2 år kan efter aftale mellem staten og Tele Danmark A/S fraviges.
§ 11a.
Tele Danmark A/S  forpligtelse til at indbetale  

 løbende pensionsbidrag til staten i medfør af § 11, kan  

 helt eller delvis erstattes af en engangsbetaling til statskassen.
Stk. 2. Engangsbetalingens størrelse fastsættes  

 af finansministeren efter aftale med Tele Danmark A/S.« § 115. I lov om offentlig mobilkommunikation, jf. lov nr. 468  

 af 12. juni 1996, foretages følgende ændringer:
 1. §§ 12 og 13 ophæves.
 § 116. I lov om Telestyrelsen, jf. lov nr. 395 af 10. juni  

 1997, foretages følgende ændringer:
 1. § 1, stk. 3, affattes således:
»Stk. 3. Telestyrelsen udarbejder og offentliggør  

 løbende dokumentation og statistik om forskellige forhold inden for  

 telesektoren, som Telestyrelsen skønner er relevante.
Formålet  

 er at give slutbrugerne mulighed for at overskue og sammenligne det samlede  

 udbud af telenet og teletjenester, og at skabe overblik over, hvordan  

 konkurrencen fungerer på telemarkedet (telemarkedsstatistik).« 2. I § 1 indsættes som stk. 5:
»Stk. 5. Telestyrelsen kan kræve, at udbydere af telenet  

 eller teletjenester udleverer alt materiale og alle oplysninger, herunder  

 også oplysninger om udbydernes konkurrencesituation, markedsandele  

 m.v., som skønnes nødvendige for at udarbejde dokumentation og  

 statistik som nævnt i stk. 3. Telestyrelsen kan herunder udstede  

 påbud til udbydere af telenet eller tjenester om inden for en  

 nærmere fastsat frist at udlevere det nævnte materiale og  

 oplysninger.« 3. Efter § 1 indsættes:
»§ 1a.
Undlader en udbyder af telenet eller  

 teletjenester at efterkomme påbud udstedt i medfør af § 1,  

 stk. 5, kan Telestyrelsen pålægge udbyderen  

 tvangsbøder med sigte på gennemtvingelse heraf.
Der er  

 udpantningsret for beløbene.« 4. § 3 affattes således:
 »§ 3. Forskningsministeren kan ikke, ud over  

 hvad der følger af denne lov, give Telestyrelsen tjenestebefaling om  

 styrelsens varetagelse af myndighedsopgaver vedrørende konkrete sager,  

 om behandling og afgørelse af enkeltsager, om Telestyrelsens  

 udstedelse af administrative forskrifter på områder, hvor  

 Telestyrelsen er bemyndiget hertil, eller om Telestyrelsens øvrige  

 tilsynsaktiviteter, med henblik på at sikre overholdelsen af  

 følgende love og administrative forskrifter udstedt i medfør  

 heraf:
 1)	Lov om konkurrence- og forbrugerforhold på telemarkedet.
 2)	Lov om offentlig mobilkommunikation.
 3)	Lov om radiokommunikation og tildeling af radiofrekvenser.
 4)	Lov om etablering og fælles udnyttelse af master til  

 radiokommunikationsformål m.v.
 5)	Lov om graveadgang og ekspropriation m.v. til  

 telekommunikationsformål.
 6)	Lov om standarder for transmission af tv-signaler m.v.
 7)	Lov om radio- og fjernsynsvirksomhed.
 8)	Lov om visse forhold på telekommunikationsområdet.
 9)	Lov om radio- og teleterminaludstyr og elektromagnetiske  

 forhold.
Stk. 2. Uanset stk. 1, nr. 1, kan forskningsministeren  

 dog give Telestyrelsen tjenestebefaling om behandlingen af sager efter  

 § 86 i lov om konkurrence- og forbrugerforhold på  

 telemarkedet.« 5. I § 4 indsættes efter »lov«: »eller de i  

 § 3, stk. 1, nævnte love«.
 6. § 6, stk. 1, affattes således:
»§ 6. Telestyrelsen forelægger  

 årligt for forskningsministeren en årsberetning om 1)	Telestyrelsens tilsynsaktiviteter, herunder større  

 undersøgelser, udredninger m.v. iværksat i tilknytning til  

 tilsynsaktiviteterne, effekten af den hidtidige tilsynsindsats og eventuelle  

 overvejelser om Telestyrelsens fremtidige varetagelse heraf, og 2)	Telestyrelsens erfaringer, baseret på det gennemførte  

 tilsyn, med administrationen af den gældende lovgivning på  

 telekommunikationsområdet, herunder eventuelle overvejelser om behov  

 for ændring eller udbygning af denne.« § 117. Loven gælder ikke for Færøerne og  

 Grønland, jf. dog § 16, stk. 2, nr. 6.
Bemærkninger til lovforslaget Almindelige bemærkninger Nærværende lovforslag udgør  

 første del af en samlet revision af den i 1996-98 gennemførte  

 nye telelovgivning, og dermed første del af udmøntningen af den  

 politiske principaftale af 8. september 1999 om »Sigtelinier for  

 telepolitikken   danskernes adgang til netværkssamfundet«.
Lovforslaget indeholder således en samlet gennem- og  

 sammenskrivning af reglerne om forbrugerbeskyttelse, forsyningspligt samt  

 nummer- og samtrafikforhold.
Hertil kommer nogle mindre ændringer i lov  

 om Telestyrelsen, lov om visse forhold på  

 telekommunikationsområdet og i lov om offentlig mobilkommunikation.
 Anden del af lovrevisionen vil blive gennemført i  

 Folketingssamlingen 2000-2001 og vil indeholde en samlet gennem- og  

 sammenskrivning af reglerne i lov om offentlig mobilkommunikation, lov om  

 radiokommunikation og tildeling af radiofrekvenser, lov om graveadgang og  

 ekspropriation m.v. til telekommunikationsformål og lov om etablering  

 og fælles udnyttelse af master til radiokommunikationsformål  

 m.v.
Herefter udestår alene den endelige afvikling af  

 lovbestemmelserne om statens eneret og Tele Danmarks koncession, der er  

 indeholdt i lov om telegrafer og telefoner og lov om visse forhold på  

 telekommunikationsområdet.
Se afsnit A, underafsnit 6, herom.
Kommunikationssektoren i bred forstand er af  

 afgørende betydning for mulighederne for at realisere visionen om  

 netværkssamfundet som kilde til fortsat samfundsmæssig udvikling,  

 vækst og beskæftigelse.
Man kan også beskrive det  

 sådan, at kommunikationsprodukterne er Danmarks »strategiske  

 nøgleråvare«   eller adgangsbillet - når det gælder  

 udnyttelse af de muligheder, som netværksøkonomien og  

 netværkssamfundet giver.
 Hvor dagsordenen for telepolitikken og den  

 tilhørende lovgivning fra 1995 og frem har været liberalisering  

 af telesektoren, dvs. restruktureringen fra monopol- til konkurrencemarked,  

 er de kommende års politiske dagsorden på dette område at  

 sikre, at Danmark bliver en del af netværksøkonomien, og at  

 fokus flyttes fra et telekommunikations- til et  

 kommunikationsmarked.
Hvor 90 ernes udfordring var at bryde en monopolsektor op,  

 bliver de næste 3-5 års udfordring at skabe rammer   og rum   der  

muliggør en endnu mere fundamental opbrydning af sektoren og  

giver plads dels til en eksplosiv vækst i  

 kommunikationsmængden, dels til en stadig fortsat konvergens på  

 alle niveauer, i dette ords bredeste betydning.
Heri ligger også, at  

 telepolitikken gerne må være sådan indrettet, at den  

giver incitamenter til og understøtter innovationsprægede  

 satsninger og investeringer hos en bred række af  

 markedsaktører.
 Hvor fundamentale forandringerne så i praksis  

 bliver, vil afhænge både af forbrugernes ønsker, af de  

 tekniske muligheder og af markedsaktørernes samlede kreativitet.
 Med udgangspunkt i dette perspektiv indgik regeringen,  

 Centrum-Demokraterne, Venstre, Det Konservative Folkeparti og Socialistisk  

 Folkeparti den 8. september 1999, som opfølgning på den  

 tidligere telepolitiske principaftale fra december 1995 om  

 totalliberalisering af telesektoren, en ny principaftale om de fremadrettede  

 sigtelinier for telepolitikken - danskernes adgangsbillet til  

 netværkssamfundet.
 Den politiske principaftale af 8. september 1999 tager  

 udgangspunkt i forskningsministerens statusredegørelse fra juni 1999  

 over resultaterne af telepolitikken fra 1995-99.
Statusredegørelsen giver blandt andet et detaljeret  

 overblik over den i 1996-99 gennemførte telelovgivning.
Denne  

 lovgivning har allerede i den pågældende periode været  

 igennem en række ad hoc tilpasninger og justeringer.
Denne arbejdsform  

 har været hensigtsmæssig til at rette op på de  

 første »børnesygdomme«, der viste sig i lovsættet og til  

 at tage højde for de første erfaringer med, hvordan reglerne  

 fungerer i praksis.
Den enkeltsags-orienterede tilgang har imidlertid  

 også sin begrænsning og indebærer en risiko for dels at  

 miste det overordnede sigte af syne, dels at overse, at der eventuelt kan  

 være grund til at diskutere, om målet stadig er holdbart.
Den politiske principaftale af 8. september 1999  

 udgør grundlaget for en samlet revision af telelovgivningen.
Aftalen  

 udgør således også det politiske fundament for, at  

 telelovgivningen kan strammes op, og antallet af love kan reduceres fra de  

 nuværende 11 til 4-5 love.
A.
Gældende regler 1. Regulering af offentlige telenet og teletjenester, der udbydes til  

 slutbrugere Lovgrundlaget for den eksisterende regulering af udbydere  

 af offentlige telenet eller teletjenester, der udbydes til slutbrugere,  

 består af dele af lov nr. 466 af 12. juni 1996 om forsyningspligt og  

 visse forbrugerforhold inden for telesektoren, som ændret ved lov nr.  

 397 af 10. juni 1997, lov nr. 1090 af 29. december 1997 og lov nr. 470 af 1.  

 juli 1998, dele af lov om visse forhold på  

 telekommunikationsområdet, jf. lovbekendtgørelse nr. 501 af 22.  

 juni 1995, som senest ændret ved lov nr. 398 af 10. juni 1997 og lov  

 nr. 470 af 1. juli 1998 og dele af lov om tildeling og anvendelse af  

 nummerressourcer m.v., jf. lov nr. 392 af 10. juni 1997, som ændret ved  

 lov nr. 470 af 1. juli 1998. Hertil kommer den nærmere  

 udmøntning på bekendtgørelsesniveau, herunder navnlig i  

 bekendtgørelse nr. 581 af 6. juli 1999 om udbud af telenet og  

 teletjenester.
Den gældende regulering retter sig mod alle udbydere  

 af offentlige telenet og teletjenester, herunder forsyningspligtudbyderen,  

 andre udbydere af almindelig fastnet telefoni, mobilselskaber,  

 Internetudbydere m.v.
Bekendtgørelsen indeholder bl.a. bestemmelser om  

 selve aftaleindgåelsen, oplysningspligt, varsling af ændrede  

 vilkår og priser, sikkerhedsstillelse, certificering af takserings-,  

 debiterings-, faktureringssystemer m.v.
 Endvidere indeholder bekendtgørelsen om udbud af  

 telenet og teletjenester bl.a. krav til udbyderne om at tilbyde deres kunder  

 forskellige supplerende tjenester, herunder specificeret regning,  

 udsvingskontrol, spærring af udgående opkald, saldokontrolordning  

 og saldooplysning - faciliteter, som i højere grad giver forbrugeren  

 mulighed for at kontrollere sit teleforbrug.
2. Forsyningspligt Lovgrundlaget på forsyningspligtområdet  

 udgøres af lov nr. 466 af 12. juni 1996 om forsyningspligt og visse  

 forbrugerforhold inden for telesektoren, som ændret ved lov nr. 397 af  

 10. juni 1997, lov nr. 1090 af 29. december 1997 og lov nr. 470 af 1. juli  

 1998.
 Forsyningspligten er, ud over reglerne i den nævnte  

 lovgivning, reguleret i bekendtgørelse nr. 705 af 6. september 1999 om  

 forsyningspligtydelser.
Den gældende regulering fastslår  

 forsyningspligtens omfang og fastlægger nærmere regler for,  

 hvordan priserne for de konkrete forsyningspligtydelser reguleres.
Hertil  

 kommer regler om, hvilke selskaber der kan udpeges som  

 forsyningspligtudbydere, og om mulighederne for selv at tilbyde at  

 påtage sig forsyningspligten.
 Forsyningspligten omfatter i dag almindelig telefoni,  

 ISDN-net og -tjenester, et vist basalt udbud af faste kredsløb,  

 særlige forsyningspligtydelser til handicappede, herunder teksttelefon  

 og Internet, udbud af en landsdækkende nummeroplysningstjeneste via 118  

 kortnummeret, og visse radiobaserede maritime nød- og  

 sikkerhedstjenester til brug for skibe med behov for at tilkalde  

 nødhjælp (i danske, herunder også færøske  

 eller grønlandske farvande). Forsyningspligten indebærer, at den  

 udpegede forsyningspligtudbyder skal levere de ovenfor nævnte tjenester  

 til enhver, der anmoder herom.
3. Nummerforhold Lovgrundlaget på nummerområdet udgøres  

 af lov nr. 392 af 10. juni 1997 om tildeling og anvendelse af  

 nummerressourcer m.v., som ændret ved lov nr. 470 af 1. juli 1998, og  

 den tilhørende bekendtgørelsesudmøntning i  

 bekendtgørelse nr. 645 af 4. august 1997 om frit operatørvalg  

 og nummerportabilitet, som senest ændret ved bekendtgørelse nr.  

 499 af 21. juni 1999, bekendtgørelse nr. 269 af 30. april 1998 om  

 portering af numre, bekendtgørelse nr. 921 om Telestyrelsens samlede  

 administration af nummerressourcer m.v., bekendtgørelse nr. 934 af 15.  

 december 1998 om den samlede danske nummerplan, og bekendtgørelse nr.  

 580 af 24. juni 1999 om nummeroplysningsdatabaser.
 Nummerlovgivningen med tilhørende  

 bekendtgørelser omhandler bl.a. den samlede disponering og  

 prioritering af nummerressourcerne, tildeling af nummerressourcer til de  

 enkelte udbydere af telenet eller teletjenester, anvendelse af kortnumre,  

 nummerportabilitet (adgangen til at medtage sit telefonnummer ved skift af  

 teleselskab) og frit operatørvalg (adgangen til at benytte et selskab  

 til udgående samtaler, evt. via et kortnummer, mens man bibeholder sit  

 abonnement hos det oprindelige teleselskab).
 Hertil kommer de særlige regler om anvendelse af de  

 overtakserede service 900 numre, som fremgår af lov om visse forhold  

 på telekommunikationsområdet og den tilhørende  

 bekendtgørelse nr. 917 af 18. oktober 1999 om service 900-tjenester  

 med senere ændringer.
4. Samtrafik Lovgrundlaget på samtrafikområdet  

 udgøres af lovbekendtgørelse nr. 860 af 4. december 1998 om  

 konkurrenceforhold og samtrafik i telesektoren, som ændret ved lov nr.  

 327 af 31. maj 1999 og den tilhørende  

 bekendtgørelsesudmøntning i bekendtgørelse nr. 861 af 4.  

 december 1998 om aftaler om samtrafik i telesektoren m.v., som ændret  

 ved bekendtgørelse nr. 474 af 6. september 1999, bekendtgørelse  

 nr. 45 af 22. januar 1999 om grundlæggende bærertjenester,  

 tjenester og faciliteter omfattet af samtrafikforpligtelser og  

 bekendtgørelse nr. 844 af 12. november 1999 om standardtilbud på  

 samtrafikområdet.
 Samtrafiklovgivningen indeholder en række  

 forpligtelser for udbydere af offentlige telenet eller teletjenester med  

 sigte på at sikre andre udbydere adgang til at udveksle trafik med  

 disse, til at leje forskellige former for infrastrukturkapacitet hos disse og  

 til at indgå tjenesteudbyderaftaler om videresalg af et eller flere af  

 disses slutbrugerprodukter.
5. Beredskabs- og alarmforhold Lovgrundlaget på dette område indgår i  

 den gældende lov om visse forhold på  

 telekommunikationsområdet, som er nærmere udmøntet i  

 bekendtgørelse nr. 135 af 12. marts 1999 om teleberedskab.
 Der er tale om en regulering, som forpligter udbydere af  

 telenet og teletjenester til, gennem den måde de indretter og anvender  

 deres telenet, at medvirke til tilvejebringelse og opretholdelse af den  

 fornødne samfundsvigtige telekommunikation i alarm- og  

 beredskabssituationer.
 Hertil kommer forpligtelsen til at sikre alle slutbrugere  

 adgang til at ringe op til alarmcentralerne via kortnummeret 112.
6. Øvrig telelovgivning Ud over de ovenfor beskrevne dele af lovkomplekset  

 indgår der i lov om visse forhold på  

 telekommunikationsområdet en række bestemmelser, der regulerer  

 Tele Danmarks virksomhed som koncessionshaver på et eller flere  

 eneretsområder.
Den pågældende lovgivning er sådan  

 udformet, at det har været muligt at tømme koncessionen for  

 indhold, i takt med at samtlige områder inden for telesektoren er  

 blevet liberaliseret, og Tele Danmarks eneret på de  

 pågældende områder dermed er ophævet.
Koncessionen er  

 derfor i dag reelt tømt for indhold.
 Grundlaget for den ovenfor nævnte lovgivning om Tele  

 Danmarks koncession er lov nr. 84 af 11. maj 1897 om telegrafer og telefoner,  

 der fastslår, at staten som udgangspunkt har eneret på  

 televirksomhed (og dermed kan videregive denne til en eller flere parter)  

 samt lov om visse forhold, jf. lovbekendtgørelse nr. 501 af 22. juni  

 1995, som senest ændret ved lov nr. 398 af 10. juni 1997 og lov nr. 470  

 af 1. juli 1998, der indeholder hjemlen til at meddele koncessioner på  

 områder omfattet af statens eneret på telekommunikation.
Denne lovgivning har udgjort grundlaget for, at der  

 tidligere har kunnet etableres et eller flere selskaber med ene- og  

 særrettigheder.
I dag, hvor der er tale om et fuldt ud liberaliseret  

 telemarked, har denne del af telelovgivningen imidlertid udspillet sin rolle  

 og er uden betydning.
Uanset at koncessionen er tømt for indhold,  

 så kan Tele Danmarks nuværende koncession fra 1994 dog fra  

 statens side først formelt opsiges med virkning fra 1. marts 2002.  

 Lovforslaget indeholder derfor ikke forslag om ophævelse af  

 bestemmelserne i lov om telegrafer og telefoner og lov om visse forhold  

 på telekommunikationsområdet vedrørende statens eneret og  

 mulighed for at tildele koncessioner på grundlag heraf.
En  

 ophævelse bør således først ske, når Tele  

 Danmarks koncession er opsagt og bestemmelserne herom også formelt har  

 udspillet deres rolle.
7. Lov om Telestyrelsen Ud over den materielle telelovgivning indgår der i  

 det samlede lovgrundlag en særlig lov om Telestyrelsen, der regulerer  

 Telestyrelsens særlige stilling som uafhængig tilsynsmyndighed,  

 hvor forskningsministeren er afskåret fra at give konkrete instrukser  

 vedrørende tilsynsvirksomheden.
B.
Baggrunden for lovforslaget Nedenfor gennemgås indholdet af den politiske  

 principaftale af 8. september 1999 om de fremtidige sigtelinier for  

 telepolitikken.
1. »Bedst og billigst« som fortsat pejlemærke Den politiske principaftale af 8. september 1999  

 fastslår, at målene for telepolitikken er at fremme en  

 markedsudvikling, der fører til innovation og vækst, og som  

 derigennem sikrer alle danskere adgang til de moderne  

 kommunikationsteknologier.
 Målene skal nås via lovgivning, som sikrer, at  

 teknologiske landvindinger uden videre kan finde vej til forbrugerne, at  

 forbrugerne kan gennemskue markedets tilbud, og at prisudviklingen fortsat  

 hviler på princippet om »bedst og billigst« med vægt på, at  

 aspekterne bedst og billigst er lige vigtige.
Der er samtidig enighed om, at »bedst og billigst«  

 målsætningen ikke alene drejer sig om billig traditionel  

 telefoni, men også drejer sig om at sikre alle virksomheder og borgere  

 adgang til alle de nyeste og mest avancerede kommunikationsredskaber, som  

 bl.a.
Internet giver adgang til.
Det gælder også de grupper, som ikke  

 umiddelbart er i fokus på et konkurrencedrevet marked, som eksempelvis  

 handicappede.
Priserne for de forskellige produkter skal samtidig opleves som  

 rimelige i forhold til det produkt, de pågældende får.
 Det er således afgørende, at der er en vis  

 bredde i markedet, så der både udbydes produkter til de  

 forbrugere, der primært lægger vægt på pris, og til  

 de forbrugere, der efterspørger avancerede og skræddersyede  

 kommunikations- og teleprodukter af høj kvalitet, og som er villige  

 til at betale herfor.
 Konkurrencen er et middel til at sikre denne udvikling,  

 fordi et konkurrencedrevet marked vil være effektivt til at sikre  

 forbrugerne det ovenfor beskrevne produktudbud og de billigst mulige  

 priser.
2. Via konkurrence mod konvergens Af den politiske principaftale af 8. september 1999  

 fremgår, at der er bred telepolitisk enighed om, at de næste 10  

 års udfordring bliver at skabe rammer og rum, der muliggør en  

 udvikling, hvor tele, IT og radio/tv smelter sammen og giver plads til en  

 eksplosiv vækst i kommunikationsmængden.
 Det skal i den forbindelse sikres, at der sker en  

 sammenhængende og koordineret regulering af infrastruktur og  

 tjenesteudbud på tværs af hidtil adskilte sektorer, såsom  

 IT, tele og radio/tv, som gør det muligt i praksis at udvikle og  

 udbyde konvergens-produkter på tværs af disse sektorer.
 Det skal også sikres, at lovgivningen i  

 størst muligt omfang er teknologineutral, således at  

 teknologivalg overlades til markedet.
 Desuden skal der sættes særligt ind på  

 at sikre bredde og mangfoldighed i udbudet, også når det  

 gælder forskellige former for avancerede (tele)kommunikationsprodukter,  

 herunder kombinationsprodukter og produkter, der har deres udspring i  

 konvergensen mellem IT-, tele og radio/tv.
3. Fra sektorregulering mod konkurrenceregulering Den politiske principaftale af 8. september 1999  

 fastslår, at det langsigtede mål er en sund og afbalanceret  

 konkurrence på alle dele af (tele)kommunikationsmarkedet over for alle  

 brugergrupper, der på sigt gør det muligt i videst muligt omfang  

 at fjerne og/eller minimere den sektorspecifikke konkurrencefremmende  

 regulering, for alene at bibeholde den regulering, der vedrører  

 sikring af forsyningspligten og adgangen til begrænsede ressourcer  

 m.v.
Forudsætningen for, at der kan siges at være  

 opnået en sund og afbalanceret konkurrence på telemarkedet,  

 omfatter følgende elementer: Der må ikke på nogen del af  

 markedet være tale om, at én udbyder har kontrollen over en  

 afgørende flaskehalsressource og dermed har mulighed for at hindre  

 konkurrence.
Samtidig må ingen dele af markedet være præget  

 af de facto monopol- eller duopol-tendenser, og der skal til stadighed  

 være så lave og så få adgangsbarrierer som muligt for  

 nye selskaber, der ønsker at etablere sig på det danske  

 telemarked.
Afviklingen af de dele af telelovgivningen, der sigter  

 imod at skabe reel konkurrence, kan ikke ske på kort sigt.
Men en  

 gradvis afvikling af den sektorspecifikke regulering vil på  

 længere sigt medføre, at telesektoren i stadig større  

 omfang reguleres af den generelle konkurrence- og  

 forbrugerbeskyttelseslovgivning.
Se også beskrivelsen nedenfor i  

 underafsnit 4 og afsnit C, underafsnit 5, om hvordan denne del af den  

 politiske principaftale af 8. september 1999 i praksis tilsigtes  

 udmøntet.
4. Samtrafik   vejen til reel konkurrence Samtrafikreguleringen, der sikrer mulighed for at udveksle  

 trafik, og for at mindre selskaber på markedet kan benytte eksisterende  

 infrastruktur anlagt af udbydere med en stærk markedsposition på  

 et eller flere delmarkeder, er kernen i telereguleringen.
 Af den politiske principaftale af 8. september 1999  

 fremgår det, at samtrafikprodukter, der har karakter af egentlige  

 flaskehalsressourcer, og hvor en markedsaktør kan kontrollere adgang  

 og/eller prisfastsættelse, bør underkastes en  

 samtrafikregulering, der tillige indeholder prisregulering.
Det indebærer i praksis, at fastnetmarkedet for  

 samtrafikydelser fortsat prisreguleres, mens det særskilte mobilmarked  

 ikke prisreguleres, idet der allerede er betydelig konkurrence på dette  

 område.
Med hensyn til det samlede fastnet- og mobilmarked  

 tilstræbes der en regulering, som i videst muligt omfang fastholder, at  

 prisregulering ikke bør finde sted i forhold til markedsaktører  

 på mobilmarkedet.
For så vidt angår markedet for leje af  

 infrastrukturkapacitet anvendes en række mere specifikke, geografisk og  

 produktmæssigt afgrænsede markedsdefinitioner som udgangspunkt  

 for evt. prisregulering.
National roaming prisreguleres ikke.
Den nuværende bredde i samtrafikprodukterne  

 opretholdes og styrkes.
Blandt andet skal virtuelle netoperatører  

 som noget nyt i forhold til gældende regulering   sikres adgang til  

 national roaming i mobilnettene i det omfang, det er teknisk muligt, dog  

 alene for numre der indgår i den danske nummerplan.
Desuden skal den asymmetriske regulering af  

 samtrafikpriserne styrkes.
Konkurrencemarginerne på en række  

 delmarkeder skal således forbedres for derigennem at sikre grundlaget  

 for en sund og effektiv konkurrence.
 Der skal gennemføres en prisregulering af de  

 afgørende flaskehalsressourcer, der indebærer, at priserne  

 herfor ikke belastes af utidssvarende teknik, fejlinvesteringer, ineffektiv  

 drift m.v.
 Prisreguleringen skal desuden understøtte, at nye  

 infrastrukturinvesteringer sker på grundlag af fremadrettede  

 teknologivalg, så de fremmer optimal infrastruktur-opbygning frem for  

 videreførelse af gårsdagens teknologi, og således at  

 suboptimeringer undgås.
Endelig skal den samlede prisregulering af  

 samtrafikprodukter i videst muligt omfang understøtte  

 innovationsprægede investeringer, mens fremme af kapacitetsorienterede  

 investeringer tillægges mindre vægt.
Hvis hensynet til sikring af  

 reelle konkurrencemarginer og fremme af investeringer er modsatrettede,  

 bør hensynet til fremme af kapacitetsorienterede investeringer  

 således alene tillægges vægt, såfremt det er  

 sandsynliggjort, at der vil opstå et udækket behov for  

 infrastruktur, og at konkurrence- og efterspørgselspresset ikke vil  

 være tilstrækkeligt til at sikre den fornødne  

 udbygning.
 I det omfang konkrete samtrafikprodukter ikke  

 længere har karakter af egentlige flaskehalsressourcer, hvor én  

 markedsaktør kan kontrollere adgang og/eller prisfastsættelse,  

 fremgår det af den politiske principaftale af 8. september 1999, at  

 selve prisreguleringen bør lempes og/eller afvikles, hvis det kan ske  

 uden skadevirkninger for konkurrencen.
 For så vidt angår konkrete  

 prisfastsættelsesmetoder fremgår det af den politiske  

 principaftale af 8. september 1999, at LRAIC-metoden skal anvendes til at  

 sikre nedsættelser af de samtrafikpriser, som selskaberne skal betale  

 for at udveksle trafik med hinanden i de faste net (koblet samtrafik) og af  

 de samtrafikpriser, som selskaberne skal betale for at benytte andre  

 selskabers abonnentledninger (accessnet) og telefoncentraler, bygninger m.v.  

 (samhusning).
På kort sigt skal den såkaldte bedste praksis  

 prisfastsættelsesmetode styrkes, så det bliver klart, at  

 samtrafikpriser kan nedsættes med henvisning til, at der i et eller  

 flere lande findes lavere samtrafikpriser for tilsvarende ydelser.
Der  

 udarbejdes med sigte herpå en ny prisfastsættelsesmetode baseret  

 på bedste praksis sammenligning med ét land.
Metoden udarbejdes  

 sådan, at sammenligningen korrigeres for væsentlige forskelle i  

 det faktiske sammenligningsgrundlag mellem det pågældende land og  

 Danmark.
Det kan for eksempel være nettets alder og tekniske opbygning,  

 landets urbaniseringsgrad og en række økonomiske forhold.  

 Desuden fastholdes den gældende bedste praksis  

 prisfastsættelsesmetode, der bygger på sammenligning af danske  

 samtrafikpriser med samtrafikpriser i 3 andre lande.
5. Forbrugerbeskyttelse På dette område lægger den politiske  

 principaftale af 8. september 1999 ikke op til større  

 ændringer.
Der er dog enighed om, at der skal gennemføres en  

 nærmere analyse af, om den gældende, meget detaljerede  

 sektorspecifikke regulering af forbrugerbeskyttelse reelt er til fordel for  

 forbrugerne, og om der er behov for justeringer for at imødegå  

 unødig bureaukratisering.
Sigtet bør i givet fald være en  

 øget vægt på information frem for en detaljeret kontrol  

 med selskabernes udbudsvilkår.
Der er samtidig enighed om at se nærmere på,  

 om der er fordele ved at lade behandlingen af forbrugerklager på  

 teleområdet overgå fra Telestyrelsen og Telebrugernævnet  

 til et privat brancheklagenævn, som f.eks.
Forsikrings- eller  

 Pengeinstitut-Ankenævnet.
Et sådant nævn skal ifølge  

 Lov om Forbrugerklagenævnet godkendes af Forbrugerklagenævnet.  

 Godkendelse gives kun, hvis klagenævnets vedtægter indeholder  

 bestemmelser om nævnets sammensætning og sagsbehandling, der er  

 betryggende set fra en forbrugersynsvinkel.
 Der er derfor enighed om, at der i forbindelse med  

 lovrevisionen skal sikres hjemmel til en eventuel efterfølgende  

 opgave- og kompetenceoverførsel, herunder til eventuel  

 nedlæggelse af Telebrugernævnet, hvis en alternativ klagestruktur  

 på forbrugerområdet etableres.
 Endelig er der enighed om, at det bør vurderes, om  

 netværkssamfundet stiller nye krav til forbrugerbeskyttelse og til  

 sikring af tilgængeligheden for bl.a. handicappede.
6. Forsyningspligt Af den politiske principaftale af 8. september 1999  

 fremgår, at der er enighed om, at forsyningspligtens omfang bør  

 videreføres uændret.
Der er ligeledes enighed om, at den gældende  

 prisregulering af forsyningspligtpriserne bør videreføres.
Der  

 skal således fortsat stilles to krav til forsyningspligtpriserne:
 Forsyningspligtpriserne skal for det første samlet  

 være omkostningsbaserede, dvs. forsyningspligtselskabet skal  

 fremlægge dokumentation for, at priserne samlet set ikke indbringer  

 selskabet mere end omkostningerne plus en rimelig fortjeneste.  

 Enkeltelementer, f.eks. minutprisen, kan derimod godt være dyrere end  

 de underliggende omkostninger, forudsat at andre elementer er tilsvarende  

 billigere.
 Der skal for det andet   uanset om det er  

 omkostningsmæssigt begrundet - være et årligt realprisfald  

 på en procentsats (i praksis to procentsatser, benævnt X og Y),  

 som fastsættes af Telestyrelsen på grundlag af bedste praksis  

 sammenligninger med en række andre sammenlignelige lande (i praksis 3  

 lande), og under hensyntagen til den generelle prisudvikling på  

 området.
 Der er endvidere telepolitisk enighed om, at det er  

 afgørende at sikre, at prisreguleringen af forsyningspligtydelserne  

 fungerer optimalt og i videst muligt omfang undgår at påvirke  

 konkurrencesituationen negativt.
For at sikre dette, er det aftalt, at den gældende  

 regulering udbygges med en regel om, at kravene til det årlige  

 realtakstfald (X og Y) ikke må overstige de fald, der er sket eller  

 sker i samtrafikpriserne i samme periode   alternativt at sikre dette ad  

 anden vej.
Sigtet er at sikre, at der ikke gennem prisreguleringen af  

 forsyningspligtydelserne sker en indsnævring af den eksisterende  

 konkurrencemargin for f.eks. almindelig indlandstelefoni.
 Senest 3 år efter indgåelse af den politiske  

 principaftale af 8. september 1999, dvs. inden Folketingssamlingen 2002-2003  

 indledes, skal der desuden foretages en fornyet vurdering af, hvordan og i  

 hvilket omfang forsyningspligtreguleringen skal videreføres.
 Der bør dog allerede på nuværende  

 tidspunkt skabes den fornødne hjemmel til, at prisreguleringen af  

 forsyningspligtydelser på sigt kan lempes eller eventuelt helt  

 afvikles.
 I forslaget er der således givet mulighed for, at de  

 enkelte forsyningspligtydelser gradvist kan undtages fra del-elementer af  

 prisreguleringen, herunder eksempelvis fra kravet om årlige  

 realtakstfald, at disse i stedet i en overgangsperiode kan blive omfattet af  

 et prisloft, dvs. et krav om, at priserne på disse ydelser ikke  

 må overstige et fastsat niveau (eksempelvis det pågældende  

 års priser). Lovbestemmelserne giver samtidig mulighed for helt at  

 undtage en eller flere forsyningspligtydelser fra prisregulering.
 I overensstemmelse med den politiske principaftale af 8.  

 september 1999 er det dog ikke hensigten at gennemføre sådanne  

 lempelser af prisreguleringen, førend den ovenfor nævnte analyse  

 af området er blevet gennemført.
7. Forsinkelser og forhaling Der er også telepolitisk enighed om, at der i  

 lovrevisionen bør indgå en række initiativer for at  

 imødegå tidsmæssige forsinkelser i udmøntning og  

 anvendelse af regelsættet.
Disse kan bl.a. omfatte positive  

 incitamenter til at sikre en hurtig og smidig aftaleindgåelse, samt  

 ændringer i mæglings-, afgørelses- og klageprocedurer  

 m.v., der modvirker tendenser til forhaling.
 Der er enighed om, at der som led heri skal sikres  

 større kvalitet i selve regelsættet, og at det skal  

 præciseres, at afgørelser som udgangspunkt skal have virkning  

 fra det tidspunkt, hvor sagen afgøres af Telestyrelsen, dvs. at klager  

 kun undtagelsesvis bør tillægges opsættende virkning.
Herudover er der enighed om, at der skal ske en  

 videreudvikling af rammerne for anvendelse af brancheaftaler som alternativ  

 til regulering med henblik på at sikre en optimal udnyttelse af dette  

 instrument.
Der bør generelt sikres en bedre kobling mellem  

 brancheaftalerne og den øvrige regulering og en tættere  

 involvering af Telestyrelsen i sikringen af, at brancheaftalerne ikke i  

 praksis modvirker den gennemførte regulering.
8. En mere fleksibel lovgivning Ifølge den politiske principaftale af 8. september  

 1999 skal der ske en gennemgribende ændring af balancen mellem den  

 lovfæstede del af reguleringen og den del, der reguleres på  

 bekendtgørelsesniveau, således at det bliver muligt inden for  

 lovgivningens overordnede målsætninger løbende at kunne  

 justere reguleringen i takt med at teknologien, markedet og konkurrencen  

 udvikler sig, uden fornyet behandling i Folketinget.
 En sådan model vil skabe den fleksibilitet, som et  

 marked i en løbende dynamisk udvikling nødvendiggør og  

 derved samtidig være i tråd med det generelle ønske om og  

 behov for en teknologineutral telepolitik, som samtidig vil være robust  

 over for flere alternative udviklingsscenarier.
C.
Lovforslagets indhold Hovedindholdet i lovforslaget gennemgås nedenfor.
Da  

 der er tale om et meget omfattende lovforslag, er der imidlertid alene tale  

 om en gennemgang af hovedlinierne i de foreslåede regler.
Herudover  

 henvises der til bemærkningerne til de enkelte afsnit, kapitler og  

 bestemmelser, samt til indholdsfortegnelsen.
Forskningsministeriet er opmærksom på, at  

 lovforslaget indeholder en lang række bemyndigelser, og på de  

 spørgsmål af principiel karakter, som sådanne bestemmelser  

 giver anledning til.
Heroverfor står, at der er tale om bemyndigelser,  

 der omfatter meget tekniske forhold, der er uegnede til at lovgive om, samt  

 at de bekendtgørelsesregulerede forhold og problemstillinger er  

 kendetegnet ved, at der på de pågældende områder vil  

 være behov for løbende justering og tilpasning af  

 regelgrundlaget med henblik på tilpasning af konkurrenceudviklingen og  

 den teknologiske udvikling.
Rammerne for de pågældende hjemler er  

 endvidere bl.a. på baggrund af ønsket herom i de indkomne  

 høringssvar, i lovforslagets bemærkninger indsnævret og  

 præciseret så meget som det efter Forskningsministeriets  

 opfattelse er muligt.
1. Definitioner Lovforslaget indledes med en række  

 definitionsbestemmelser, som definerer de tværgående  

 nøglebegreber.
Der indføres herunder en klar sondring mellem  

 på den ene side teletjenester og på den anden side informations-  

 og indholdstjenester.
Desuden defineres slutbruger-begrebet, og det  

 præciseres, hvad der forstås ved udbydere af telenet eller  

 teletjenester henholdsvis udbydere af offentlige telenet eller  

 teletjenester.
2. De forbrugerrelaterede dele af lovforslaget På dette område, der omfatter de generelle  

 minimumskrav til udbydere af offentlige telenet og teletjenester til  

 slutbrugere, og en række supplerende regler om hemmeligholdelse af  

 telekommunikation m.v., slutbrugernes adgang til nummerportabilitet og frit  

 operatørvalg, er der i vidt omfang tale om videreførelse af den  

 gældende lov- og bekendtgørelsesregulering.
Der er dog foretaget en række forenklinger af  

 reguleringen, ligesom større dele af denne er henlagt til  

 bekendtgørelsesniveauet.
Hertil kommer en styrket fleksibilitet i  

 reguleringen af de generelle minimumskrav til udbydere af offentlige telenet  

 eller teletjenester til slutbrugere, der giver mulighed for i højere  

 grad at differentiere imellem regulering af slutbrugerprodukter, der udbydes  

 til privatforbrugere, og slutbrugerprodukter der udbydes til  

 erhvervsdrivende.
 Samlet bør den påtænkte regulering  

 styrke mulighederne for kreativitet og innovation i forbindelse med  

 udviklingen af nye slutbrugerprodukter.
Derudover er der skabt mulighed for, at der fremover kan  

 ske en delvis afvikling af denne del af reguleringen, hvis der i stedet kan  

 opnås enighed i branchen om et selvregulerings-initiativ, i form af et  

 sæt brancheregler eller et branchekodeks, som også  

 forbrugerorganisationerne finder er tilfredsstillende set fra en  

 forbrugerbeskyttelsesvinkel.
En sådan udvikling vil formentlig  

 også afhænge af, at der skabes mulighed for, at forbrugerne i  

 stedet kan klage til et privat klagenævn, hvorved den nuværende  

 klagestruktur med adgang til at klage til Telestyrelsen og  

 Telebrugernævnet kan afvikles.
3. Forsyningspligt Forsyningspligt indebærer et krav om, at  

 forsyningspligtydelserne skal leveres af de udpegede forsyningspligt udbydere  

 til forud fastsatte vilkår og maksimalpriser til enhver, der anmoder  

 herom, og uanset hvor i Danmark vedkommende bor.
Maksimalpriserne angiver  

 således den pris, man som bruger maksimalt skal betale for  

 forsyningspligtydelser hos forsyningspligtudbyderen.
 Omfanget af forsyningspligten er uændret i forhold  

 til den gældende lovgivning, men der er tilstræbt en mere  

 teknologineutral regulering, som indebærer, at forsyningspligten i  

 praksis kan opfyldes af flere forskellige former for slutbrugerprodukter,  

 eksempelvis ved at den basale telefonitjeneste kan bestå af en  

 mobiltelefon-løsning.
 Prisreguleringen af forsyningspligtydelserne  

 videreføres uændret med enkelte modifikationer, som beskrevet  

 ovenfor i forbindelse med gennemgangen af den politiske principaftale af 8.  

 september 1999.
4. Nummerområdet Også på dette område, der omfatter  

 rammerne for den overordnede disponering og den samlede disponering og  

 prioritering af nummerressourcerne, tildeling af nummerressourcer til de  

 enkelte udbydere af telenet eller teletjenester, anvendelse af kortnumre,  

 nummerportabilitet (adgangen til at medtage sit telefonnummer ved skift af  

 teleselskab), og frit operatørvalg (adgangen til at benytte et selskab  

 til udgående samtaler, evt. via et kortnummer, mens man bibeholder sit  

 abonnement hos det oprindelige teleselskab), er der i vidt omfang tale om en  

 videreførelse af den gældende lov- og  

 bekendtgørelsesregulering dog med en række forenklinger af  

 reguleringen, ligesom større dele af denne er henlagt til  

 bekendtgørelsesniveauet.
Hertil kommer enkelte udbygninger af  

 reguleringen, som er nærmere beskrevet nedenfor.
Der er, siden liberaliseringen af telemarkedet blev fuldt  

 ud gennemført i 1996, sket en betydelig udvikling i det samlede udbud  

 af produkter til slutbrugere, herunder også en betydelig spredning i  

 hvordan de enkelte udbydere af teletjenester vælger at opbygge deres  

 takststruktur.
Der er således for indeværende eksempler på  

 slutbrugerprodukter, der omfatter særligt billige opkald til et  

 begrænset antal numre, særlig billig Internettrafik,  

 differentierede priser for opkald til numre hos andre teleselskaber,  

 differentierede priser for opkald fra mobiltelefoner afhængigt af hvor  

 man som slutbruger befinder sig m.v.
Denne udvikling vil utvivlsomt  

 fortsætte og forstærkes.
Et af de nøglebegreber, der  

 indgår i den gældende bekendtgørelsesregulering navnlig af  

 nummerplanen, nemlig en udbyders »standardabonnement«, mister således i  

 stigende grad mening og kan derfor ikke anvendes som led i reguleringen.
Den pågældende udvikling indebærer et  

 styrket behov for fastsættelse af særlige regler med  

 forbrugerbeskyttende sigte.
Samtidig med, at begreberne »standardabonnement«  

 og »standardtakster« forsvinder, er der behov for en styrket regulering for  

 så vidt angår de overordnede rammer for teleselskabernes  

 taksering i forbindelse med opkald til visse, klart genkendelige  

 nummerserier, som 80- og 90-nummerserierne (og en regulering, der samtidig  

 sikrer, at de øvrige abonnentnumre ikke anvendes til overtakserede  

 tjenester, hvor dele af betalingen for opkaldet videregives til en udbyder af  

 informations- eller indholdstjenester). Lovforslaget indeholder forslag til  

 nye bestemmelser herom.
Der er desuden, som noget nyt, behov for generelt at sikre  

 hjemmel til at stille krav til udbydere af telenet eller teletjenester  

 vedrørende deres oplysningsforpligtelser overfor slutbrugerne for  

 så vidt angår prisen for det enkelte opkald.
Lovforslaget  

 indeholder ligeledes forslag til regler herom.
Hertil kommer de særlige regler om anvendelse af de  

 overtakserede service 900 numre.
Her lægger lovforslaget op til en  

 betydelig forenkling af det administrative tilsyn med de særlige regler  

 på dette område, som i vidt omfang indebærer, at udbyderne  

 af telenet eller teletjenester pålægges at føre tilsyn  

 med, at der sker en korrekt udnyttelse af disse numre, og således at  

 Service 900-Nævnets rolle ændres til alene at fungere som  

 klageorgan for 1. instans afgørelser truffet af udbyderne.
Den  

 materielle regulering af disse informations- og indholdstjenester  

 videreføres med visse forenklinger.
De dele af den hidtidige nummerlov, som regulerede  

 samtrafikaspekter af nummerportabilitet og frit operatørvalg, er  

 overført til samtrafikafsnittet og integreret heri.
Der er i den  

 forbindelse sket en betydelig præcisering af den enkelte udbyders  

 forpligtelser og rettigheder.
5. Samtrafikområdet Telemarkedet har været et monopolmarked.
Dette  

 udgangspunkt bærer markedet stadig præg af.
Vi har et  

 stærkt asymmetrisk marked: Ét selskab råder over  

 hovedparten af kunder og kundetilslutninger (både den fysiske  

 kabelforbindelse og selve kontraktforholdet   abonnementet). Selskabet ejer  

 samtidig store dele af den eksisterende teleinfrastruktur.
Som det fremgår af den politiske principaftale af 8.  

 september 1999, er det med dette udgangspunkt fortsat nødvendigt i en  

 overgangsperiode at fastholde en asymmetrisk samtrafikregulering af det  

 tidligere monopolselskab, nemlig samtrafikreguleringen.
Den skal dels sikre  

 de nye selskaber på markedet mulighed for at indgå aftaler om  

 gensidigt at udveksle trafik mellem kunderne, og dels give adgang til, at de  

 nye selskaber kan benytte den eksisterende infrastruktur.
 Det langsigtede mål er en sund, effektiv og  

 afbalanceret konkurrence på alle dele af (tele)kommunikationsmarkedet,  

 der gør det muligt i videst muligt omfang at fjerne og/eller minimere  

 den sektorspecifikke konkurrencefremmende regulering, for alene at bibeholde  

 den regulering, der vedrører sikring af forsyningspligten og adgangen  

 til begrænsede ressourcer m.v.
Denne ændring af balancen kan ikke ske på kort  

 sigt.
Men en gradvis afvikling af den sektorspecifikke regulering vil  

 på længere sigt medføre, at telesektoren i stadig  

 større omfang reguleres af den generelle konkurrence- og  

 forbrugerbeskyttelseslovgivning.
I den politiske principaftale af 8. september 1999 er det  

 således aftalt, at det er sigtet, at den sektorspecifikke  

 teleregulering skal afvikles i takt med, at den bliver overflødiggjort  

 af telemarkedets normalisering.
Forudsætningerne herfor vil  

 være:
 -	At der ikke på nogen del af markedet er tale om, at én  

 udbyder har kontrollen over en afgørende flaskehalsressource og dermed  

 har mulighed for at hindre konkurrence.
 -	At ingen del af markedet er præget at de facto monopol- eller  

 duopol-tendenser.
 -	At der er sund og effektiv konkurrence på alle dele af markedet  

 og over for alle brugergrupper.
 -	At der til stadighed er så lave og så få  

 adgangsbarrierer som muligt for nye aktører, der ønsker at  

 etablere sig på det danske marked.
Spørgsmålet om, hvornår det er muligt  

 at fjerne reguleringen af samtrafik m.v. er ikke en »alt-eller-intet«  

 problemstilling.
Konkurrencen får gradvis mere og mere fodfæste.  

 Følgelig kan reguleringen på nogle områder lempes eller  

 afvikles, mens udviklingen går mere trægt på andre  

 områder.
To eksempler herpå er i den ene ende af spektret den  

 stadigt mere effektive konkurrence på mobilmarkedet og i den anden ende  

 den fortsat stort set totale mangel på konkurrence på etablering  

 af abonnentnet.
 Sigtet er således en gradvis afvikling af  

 reguleringen, der løbende ophæves på alle områder,  

 hvor den efter de ovenfor nævnte principper fra den politiske  

 principaftale af 8. september 1999 må anses for overflødig.  

 Denne afvikling af samtrafikreguleringen skal desuden ske under respekt af  

 gældende EU-regler på området.
Med udgangspunkt i de ovenfor anførte principper  

 indeholder lovforslagets afsnit IV en række bestemmelser, som giver  

 mulighed for at pålægge   eller pålægger - udbydere  

 af telenet eller teletjenester, som har en stærk markedsposition  

 på et givet delmarked inden for telesektoren, eller som råder  

 over en særlig flaskehalsressource, som eksempelvis den eneste  

 relevante kabelforbindelse frem til en bestemt slutbruger, særlige  

 forpligtelser.
Det følger desuden af samtrafikbestemmelserne, at  

 også udbydere af telenet eller teletjenester og ejere af telenet, der  

 kontrollerer den eneste eksisterende adgang til en eller flere slutbrugere,  

 og som udnytter dette til at hindre udbydere af teletjenester adgang til  

 slutbrugerne, pålægges særlige forpligtelser.
Bestemmelserne er generelt udformet sådan, at det er muligt at  

 foretage en gradvis tilbagetrækning af samtrafikreguleringen, i takt  

 med at konkurrencen udvikler sig.
 Det første element i en tilbagetrækning kan  

 være, at der ikke stilles krav om anvendelse af de mere restriktive  

 prisfastsættelsesmetoder i forbindelse med et givet samtrafikprodukt.  

 Næste fase vil typisk være, at der slet ikke stilles krav om  

 anvendelse af omkostningsrelaterede priser, og at der i forlængelse  

 heraf heller ikke stilles krav om forudgående opstilling af  

 standardtilbud.
 Endelig kan der være tale om en  

 tilbagetrækning af reguleringen, som indebærer, at heller ikke de  

 særlige ikke-diskriminations regler finder anvendelse, eller en generel  

 undtagelse af det pågældende samtrafikprodukt fra lovens  

 regler.
Lovforslaget er udformet, så det giver mulighed for  

 alle de ovenfor nævnte former for tilbagetrækning af  

 samtrafikreguleringen.
Udgangspunktet, for hvornår  

 tilbagetrækning forudsættes at ske, er de ovenfor nævnte  

 principper fra den politiske principaftale af 8. september 1999.
 I den politiske principaftale af 8. september 1999  

 indgår også, at forskningsministeren en gang årligt skal  

 afgive en netværksredegørelse til Folketinget.  

 Redegørelsen skal bl.a. belyse, hvordan den faktiske markeds- og  

 konkurrenceudvikling er forløbet i telesektoren, og hvordan status er  

 blandt andet m.h.t. samtrafikreguleringen af denne.
Som opfølgning på redegørelsen er det  

 hensigten en gang årligt i kredsen af partier bag den politiske  

 principaftale af 8. september 1999 at drøfte, hvordan status er m.h.t.  

 samtrafikreguleringen og afviklingen af denne, set i lyset af  

 konkurrenceudviklingen.
Det vil sikre, at der, i takt med at der opstår  

 effektiv konkurrence på et eller flere delmarkeder, sker en afvikling  

 af overflødige dele af samtrafik- og/eller prisreguleringen.
5.1 Den nye samtrafikregulering Den nye samtrafikregulering, baseret på den  

 politiske principaftale af 8. september 1999, kan overordnet beskrives under  

 følgende hovedpunkter: Prisregulering, indførelse af  

 foreløbige afgørelser på nærmere afgrænsede  

 områder, og en ny og mere operationel regulering af Telestyrelsens  

 mulighed for, i forbindelse med del-elementer af et samtrafikforløb,  

 at træffe afgørelser, hvori kan indgå påbud.
Prisreguleringen Lovforslaget er udarbejdet med sigte på at danne  

 grundlag for, at der hurtigst muligt kan gennemføres markante  

 nedsættelser af de priser, som de nye selskaber på det danske  

 telemarked skal betale udbydere af offentlige telenet eller teletjenester med  

 en stærk markedsposition for at benytte deres net og for at udveksle  

 trafik med disse.
Formålet er tosidigt.
Dels at sikre, at de nye  

 selskaber får en rimelig konkurrencemargin, når de udbyder  

 fastnettelefoni og Internettrafik, dels at stimulere selskaberne til at  

 foretage innovationsprægede investeringer i udnyttelse af  

 abonnentledninger (accessnet) til at udbyde nye bredbåndsprodukter.
Som noget nyt er formålet med prisregulering af de  

 enkelte samtrafikprodukter og afgrænsningen af, hvornår der kan  

 ske prisregulering (alene når der er tale om flaskehalsressourcer),  

 henholdsvis hvornår det er hensigtsmæssigt at undlade at  

 prisregulere et eller flere samtrafikprodukter, nærmere beskrevet, og  

 der foreslås indført bestemmelser, som giver mulighed for at  

 gennemføre en sådan differentieret regulering.
Det er herunder  

 ligeledes angivet, på hvilke delmarkeder, der allerede nu er en  

 sådan grad af konkurrence, at prisregulering bør undlades.
Forskningsministeren kan således, forudsat at der er  

 tale om flaskehalsressourcer, fastsætte nærmere regler om, at  

 udbydere af offentlige telenet eller teletjenester, der har en stærk  

 markedsposition, skal give adgang til samtrafik for de af loven omhandlede  

 samtrafikprodukter til omkostningsrelaterede priser beregnet efter en  

 række nærmere angivne prisfastsættelsesmetoder.
De  

 forskellige prisfastsættelsesmetoder, der fremgår af loven, er:  

 Modificerede historiske omkostningers metode, to alternative bedste praksis  

 metoder (baseret på sammenligninger med henholdsvis ét eller tre  

 lande), slutbrugerprisen korrigeret for sparede omkostninger og langsigtede  

 gennemsnitlige differensomkostningers metode (LRAIC-metoden).
Koblingen mellem det enkelte samtrafikprodukt og den  

 prisfastsættelsesmetode, som skal finde anvendelse på  

 samtrafikproduktet, sker i form af en bekendtgørelse udstedt af  

 forskningsministeren.
Derved sikres mulighed for opfyldelse af de politiske  

 målsætninger om en fleksibel lovgivning, der kan afvikles i takt  

 med at markedsudviklingen fører til, at der på flere og flere  

 delmarkeder opstår en effektivt fungerende konkurrence.
 Foreløbige afgørelser, nye påbudsbestemmelser  

 m.v.
 Erfaringerne med de gældende regler for bl.a.  

 mægling i forbindelse med indgåelse af aftaler om samtrafik m.v.  

 viser et markant behov for at få indført regler, der kan  

 modvirke tendenser til forhaling og forsinkelser, som er til stor skade for  

 den samlede konkurrencesituation.
 En del af de pågældende problemer handler om  

 forsinkelser og tidsforbrug forbundet med fremskaffelsen af selve den  

 dokumentation, der skal danne grundlag for en endelig afgørelse.
Telestyrelsen får som modtræk hertil som noget  

 nyt mulighed for at træffe foreløbige afgørelser på  

 nærmere afgrænsede områder.
De foreløbige  

 afgørelser kan alene anvendes i situationer, hvor en  

 samtrafikforpligtet part trods anmodning herom ikke er fremkommet med den  

 påkrævede dokumentation eller har fremlagt en ufuldstændig  

 dokumentation.
Anvendelsen af foreløbige afgørelser kendes fra  

 EU-konkurrenceretten.
De foreløbige afgørelser i  

 nærværende lovforslag består i en foreløbig  

 fastsættelse af samtrafikvilkår og  priser, som kan sikre, at en  

 aftale om samtrafik i praksis kommer i gang.
De kan anvendes i forbindelse  

 med afslutningen af et mæglingsforløb, såfremt der selv  

 efter gennemførelsen heraf ikke er fremkommet den fornødne  

 dokumentation, eller i forbindelse med Telestyrelsens godkendelse af  

 standardtilbud.
 En foreløbig afgørelse skal efterleves  

 umiddelbart, på samme måde som en endelig afgørelse, men  

 skal senest 1 måned efter, at tilstrækkelig dokumentation er  

 fremlagt, erstattes af en endelig afgørelse truffet af Telestyrelsen.  

 Foreløbige afgørelser kan ikke indbringes for anden  

 administrativ myndighed, hvorimod den endelige afgørelse er underlagt  

 klageadgang til Teleklagenævnet.
 Anvendelsen af det pågældende instrument skal  

 medvirke til at sikre, at en udbyder med en stærk markedsposition ikke  

 opnår uberettigede konkurrencemæssige fordele ved eksempelvis at  

 undlade at overholde samtrafikreguleringens dokumentationskrav eller ved at  

 undlade at fremlægge de oplysninger og/eller dokumentation, som  

 Telestyrelsen eller en samtrafikberettiget part anmoder om.
De foreløbige afgørelser skal således  

 medvirke til at imødegå tidsmæssige forsinkelser i  

 udmøntning og anvendelse af samtrafikreguleringen.
Derved fremmes  

 bl.a. en hurtig og smidig aftaleindgåelse, og tendenser til forhaling  

 modvirkes.
 Ligeledes med det formål at undgå forhaling i  

 forbindelse med sager om rimelige anmodninger om samtrafik, indgår der  

 i lovforslaget en række beføjelser for Telestyrelsen til, inden  

 for en forholdsvis kort tidsfrist, at træffe afgørelse om,  

 hvorvidt der foreligger en rimelig anmodning om samtrafik, og at påbyde  

 igangsætning af denne, såfremt en part eksempelvis ønsker  

 at benytte en offentliggjort standardaftale, eller en aftale der svarer til,  

 hvad den samtrafikforpligtede part allerede har indgået aftale om med  

 en anden udbyder af telenet eller teletjenester (mens anmodninger, der  

 omhandler et »ikke-standardiseret« samtrafikprodukt, må undergives  

 mægling). Telestyrelsens afgørelser, eventuelt i form af
påbud, har ikke karakter af foreløbige afgørelser men  

 udgør en selvstændig, endelig afgørelse, der kan  

 påklages.
 Sigtet er at indføre en form for »fast track«, der  

 er mindre tidskrævende end et fuldt mæglingsforløb, og som  

 giver Telestyrelsen mulighed for, i sager der omhandler samtrafikprodukter,  

 der helt eller delvist er omfattet af et standardtilbud eller en  

 gældende aftale om samtrafik, at påbyde anvendelse heraf eller  

 alternativt at påbyde umiddelbar igangsættelse af  

 forhandling.
Desuden styrkes kravet om, at det er den enkelte udbyder  

 af offentlige telenet eller teletjenester med en stærk markedsposition,  

 der til enhver tid skal kunne fremlægge dokumentation for, at de priser  

 for de enkelte samtrafikprodukter, som er indeholdt i deres standardtilbud  

 på samtrafik, følger samtrafikreguleringens  

 prisfastsættelsesmetoder og er objektive og ikke-diskriminerende.  

 Kravet herom omfatter endvidere, at udbydere med en stærk  

 markedsposition forpligtes til forlods at opstille det, der i lovforslaget  

 benævnes en »kontraktmæssig samtrafikgrænseflade«.
Den  

 kontraktmæssige samtrafikgrænseflade skal internt i ét  

 selskab eller mellem ejermæssigt forbundne selskaber afdække den  

 interne tekniske samtrafikgrænseflade og angive de  

 forretningsmæssige grænseflader, som f.eks. omfatter  

 afregningsmæssige forhold, fællesbrug af ressourcer og udveksling  

 af information m.m., på samme måde som i aftaler om samtrafik  

 indgået mellem to uafhængige udbydere af telenet eller  

 teletjenester.
I praksis vil en kontraktmæssig  

 samtrafikgrænseflade således udgøre   og vil skulle  

 udformes som   en eller flere virtuelle aftaler om køb af  

 samtrafikprodukter, indgået mellem de dele af et teleselskabs  

 aktiviteter, der vedrører etablering og drift af selve telenettet med  

 tilhørende teletjenester (til eget brug eller med henblik på  

 salg af samtrafikprodukter til andre udbydere af telenet eller  

 teletjenester), og samme virksomheds udbud af telenet eller teletjenester til  

 slutbrugere.
Der vil ofte være tale om flere specifikke  

 kontraktmæssige samtrafikgrænseflader inden for et teleselskab,  

 idet der i »produktionen« af forskellige slutbrugerprodukter kan indgå  

 forskellige samtrafikprodukter.
Lovforslaget indeholder desuden bestemmelser om, at  

 Telestyrelsens afgørelser om priser for samtrafik får virkning  

 fra afgørelsestidspunktet.
Det gælder både  

 afgørelser, som Telestyrelsen træffer af egen drift på  

 basis af gennemgang af indsendte aftaler eller på basis af gennemgang  

 af offentliggjorte standardtilbud, og afgørelser, som Telestyrelsen  

 træffer i konkrete sager.
Afgørelsen får virkning for den  

 konkrete omhandlede aftale og for eventuelle parallelle offentliggjorte  

 standardtilbud.
Det fremgår endvidere direkte af loven, at klager over  

 Telestyrelsens afgørelser som udgangspunkt ikke har opsættende  

 virkning.
 Endelig fremgår det af lovforslaget, at der skal  

 være mulighed for med meget kort varsel at anmode om indgåelse af  

 en aftale på basis af standardtilbud som nævnt ovenfor, herunder  

 at få erstattet en gældende, individuelt udformet aftale med en  

 standardaftale.
5.2 Ændringer i lov om offentlig mobilkommunikation Lovforslaget indeholder desuden to ændringer af lov  

 om offentlig mobilkommunikation.
For det første ophæves den  

 gældende bestemmelse i mobilkommunikationsloven om national roaming,  

 idet reguleringen heraf med nærværende lovforslag gøres  

 til en del af samtrafikreguleringen.
For det andet ophæves den  

 særskilte regulering i mobilkommunikationsloven om  

 tjenesteudbyderadgang i mobilnet, med den konsekvens at sådanne aftaler  

 fremover alene reguleres via samtrafikreguleringen.
Det indebærer  

 også, at alene udbydere med en stærk markedsposition vil  

 være forpligtede til at imødekomme alle rimelige anmodninger om  

 indgåelse eller ændring af aftaler om samtrafik herom.
6. Indholdsmæssig regulering af visse typer af indholdstjenester  

 og forbud mod anvendelse m.v. af piratdekodere Den teknologiske udvikling på tele- og  

 dataområdet skaber nye muligheder for at udvikle en række nye  

 tjenestetyper, som leveres individuelt til den enkelte bruger.
I disse  

 år er det særligt Internettet, der som et  

 verdensomspændende og alment tilgængeligt medium er i fokus, og  

 hvor nye former for tjenesteydelser udvikles og afprøves.
 Det er, for at tage højde for denne udvikling,  

 fundet hensigtsmæssigt at præcisere, at den bemyndigelse for  

 forskningsministeren til at fastsætte regler, der regulerer indholdet  

 af teletjenester, der leverer lyd eller billeder, som i dag findes i  

 § 3e i lov om visse forhold, i praksis er en hjemmel til at stille krav  

 til indholdet af informations- og indholdstjenester, der  

 indholdsmæssigt svarer til radio- og tv-programmer.
Herudover indføres som noget nyt et forbud imod i  

 erhvervsmæssigt øjemed at fremstille, importere, omsætte,  

 besidde eller ændre dekodere eller andet dekodningsudstyr, som har til  

 formål at give uautoriseret adgang til informations- og  

 indholdstjenester.
Annoncering for sådant udstyr forbydes også.  

 Forbudet svarer delvist til det forbud, som i dag findes imod piratdekodere  

 m.v. på radio- og TV-området, jf. § 75a i lov om radio- og  

 fjernsynsvirksomhed.
7. Klageadgang De nuværende regler for Teleklagenævnets og  

 Telebrugernævnets virksomhed videreføres stort set  

 uændret.
I overensstemmelse med den politiske principaftale af 8.  

 september 1999 indføres der en hjemmel til at nedlægge  

 Telebrugernævnet.
Forudsætningen for at udnytte hjemlen er, at  

 der senest samtidig med nedlæggelsen skabes adgang for brugerne til at  

 klage til enten et privat brancheklagenævn, som er godkendt af  

 Forbrugerklagenævnet eller et andet offentligt organ.
D.
Lovens administrative, økonomiske, erhvervsmæssige og  

 miljømæssige konsekvenser 1. Administrative og økonomiske konsekvenser for stat, kommuner og  

 amtskommuner Lovforslaget indebærer på to områder  

 behov for øgede ressourcer til Telestyrelsen med sigte på  

 administrationen af den nye lovgivning.
 For det første vil Telestyrelsen i forbindelse med  

 udvikling af de forudsatte LRAIC-prisfastsættelsesmetoder for  

 abonnentnet, samhusning og koblet samtrafik, i udviklingsperioden (1. juli  

 2000 til 1. april 2003) have behov for såvel øgede  

 årsværksressourcer som økonomiske ressourcer til  

 konsulentydelser i forbindelse hermed.
For det andet medfører den udbyggede regulering  

 på nummerområdet, herunder særligt de nye regler på  

 nummerportabilitetsområdet, potentielt en række nye  

 tilsynsbeføjelser og  forpligtelser for Telestyrelsen.
Hertil kommer,  

 at den hidtidige ret detaljerede ministerielle  

 bekendtgørelsesregulering på nummerområdet, nu forudses  

 lagt ud til Telestyrelsen, hvilket vil indebære øgede krav til  

 Telestyrelsens fremtidige ressourceindsats på nummerområdet.
Der vil således samlet være behov for  

 yderligere 4 årsværk til varetagelsen af de ovenfor nævnte  

 opgaver i forbindelse med LRAIC-implementeringen og administrationen af  

 nummerområdet.
Heraf vil to årsværk være midlertidige  

 og knyttet til LRAIC-projektet.
Ud over ovennævnte ressourcer er der  

 allerede i dag afsat to årsværk til Telestyrelsens arbejde med  

 udviklingen af LRAIC-prisfastsættelsesmetoderne.
Derudover forventes der at blive behov for at anvende ca.  

 20 mio. kr. ekskl. moms til konsulentydelser i forbindelse med udviklingen af  

 LRAIC-prisfastsættelsesmetoderne.
Ressourceforbruget til den  

 løbende vedligeholdelse, opdatering og videreudvikling af modellerne  

 forventes at være i størrelsesorden 2-3 mio. kr. årligt  

 ekskl. moms.
Vurderingen af ressourceforbruget i forbindelse med  

 LRAIC-arbejdet bygger på erfaringerne fra udviklingen af udenlandske  

 modeller samt Telestyrelsens omkostninger ved andre køb af  

 konsulentydelser.
I Danmark forventes Telestyrelsen   i modsætning til  

 andre lande   at kræve rettighederne/kontrollen over LRAIC-modellerne.  

 Dermed kan det forventes, at priserne bliver højere for selve  

 modellerne.
Det har dog den fordel, at kontrollen over den  

 efterfølgende vedligeholdelse, opdatering og videreudvikling af  

 modellerne vil blive billigere   nemlig i størrelsesorden 2-3 mio. kr.  

 årligt.
 De ovenfor nævnte udgifter forudsættes  

 dækket af de nummerafgifter, som Telestyrelsen opkræver for  

 tildelte numre, nummerserier eller adresser.
Med hensyn til Telebrugernævnet og  

 Teleklagenævnets ressourceforbrug forudsættes sagsmængden  

 under det nye regulatoriske regime at være nogenlunde uændret, og  

 der forventes derfor ikke umiddelbart ændringer heri.
Såfremt  

 lovforslaget efterfølgende skulle vise sig at være forbundet med  

 en større sagsmængde for klageinstanserne, forudsættes  

 meromkostningerne forbundet hermed dækket via de branchefinansierede  

 afgifter.
 Såfremt hjemlen til at nedlægge  

 Telebrugernævnet og erstatte dette med et privat  

 forbrugerklagenævn, jf. lovforslagets § 98 med tilhørende  

 bemærkninger, efterfølgende udnyttes, og de resterende sager  

 overflyttes til Teleklagenævnet, vil det samlede ressourceforbrug i det  

 fælles klagenævnssekretariat blive væsentligt formindsket.  

 Det er imidlertid uafklaret, hvorvidt og hvornår dette vil ske.
2. Administrative og økonomiske konsekvenser for  

 erhvervslivet Lovforslaget udgør en væsentlig del af den  

 samlede telelovgivning.
Sigtet med denne lovgivning er at sikre danske  

 brugere teleydelser, der ligger blandt verdens bedste og billigste.  

 Målsætningen herom retter sig både imod privatforbrugerne  

 og imod de erhvervsmæssige brugere af telekommunikation. »Bedst og  

 billigst« målsætningen drejer sig ikke alene om billig  

 traditionel telefoni, men drejer sig også om at sikre alle virksomheder  

 og borgere adgang til alle de nyeste og mest avancerede  

 kommunikationsredskaber, som bl.a.
Internettet giver adgang til.
Som det er nævnt indledningsvis i de almindelige  

 bemærkninger, er kommunikationssektoren i bred forstand af  

 afgørende betydning for mulighederne for at realisere visionen om  

 netværkssamfundet som kilde til fortsat samfundsmæssig udvikling,  

 vækst og beskæftigelse.
Man kan også beskrive det  

 sådan, at kommunikationsprodukterne er Danmarks »strategiske  

 nøgleråvare«   eller adgangsbillet - når det gælder  

 udnyttelse af de muligheder, som netværksøkonomien og  

 netværkssamfundet giver.
Lovforslaget skal ses i dette perspektiv.
Det nye lovgrundlag skal således danne grundlag for  

 en yderligere styrkelse af udviklingen af et effektivt fungerende,  

 konkurrencedrevet telemarked til gavn for forbrugerne, når det  

 gælder levering af det ovenfor nævnte produktudbud til de  

 billigst mulige priser.
Dette vil styrke danske virksomheders konkurrenceevne  

 i den globale netværksøkonomi.
 Ud over de ovenfor nævnte bredere  

 erhvervsmæssige konsekvenser har lovforslaget i sagens natur en  

 række direkte konsekvenser for udbydere af telenet eller teletjenester.  

 Disse gennemgås nærmere nedenfor fordelt på lovforslagets  

 hovedområder.
2.1. Forbrugerbeskyttelse Sigtet med lovforslaget er på dette område  

 bl.a. at sikre hjemmel til en mere smidig og fleksibel regulering af  

 udbydernes forpligtelser i forbindelse med levering af telenet eller  

 teletjenester til slutbrugere end den i dag gældende regulering.
Det er  

 derimod som udgangspunkt ikke hensigten at udvide den gældende  

 bekendtgørelsesregulering på dette område.
Hertil kommer,  

 at lovforslaget indeholder mulighed for at undlade at  

 bekendtgørelsesregulere eksempelvis indgåelse af konkrete  

 kundekontrakter, oplysningsforpligtelser, opsigelses- og  

 erstatningsforpligtelser m.v., forudsat at der i stedet etableres en privat  

 branchekodeks og et privat forbrugerankenævn, som erstatning herfor.
Se  

 også bemærkningerne til lovforslagets § 10 og § 98  

 herom.
 De administrative og økonomiske konsekvenser for  

 erhvervslivet, forstået som udbydere af telenet eller teletjenester,  

 for så vidt angår denne del af lovforslaget, vil derfor  

 være begrænsede og kan på sigt tænkes at  

 indebære visse administrative og økonomiske lettelser.
På et enkelt punkt sker der dog en udvidelse af den  

 forbrugerbeskyttende del af telereguleringen.
Lovforslaget indeholder  

 således en hjemmel til forskningsministeren til at fastsætte  

 regler om, at udbydere af telenet eller teletjenester skal stille faciliteter  

 til rådighed for slutbrugeren, der advarer slutbrugeren om  

 særligt dyre opkald, eller giver slutbrugeren mulighed for at få  

 oplyst udbyderens priser for opkald til det enkelte abonnentnummer.  

 Såfremt denne hjemmel udnyttes, forventes dette at medføre  

 forøgede administrative og økonomiske byrder for de  

 pågældende udbydere af telenet eller teletjenester.
2.2. Forsyningspligt Forsyningspligtreguleringen videreføres som  

 udgangspunkt uændret, dog med nogle få og mindre omfattende  

 justeringer.
Lovforslaget forventes derfor ikke på dette område  

 at indebære ændringer i de administrative og økonomiske  

 konsekvenser for teleerhvervet, sammenholdt med den gældende  

 regulering.
2.3. Nummerforhold Som noget nyt i forhold til den gældende regulering  

 bliver udbyderne af telenet eller teletjenester pålagt at føre  

 tilsyn med, at de udbydere af informations- eller indholdstjenester, som de  

 har indgået aftale med om at opkræve betaling for de  

 pågældende udbyderes tjenester, og som de i led heri har tildelt  

 8-cifrede numre inden for de særlige nummerserier, der kan anvendes  

 hertil, overholder de gældende bekendtgørelsesregler for  

 sådanne tjenester (de såkaldte service 900 regler). Denne  

 tilsynsopgave har hidtil påhvilet Service 900-Nævnet, som  

 fremover forventes at fungere som klageorgan for teleselskabernes 1. instans  

 afgørelser.
Dette må forventes at medføre forøgede  

 administrative byrder for de pågældende udbydere af telenet eller  

 teletjenester.
Endvidere er der i lovforslaget en række hjemler,  

 der styrker forskningsministerens mulighed for at fastsætte  

 nærmere regler om de enkelte selskabers medvirken til afvikling af  

 nummerportabilitet, og som parallelt hermed præciserer Telestyrelsens  

 muligheder for at træffe konkrete afgørelser på disse  

 områder.
Disse hjemler vil   i det omfang de udnyttes   kunne  

 indebære forøgede administrative og økonomiske byrder for  

 teleselskaberne.
Hjemlerne forudsættes imidlertid alene udnyttet, i det  

 omfang branchen ikke selv er i stand til på tilfredsstillende vis at  

 løse de problemerne med afvikling af og afregning for de forskellige  

 del-elementer af nummerportabiliteten.
Modsat indeholder lovforslaget som noget nyt hjemmel til,  

 i forbindelse med bekendtgørelsesreguleringen af tidsplanen for  

 indførelse af fuld nummerportabilitet (mobil-til-mobil og  

 mobil-til-fastnet), at tage hensyn til, om de tekniske løsninger, der  

 måtte foreligge, også er hensigtsmæssige set i et  

 økonomisk perspektiv.
Dette indebærer, sammenholdt med det  

 gældende lovgrundlag, forbedrede muligheder for at tage hensyn til de  

 økonomiske konsekvenser i forbindelse med den eventuelle justeringer  

 af den pågældende tidsplan.
 2.4. Samtrafik m.v.
 Lovforslaget er bl.a. udarbejdet med sigte på at  

 muliggøre en markant opstramning af den prisregulering, der styrer,  

 hvilke priser teleselskaberne på det danske telemarked skal betale til  

 udbydere af offentlige telenet eller teletjenester med en stærk  

 markedsposition, eksempelvis i forbindelse med leje infrastrukturkapacitet i  

 deres net eller for at udveksle trafik med disse.
Lovforslaget indeholder derfor en række  

 bestemmelser, der giver mulighed for at pålægge   eller  

 pålægger - udbydere af telenet eller teletjenester med en  

 stærk markedsposition på et givet delmarked, eller som  

 råder over en særlig konkurrencemæssig flaskehalsressource,  

 en række særlige forpligtelser.
Dette bevirker blandt andet, at  

 de forpligtede udbydere kan blive pålagt at sænke deres  

 samtrafikpriser, hvilket kan være økonomisk byrdefuldt for  

 disse.
Omvendt vil der være tale om markant positive økonomiske  

 konsekvenser for de udbydere på telemarkedet, der ikke har en  

 stærk markedsposition.
I forhold til gældende regulering sker der  

 med lovforslaget en opstramning af bedste praksis  

 prisfastsættelsesmetoden (hvor der fremover vil kunne anvendes to  

 alternative metoder), ligesom reguleringen af  

 LRAIC-prisfastsættelsesmetoden præciseres og udbygges.
 Begge dele forventes at medføre lavere  

 samtrafikpriser end i dag, og vil derfor også medføre  

 forøgede økonomiske konsekvenser (positive som negative) for de  

 ovnefor nævnte udbydere af telenet eller teletjenester.
Lovforslaget indeholder endvidere bestemmelser, der skal  

 sikre mere effektive mæglings-, afgørelses- og klageprocedurer  

 m.v. og dermed modvirke tendenser til forhaling af indgåelse af aftaler  

 om samtrafik.
Disse bestemmelser forventes at ville mindske de administrative  

 og økonomiske omkostninger, som navnlig de udbydere af telenet eller  

 teletjenester, som ønsker at påberåbe sig  

 samtrafikreguleringen, kan have i forbindelse hermed.
Som noget nyt i forhold til gældende regulering  

 indgår der desuden i lovforslaget en række hjemler for  

 forskningsministeren til at foretage en gradvis afvikling af  

 samtrafikreguleringen.
Anvendelse af disse hjemler vil mindske såvel  

 administrative som økonomiske byrder for de udbydere af offentlige  

 telenet eller teletjenester, som i henhold til lovens bestemmelser som  

 udgangspunkt vil være forpligtet til at stille samtrafik til  

 rådighed til priser beregnet efter lovens regler, idet disse kan blive  

 undtaget fra kravet herom og herunder fra kravet om udarbejdelse af  

 standardtilbud m.v.
Der henvises i øvrigt til bemærkningerne i  

 afsnit C 5 ovenfor.
 Den styrkede regulering af samtrafikområdet må  

 samlet set formodes at have betydelige positive effekter på  

 konkurrencen på telemarkedet, blandt andet i form af muligheder for  

 forbedrede vilkår og priser for samtrafik, hvilket forventes at give  

 afledte positive effekter på det øvrige erhvervsliv  

 generelt.
2.5. Andre områder Der foreslås med lovforslaget indført et  

 forbud imod erhvervsmæssig anvendelse m.v. af piratdekodere og lignende  

 udstyr i relation til informations- og indholdstjenester.
Det forventes, at  

 forbudet vil medvirke til at give virksomheder, som udbyder informations- og  

 indholdstjenester mod betaling og andre rettighedshaverne et bedre grundlag  

 for at udøve deres virksomhed.
3. Miljømæssige konsekvenser Lovforslaget skønnes ikke at have  

 miljømæssige konsekvenser.
4. Administrative konsekvenser for borgerne Lovforslaget skønnes ikke at have administrative  

 konsekvenser for borgerne.
E.
Forholdet til EU-retten De gældende love om forsyningspligt og visse  

 forbrugerforhold inden for telesektoren, jf. lov nr. 466 af 12. juni 1996,  

 senest ændret ved lov nr. 470 af 1. juli 1998, lov om tildeling og  

 anvendelse af nummerressourcer m.v., jf. lov nr. 392 af 10. juni 1997, som  

 ændret ved lov nr. 470 af 1. juli 1998, og lov om konkurrenceforhold og  

 samtrafik i telesektoren, jf. lovbekendtgørelse nr. 860 af 4. december  

 1998, som ændret ved lov nr. 327 af 31. maj 1999, tilsigtede at  

 gennemføre dele af følgende direktiver:
-	Rådets direktiv 90/387/EØF af 28.6.1990 om oprettelse af  

 det indre marked for teletjenester ved gennemførsel af  

 tilrådighedsstillelse af åbne net ONP (Open Network Provision  

 tilrådighedsstillelse af åbne net) (EF-Tidende 1990 nr.
L192, s.  

 1), -	Rådets direktiv 92/44/EØF af 5.6.1992 om etablering af  

 ONP-vilkår for faste kredsløb (EF-Tidende 1992 nr.
L165, s.  

 27), -	Kommissionens direktiv 96/2/EF af 16.1.1996 om ændring af  

 direktiv 90/388/EØF for så vidt angår mobil- og  

 personkommunikation (EF-Tidende 1996 nr.
L20, s. 59), -	Kommissionens direktiv 96/19/EF af 13.3.1996 om ændring af  

 direktiv 90/388/EØF for så vidt angår gennemførelse  

 af liberaliseringen af markederne for teletjenester (EF-Tidende 1996 nr.
L74,  

 s. 13), -	Europa-Parlamentets og Rådets direktiv 97/51/EF af 6.10.1997 om  

 ændring af Rådets direktiv 90/387/EØF og 92/44/EØF  

 med henblik på tilpasning til konkurrenceforhold på  

 telekommunikationsområdet (EF-Tidende 1997 nr.
L295, s. 23), -	Europa-Parlamentets og Rådets direktiv 97/33/EF af 30.6.1997 om  

 samtrafik på teleområdet med henblik på at sikre  

 forsyningspligtydelser og interoperabilitet ved anvendelse af  

 ONP-principperne (EF-Tidende 1997 nr.
L199, s. 32), -	Europa-Parlamentets og Rådets direktiv 97/66/EF af 15. december  

 1997 om behandling af personoplysninger og beskyttelse af privatlivets fred  

 inden for telesektoren (EF-Tidende 1998 nr.
L 24, s. 1), -	Europa-Parlamentets og Rådets direktiv 98/10/EF af 26.2.1998 om  

 ONP-vilkår for taletelefonitjenesten og om udbud af  

 forsyningspligtydelser på teleområdet under konkurrenceforhold  

 (EF-Tidende 1998 nr.
L101, s. 24) og -	Europa-Parlamentets og Rådets direktiv 98/61/EF af 24.9.1998 om  

 ændring af direktiv 97/33/EF for så vidt angår  

 nummerportabilitet mellem operatører samt fast operatørvalg  

 (EF-Tidende 1998 nr.
L268, s. 37).
 Nærværende lovforslag viderefører denne  

 gennemførelse af disse direktiver.
Lovforslaget tilsigter derudover at gennemføre  

 Kommissionens direktiv 1999/64/EF af 23.6.1999 om ændring af direktiv  

 90/388/EØF med henblik på at sikre, at tele- og kabel-tv-net,  

 der ejes af en enkelt operatør, adskilles i retlig henseende  

 (EF-Tidende 1999 nr.
L175, s. 39).
 Gennemførelsesfristen for direktivet er 30. april  

 2000. Direktivet er et totalharmoniseringsdirektiv.
Lovforslaget tilsigter endvidere at gennemføre dele  

 af Europa-Parlamentets og Rådets direktiv 98/84/EF af 20.11.1998 om  

 retlig beskyttelse af adgangsstyrede og adgangsstyrende tjenester (EF-Tidende  

 1998 nr.
L320, s. 54).
 Gennemførelsesfristen for direktivet er 28. maj  

 2000. Direktivet er et totalharmoniseringsdirektiv.
 Begge direktiver er vedlagt som bilag (bilag 1 og 2).
Kommende EU-regulering: Kommissionens 1999-Review af den fælles  

 regulering af telesektoren Under overskriften »99-reviewet« vil der over de  

 næste 2-3 år blive foretaget en gennemgribende revision af  

 EU-reguleringen på teleområdet.
Kommissionen godkendte  

 således i november 1999 en meddelelse, som udstikker rammerne for den  

 fremtidige EU-regulering af infrastruktur og transmission og adgang til  

 tjenester inden for telekommunikation, IT- og AV-sektoren.
 Den eksisterende EU-regulering retter sig primært  

 mod at sikre overgangen fra et telemarked domineret af nationale  

 teleselskaber til et konkurrencebaseret marked med flere teleselskaber.  

 Reguleringen fokuserer derfor især på at fremme konkurrence  

 gennem sikring af de nye teleselskabers rettigheder og gennem regulering af  

 adfærden hos det dominerende nationale teleselskab, der typisk  

 tidligere har haft monopolstatus.
Det har fra begyndelsen af liberaliseringsprocessen  

 været klart, at reguleringen løbende skulle tilpasses den  

 stigende konkurrence på telemarkedet, samt at de indhøstede  

 erfaringer skulle bruges til at vurdere, om reguleringen fungerer efter  

 hensigten.
Det har desuden været antaget, at en stor del af  

 reguleringen på teleområdet med tiden gradvis skal afvikles, og  

 at området efterhånden skal bringes på linie med  

 reguleringen i andre sektorer   dvs. i højere grad baseres på  

 generel konkurrencelovgivning.
99-reviewet er motiveret af to forhold.
Dels indeholder  

 flere af de eksisterende direktiver en klausul om, at reglerne skal evalueres  

 inden udgangen af 1999. Dels betyder den markedsmæssige og teknologiske  

 udvikling, at der er behov for en nøje gennemgang og revision af  

 reglerne.
Effekten af konvergens og globalisering, den stigende anvendelse af  

 trådløs kommunikation og Internettet stiller nye krav til  

 reguleringen.
Det konstateres i review et, at konkurrencen er begyndt at  

 fungere, men at de tidligere nationale teleselskaber stadig har en  

 dominerende stilling på de nationale markeder og i særlig grad i  

 forhold til det rå kobber.
Det konstateres også, at de nye  

 teleselskaber kun har gjort et mindre indhug i de dominerende teleselskabers  

 markedsandel, samt at telemarkedet ikke kan karakteriseres som  

 paneuropæisk.
Det konstateres endvidere i review et, at den fremtidige  

 regulering bør muliggøre, at de markedsmæssige og  

 teknologiske potentialer udnyttes bedst muligt.
Markedet vil ændres som  

 følge af konvergens, den øgede globalisering og fusioner mellem  

 teleselskaberne og som følge af den teknologiske udvikling med  

 højhastighedsforbindelser (xDSL), trådløse teknologier,  

 digitaltv og ikke mindst i kraft af Internet, som kan udvikle sig til en  

 fælles platform for transmission af tale, data og video.
Det er Kommissionens mål, at reguleringen skal  

 være teknologineutral og horisontal.
Den skal dække alle former  

 for kommunikationsinfrastruktur og tilknyttede tjenester.
Den bør  

 være let (light-handed, softlaw), åben, konkurrenceorienteret og  

 sikre, at konkurrencesituationen kommer forbrugerne til gode.
 Review et foreslår følgende 5 regulatoriske  

 principper:
 -	Reguleringen skal begrænses til et minimum.
 -	Der skal være klare politiske mål bag reguleringen.  

 Målene skal afføde økonomisk vækst og konkurrence  

 for derigennem at skabe jobs og sikre generelle mål, der ikke sikres af  

 markedskræfterne.
 -	Der skal være en balance mellem fleksibilitet og retlig  

 vished/transparens.
 -	Reguleringen skal være teknologineutral.
 -	Reglerne kan fastsættes globalt, regionalt eller nationalt, men  

 håndhævelsen bør ske så tæt på markedet  

 som muligt.
Kommissionen erkender samtidig, at reguleringsbehovene vil  

 være forskellige i medlemsstaterne afhængig af, hvor fremskreden  

 konkurrencen er.
Hertil kommer, at beslutningsproceduren i EU er så  

 langsommelig, at vedtagelsen af et nyt direktiv nemt tager mindst 2 år.  

 På denne baggrund konkluderer Kommissionen, at en regulering, som  

 udelukkende er baseret på direktiver, hverken vil kunne følge  

 med tiden eller kunne indfri målsætningerne.
Kommissionen  

 foreslår i stedet en nyskabelse, hvor reguleringen består af en  

 vifte af regulatoriske tiltag.
Kommissionen forestiller sig, at der  

 fastsættes en »skiftedag« (f.eks. den 1. januar 2003), hvor det nye  

 regelsæt træder i kraft og erstatter det hidtidige.
Kommissionen foreslår følgende anvendelse af  

 følgende reguleringsformer: Bindende regulering, der består af  

 et enkelt rammedirektiv, som indeholder overordnede politiske  

 målsætninger, men hvor det er op til medlemsstaterne selv at  

 vælge formen og midlerne til at opnå disse mål.
Specifik  

 sektor-regulering på områder, hvor det er vigtigt, at der er en  

 ensartet gennemførelse af reglerne i hele EU - dette omfatter f.eks.  

 tilladelser, forsyningspligt, samtrafik og databeskyttelse.  

 Komplementære sektorspecifikke vejledende foranstaltninger - i form af  

 ikke-bindende retningslinier, selvreguleringssystemer og lignende, som kan  

 udstikke ensartede løsninger på fælles problemer.
Desuden  

 foreslår Kommissionen en øget kontrol af, om EU's  

 konkurrenceregler overholdes inden for de enkelte sektorer.
 Den analyse af telemarkedet, både set i et national  

 og et fælleseuropæiske perspektiv, som udgør grundlaget  

 for Kommissionens oplæg, svarer således til den analyse, der  

 udgør grundlaget for den danske telepolitik, herunder for den  

 politiske principaftale af 8. september 1999.
Det samme gælder analysen af, hvad der bør  

 være den afgørende målsætning for dette  

 område.
Såvel den politiske principaftale af 8. september 1999  

 som Kommissionens oplæg fastslår således, at telepolitikken  

 udgør fundamentet for informationssamfundet (netværkssamfundet),  

 og at det centrale mål er at få etableret et konkurrencedrevet  

 marked, som giver forbrugerne det bredest og billigst mulige udbud af en  

 række avancerede kommunikationsprodukter.
Der har indtil nu kun været helt indledende  

 meningsudvekslinger om 99-Review et.
Tidshorisonten for en evt.  

 gennemførelse af nye direktiver på baggrund af review et er  

 formentlig år 2002-2003. Da der for indeværende er uklarhed med  

 hensyn til hvad, der kan blive resultatet af den kommende revision af  

 EU-reglerne, har det ikke været muligt at tage højde herfor i  

 nærværende lovforslag.
H.
Høring Udkast til dette lovforslag har været udsendt til  

 høring hos Advokatrådet, Amtsrådsforeningen i Danmark,  

 Arbejderbevægelsens Erhvervsråd, Banestyrelsen, BFE -  

 Brancheorganisationen for Forbrugerelektronik, Boligministeriet,  

 Boligselskabernes Landsforening, Centerleder Knud Erik Skouby, Global Connet,  

 Danmarks Radio, Danmarks Rederiforening, Dansk Dataforening, Dansk  

 EL-Forbund, Dansk Handel og Service, Dansk Industri, Dansk Metal, Dansk  

 Standard, Danske Elværkers Forening, De Samvirkende  

 Invalideorganisationer, debitel, Demokratiske Lokalstationer, Den Kristne  

 Producentkomite, Det Centrale Handicapråd, Dragsted & Helmer, DSB,  

 Elektronikindustrien/ITEK, Elinstallatørernes Landsforening,  

 Erhvervsministeriet, FAEM, FDA (Foreningen Danske  

 Fællesantenneanlæg), Tele1, Finansministeriet, Finansrådet  

 - danske Pengeinstitutters Forening, Forbrugerrådet, Foreningen af  

 Internetleverandører, Foreningen af Management-konsulenter,  

 Forsvarsministeriet, Frederiksberg Kommune, Fællesforbundet for Danske  

 lyttere & seere, Færøernes Landstyre, Global One, GN Store  

 Nord A/S, GRE (Grossistforeningen for Radio og Elektronik), Grønlands  

 Hjemmestyre, Handelskammeret, HTS-Kartellet, IASTAR Danmark c/o Radio Energy,  

 Indenrigsministeriet, IT-Brancheforeningen, Justitsministeriet, KOMM c/o  

 Kanal 2, Kommunernes Landsforening, Kulturministeriet, Københavns  

 Kommune, Landbrugsrådet, LO, LRK- Leverandørforeningen for  

 Radio- og Telekommunikation, Medieforsker Frands Mortensen, Århus  

 Universitet, Miljø- og Energiministeriet, Mobilix, Prof. dr. jur.
Mads  

 Bryde Andersen, Prof.
Jens Fejø, Handelshøjskolen i  

 København, Prof.dr.jur.
Mogens Koktvedgaard, Københavns  

 Universitet, Realkreditrådet, Registertilsynet,  

 Repræsentantskabet ved Tele Danmark, Landsdelsrådet for Jylland,  

 Rådet for Dansk Forsikring og Pension, Sammenslutningen af lokale  

 radio- og tv-stationer i Danmark, Service 900-Nævnet, Sjællands  

 Telefon Abonnenters Repræsentantskab, Socialministeriet, Sonofon I/S,  

 Statsansattes Kartel, Statsministeriet, Stofa, Tele 8, Tele Danmark A/S,  

 Tele2 Danmark, Telebrugernævnet, Teleklagenævnet,  

 Telekommunikationsforbundet, Telekommunikationsindustrien, Telia A/S,  

 Trafikministeriet, TV2, Udenrigsministeriet, Zone Systems og  

 Økonomiministeriet.
Vurdering af konsekvenser af  

 lovforslag Positive konsekvenser/ mindreudgifter Negative konsekvenser/ merudgifter Administrative og økonomiske konsekvenser for stat,  

 kommuner og amtskommu ner Hvis Telebrugernævnet som led i etableringen af et  

 privat forbrugerankenævn på teleområdet nedlægges,  

 vil dette indebære administrative mindreudgifter for staten til  

 sekretariatsbetjening.
Der vil være administrative og økonomiske  

 merudgifter forbundet med Telestyrelsens udvikling af  

 LRAIC-prisfastsættelsesmetoden, og med administrationen af det styrkede  

 regelsæt på nummerområdet.
De vil beløbe sig til 4  

 årsværk (heraf 2 midlertidige) og 20 mio. kr. til  

 konsulentbistand i perioden frem til 31.12.2002., samt 2-3 mio. kr. pr.  

 efterfølgende opdatering.
Samtlige merudgifter vil være  

 branchefinansierede.
Administrative og økonomiske konsekvenser for  

 erhvervslivet Lovforslaget danner grundlaget for en yderligere styrkelse af  

 udviklingen af et effektivt fungerende, konkurrencedrevet telemarked til gavn  

 for forbrugerne (private og professionelle). Dette vil styrke danske  

 virksomheders konkurrenceevne i den globale netværksøkonomi.
Ud over de ovenfor nævnte bredere erhvervsmæssige konsekvenser  

 har lovforslaget en række direkte administrative og økonomiske  

 konsekvenser for udbydere af telenet eller teletjenester.
Disse vil  

 primært være positive for de udbydere af telenet eller  

 teletjenester, som søger at etablere sig eller trænge ind  

 på det danske telemarked og dermed styrke konkurrencen.
Lovforslaget indebærer styrkede muligheder for at  

 pålægge udbydere af telenet eller teletjenester med en  

 stærk markedsposition på et givet delmarked, eller som  

 råder over en særlig konkurrencemæssig flaskehalsressource,  

 en række særlige forpligtelser overfor andre udbydere.
Dette  

 bevirker blandt andet, at de forpligtede udbydere kan blive pålagt at  

 sænke deres samtrafikpriser, hvilket vil være økonomisk  

 byrdefuldt for disse.
Hertil kommer enkelte opstramninger af lovgrundlaget med  

 forbrugerbeskyttende sigte.
Disse vil indebære øgede  

 administrative- og økonomiske byrder for samtlige udbydere af telenet  

 eller teletjenester.
Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder regler, der gennemfører  

 Kommissionens direktiv 1999/64/EF af 23.6.1999 om ændring af direktiv  

 90/388/EØF med henblik på at sikre, at tele- og kabel-tv-net,  

 der ejes af en enkelt operatør, adskilles i retlig henseende  

 (EF-Tidende 1999 nr.
L175, s. 39) og dele af Europa-Parlamentets og  

 Rådets direktiv 98/84/EF af 20.11.1998 om retlig beskyttelse af  

 adgangsstyrede og adgangsstyrende tjenester (EF-Tidende 1998 nr.
L320, s.  

 54).
Lovforslaget indeholder endvidere regler, der viderefører  

 gennemførelse af dele af Rådets direktiv 90/387/EØF af  

 28.6.1990 om oprettelse af det indre marked for teletjenester ved  

 gennemførelse af tilrådighedsstillelse af åbne net ONP  

 (Open Network Provision   tilrådighedsstillelse af åbne net)  

 (EF-Tidende 1990 nr.
L192, s. 1), Rådets direktiv 92/44/EØF af  

 5.6.1992 om etablering af ONP-vilkår for faste kredsløb  

 (EF-Tidende 1992 nr.
L165, s. 27), Kommissionens direktiv 96/2/EF af  

 16.1.1996 om ændring af direktiv 90/388/EØF for så vidt  

 angår mobil- og personkommunikation (EF-Tidende 1996 nr.
L20, s. 59),  

 Kommissionens direktiv 96/19/EF af 13.3.1996 om ændring af direktiv  

 90/388/EØF for så vidt angår gennemførelse af  

 liberaliseringen af markederne for teletjenester (EF-Tidende 1996 nr.
L74, s.  

 13), Europa-Parlamentets og Rådets direktiv 97/51/EF af 6.10.1997 om  

 ændring af Rådets direktiv 90/387/EØF og 92/44/EØF  

 med henblik på tilpasning til konkurrenceforhold på  

 telekommunikationsområdet (EF-Tidende 1997 nr.
L295, s. 23),  

 Europa-Parlamentets og Rådets direktiv 97/33/EF af 30.6.1997 om  

 samtrafik på teleområdet med henblik på at sikre  

 forsyningspligtydelser og interoperabilitet ved anvendelse af  

 ONP-principperne (EF-Tidende 1997 nr.
L199, s. 32), Europa-Parlamentets og  

 Rådets direktiv 97/66/EF af 15. december 1997 om behandling af  

 personoplysninger og beskyttelse af privatlivets fred inden for telesektoren  

 (EF-Tidende 1998 nr.
L 24, s. 1), Europa-Parlamentets og Rådets  

 direktiv 98/10/EF af 26.2.1998 om ONP-vilkår for taletelefonitjenesten  

 og om udbud af forsyningspligtydelser på teleområdet under  

 konkurrenceforhold (EF-Tidende 1998 nr.
L101, s. 24) og Europa-Parlamentets  

 og Rådets direktiv 98/61/EF af 24.9.1998 om ændring af direktiv  

 97/33/EF for så vidt angår nummerportabilitet mellem  

 operatører samt fast operatørvalg (EF-Tidende 1998 nr.
L268, s.  

 37).
Bemærkninger til lovforslagets  

 enkelte bestemmelser Afsnit I Lovens formål og anvendelsesområde Til kapitel 1: Lovens formål Til § 1 § 1 opregner lovens formål.
Stk. 1 angiver  

 lovens overordnede formål.
Stk. 2 og 3 beskriver de sigtelinier,  

 som med udgangspunkt heri er styrende for de enkelte dele af loven  

 (reguleringen af nummer- og samtrafikforhold) Til stk. 1 Beskrivelsen af lovens hovedformål tager  

 udgangspunkt i slutbrugernes interesser, som er det centrale omdrejningspunkt  

 for telepolitikken.
Formålet med lovens regler er, set udfra et  

 brugerperspektiv, tredelt:
For det første er det en del af lovens formål  

 at fremme etablering af et velfungerende, konkurrencebaseret telemarked, der  

 giver slutbrugerne en række nærmere beskrevne muligheder for  

 også i praksis at vælge mellem forskellige leverandører af  

 teleydelser (og uanset dette fortsat kunne kommunikere indbyrdes på  

 tværs af net og tjenester udbudt af forskellige udbydere af telenet  

 eller teletjenester), herunder også valgfrihed til at sammensætte  

 deres forbrug heraf på basis af tilbud fra flere forskellige udbydere  

 af telenet eller teletjenester, og til at kombinere dette med tilbud fra  

 forskellige udbydere af informations- eller indholds-tjenester.
Et andet  

 aspekt af at sikre slutbrugerne reel valgfrihed handler om muligheden for at  

 medtage sit abonnentnummer ved skift af teleselskab (nummerportabilitet).  

 Dette omhandler bl.a. at sikre mulighed for slutbrugernes frie valg på  

 telekommunikationsområdet.
 For det andet er det en del af lovens formål at  

 sikre alle slutbrugere, der ønsker dette, adgang til en række  

 basale teletjenester til rimelige priser.
 Endelig er det, som det tredje element, en del af  

 formålet med loven at fastsætte regler, der kan sikre  

 slutbrugerne en række grundlæggende forbrugerrettigheder,  

 når de indgår kontrakter med teleselskaber om levering af en  

 eller flere teleydelser.
 Med sigte på realisering af de ovenfor beskrevne  

 formål indeholder loven en række bestemmelser, der stiller krav  

 til udbydere af telenet eller teletjenester.
Til stk. 2 Bestemmelsen præciserer, med udgangspunkt i den i  

 stk. 1 indeholdte formålsbestemmelse, de styrende sigtelinier for  

 lovens bestemmelser om nummerforhold (kapitlerne 6-10 og 15).
Formålsbestemmelsen er, sammenholdt med den  

 gældende formålsbestemmelse i nummerloven, udbygget,  

 således at det bliver en integreret del af det samlede formål med  

 reguleringen og administrationen af nummerressourcerne at sikre en effektiv  

 udnyttelse af disse til fordel for slutbrugerne.
Når hovedvægten  

 lægges herpå, skyldes det slutbrugernes interesse i, gennem en  

 effektiv udnyttelse af denne begrænsede ressource, så vidt muligt  

 at undgå, at den samlede danske nummerplan må udvides,  

 således at de 8-cifrede abonnentnumre må forlænges til 9-  

 eller 10-cifrede numre.
Dette hensyn vil således også have  

 forrang i forhold til eventuelle ønsker om en bredere adgang til  

 nummerressourcer, herunder kortnumre, der primært er begrundet i  

 konkurrencehensyn i modstrid med den ovenfor beskrevne  

 slutbruger-interesse.
Derudover taler den gældende  

 formålsbestemmelse bl.a. om at »sikre uhindrede opkaldsmuligheder  

 mellem offentlige telenet eller teletjenester i såvel indland som  

 udland«.
I den nye formålsbestemmelse er denne del af  

 målsætningen modificeret til at omhandle »fremme (af)  

 opkaldsmuligheder mellem offentlige telenet eller teletjenester i såvel  

 indland som udland«.
Baggrunden for den nævnte modifikation er en  

 markedsudvikling, som indebærer, at der i dag   som en del af den  

 udvikling, der indebærer, at der kommer flere og flere  

 skræddersyede/forskellige slutbrugerprodukter på telemarkedet -  

 udbydes en række slutbrugerprodukter, der ikke nødvendigvis  

 giver adgang til at foretage opkald til alle abonnentnumre hos offentlige  

 telenet eller teletjenester i såvel indland som udland.
Denne  

 markedsudvikling, herunder navnlig introduktionen af tjenester, der  

 sælges i form af de såkaldte »taletidskort«, har således  

 betydet, at der i dag er flere produkter på markedet, som ikke giver  

 adgang til at ringe til alle numre.
Der kan f.eks. være spærret  

 for kald til udenlandske numre, spærret for muligheden for at benytte  

 en mobiltelefon, når man er i udlandet, eller spærret for kald  

 til f.eks. 70-, 80-, og 90-nummerserierne.
Der ses ikke at være grund  

 til at hindre eller hæmme denne markedsudvikling.
Levedygtigheden   og  

 dermed berettigelsen - af sådanne produkter må således  

 afklares gennem den almindelige forbrugerefterspørgsel efter disse.  

 Det giver imidlertid ikke mening, set i lyset af denne udvikling, i  

 formålsbestemmelsen at fastslå, at nummerreguleringen skal  

 »sikre« uhindrede opkaldsmuligheder mellem alle abonnentnumre med den  

 konsekvens, at sådanne tjenester ikke i praksis kan udbydes.
 Derudover er det en del af formålet med reguleringen  

 at sikre korrekt dirigering, således at en slutbruger også kommer  

 i forbindelse med indehaveren af det nummer, som denne foretager et opkald  

 til, i det omfang, den købte tjeneste indeholder adgang til at ringe  

 til denne type numre (kortnumre, 8-cifrede abonnentnumre i den samlede danske  

 nummerplan eller udlandsnumre).
Endelig er det fjerde element i formålet med  

 nummerreguleringen af sikre klare og ikke-diskriminerende rammer for adgangen  

 til numre, nummerserier og adresser.
Denne del af formålsbestemmelsen  

 retter sig primært imod Telestyrelsens administration af den samlede  

 danske nummerplan og reglerne herfor.
Til stk. 3 Bestemmelsen præciserer, med udgangspunkt i den i  

 stk. 1 indeholdte formålsbestemmelse, de styrende sigtelinier for  

 lovens bestemmelser om samtrafik (afsnit IV).
Til nr. 1 Det fremgår af bestemmelsen, at formålet med  

 samtrafikreguleringen er at sikre alle udbydere af telenet eller  

 teletjenester reelle og ikke-diskriminerende muligheder for at indgå  

 aftaler om samtrafik med udbydere med en stærk markedsposition på  

 et eller flere relevante delmarkeder om forskellige former for samtrafik, der  

 giver adgang til udveksling af trafik, adgang til leje af  

 infrastrukturkapacitet, tjenesteudbyderadgang samt adgang til fælles  

 udnyttelse af bygninger, centraler m.v. i forbindelse med aftaler om  

 samtrafik.
 Bestemmelser herom fremgår af afsnit IV.
 Der henvises bl.a. til bemærkningerne til  

 §§ 42, 43, 44, 51 og 52.
Til nr. 2 Det fremgår af bestemmelsen, at der skal sikres alle  

 udbydere af telenet eller teletjenester reelle og ikke-diskriminerende  

 muligheder for indbyrdes at indgå aftaler med sigte på at  

 muliggøre nummerportabilitet, herunder aftaler om overførsel af  

 abonnentnumre mellem udbydere, aftaler med sigte på korrekt dirigering  

 og eventuel anvendelse af en fælles database med porterede  

 abonnentnumre med sigte herpå.
 Bestemmelserne herom fremgår af kapitel 15 i afsnit  

 IV.
 Der henvises bl.a. til bemærkningerne til  

 §§ 56-58.
Til nr. 3 Det primære formål med lovens bestemmelser om  

 prisregulering af samtrafikprodukter er at foretage en prisregulering af de  

 samtrafikprodukter, der har karakter af afgørende  

 flaskehalsressourcer, som kan sikre udbydere af offentlige telenet eller  

 teletjenester en reel konkurrencemargin på alle områder, hvor  

 dette er muligt.
En væsentlig forudsætning for at opfylde det  

 telepolitiske ønske om at sikre sund og effektiv konkurrence på  

 alle delmarkeder er, at de enkelte delmarkeder har en markedsattraktivitet,  

 der stimulerer reel konkurrence.
Samtrafikpriserne påvirker direkte de  

 enkelte delmarkeders attraktivitet og de enkelte markedsaktørers  

 konkurrenceevne i form af den konkurrencemargin, som differencen mellem  

 slutbrugerpriser og samtrafikpriser udgør.
Konkurrencemargin er  

 forskellen på den pris, de ikke-markedsledende teleselskaber på  

 det danske marked skal betale for at bruge net tilhørende udbydere med  

 en stærk markedsposition, og den pris udbyderen, der er underlagt  

 forsyningspligtreguleringen, sætter over for kunderne.  

 Konkurrencemarginbegrebet omhandler således de ikke-markedsledende  

 selskabers muligheder for at opnå positiv indtjening på deres  

 udbud af forskellige typer af tjenester.
Til nr. 4 Det er en integreret del af formålet med  

 samtrafikprisreguleringen, at priserne herfor ikke må belastes af  

 utidssvarende teknik, fejlinvesteringer, ineffektiv drift m.v. hos den  

 samtrafikforpligtede udbyder af telenet eller teletjenester.
Dette  

 indebærer, at parter, der anmoder om samtrafik, kan undgå at  

 betale en merpris begrundet i f.eks. en tidligere monopoludbyders eventuelle  

 ineffektive produktionsapparat.
Hertil er LRAIC-metoden et ideelt instrument  

 til fastsættelse af samtrafikpriserne.
Der henvises til  

 bemærkningerne til § 55, stk. 5.
Til nr. 5 Et andet delformål med samtrafikprisreguleringen er  

 at understøtte innovationsprægede investeringer bredt i  

 markedet.
I og med, at der er tale om en langsigtet målsætning om  

 innovationer, er sigtet med bestemmelsen at understøtte  

 innovationsprægede investeringer hos samtlige markedsaktører og  

 ikke blot hos udbydere med en stærk markedsposition.
Med innovationsprægede investeringer menes  

 både investeringer i udnyttelse af infrastruktur og investeringer i  

 udvikling og udbud af nye produkter til slutbrugerne, herunder særligt  

 investeringer i udnyttelse af abonnentnet (accessnet) til at udbyde nye  

 bredbåndsprodukter.
Med bredbåndsprodukter forstås  

 produkter, der indeholder hurtigere datatransmissionshastigheder i forhold  

 til et almindeligt telefonmodem. xDSL teknologierne er eksempler på  

 sådanne teknologier, der er beregnet til at opnå højere  

 transmissionshastighed på trådpar, som forbinder de enkelte  

 abonnenter med lokalcentralen.
FWA (fixed wireless access) udgør et  

 radiobaseret alternativ til den førnævnte kablede access.
 Et effektivt konkurrencepres og reelle konkurrencemarginer  

 anses for afgørende for at frembringe innovative investeringer.
Til nr. 6 Det er også en del af formålet med  

 prisreguleringen at understøtte, at nye infrastrukturinvesteringer  

 sker på grundlag af fremadrettede teknologivalg, der fremmer en samlet,  

 optimal infrastrukturudvikling.
Hermed undgås, at der sker en videreførelse  

 af gårsdagens teknologi.
På denne måde undgås  

 sub-optimeringer.
Til nr. 7 Det er desuden en del af formålet med  

 prisreguleringen af samtrafikprodukterne at fremme kapacitetsorienterede  

 investeringer.
I situationer, hvor der er modstrid mellem de i nr. 3-6  

 opstillede delformål med prisreguleringen af samtrafikprodukterne og  

 det i nr. 7 nævnte delformål, skal dette delformål dog kun  

 tillægges betydning i det omfang, det er sandsynliggjort, at der vil  

 opstå et udækket behov for infrastruktur, og at konkurrence- og  

 efterspørgselspresset ikke vil være tilstrækkeligt til at  

 sikre den fornødne udbygning.
Til nr. 8 Det fremgår af stk. 3, at det endvidere er et  

 formål med prisreguleringen at sikre en afbalanceret konkurrence mellem  

 tjeneste- og infrastrukturudbydere, der ikke hæmmer nødvendige  

 infrastrukturinvesteringer.
Denne del af formålsbestemmelsen retter sig  

 navnlig imod prisreguleringen af tjenesteudbyderadgang.
Sigtet er  

 således, for så vidt angår dette samtrafikprodukt, at  

 foretage en afbalanceret prisregulering, som ikke hæmmer incitamenterne  

 til, at en bred kreds af markedsaktører foretager de nødvendige  

 investeringer i ny teleinfrastruktur.
Til § 2 Til stk. 1 § 2 opregner lovens anvendelsesområde.
Kerneområdet er en samlet lovregulering af  

 konkurrence- og forbrugerforhold rettet imod udbydere af telenet eller  

 teletjenester.
Dele af lovens regler retter sig alene imod udbydere, der  

 udbyder telenet eller teletjenester til slutbrugere, herunder offentlige  

 telenet eller teletjenester, dvs. net eller tjenester til en ikke på  

 forhånd afgrænset kreds af slutbrugere.
Denne del af reguleringen  

 skaber en række rettigheder for slutbrugere set i forhold til det eller  

 de teleselskaber, som de er kunder hos.
 Andre dele af reguleringen retter sig også imod  

 udbydere, der udbyder telenet eller teletjenester til andre udbydere, snarere  

 end til slutbrugere, herunder eksempelvis rene  

 infrastrukturleverandører.
De dele af reguleringen, der omhandler samtrafik og  

 nummerforhold m.v., er karakteriseret ved at pålægge visse  

 udbydere, herunder navnlig udbydere med en stærk markedsposition  

 på et eller flere delmarkeder, en række forpligtelser, som modsat  

 skaber rettigheder, navnlig for andre udbydere af telenet eller  

 teletjenester.
Loven indeholder desuden en række forpligtende  

 bestemmelser rettet imod udbydere af telenet eller teletjenester  

 vedrørende alarm- og beredskabsforhold.
Ud over ovennævnte indeholder loven visse  

 forpligtende bestemmelser, der ud over at omfatte udbydere af telenet eller  

 teletjenester også omfatter telenet eller teletjenester, der er  

 etableret af en gruppe af slutbrugere til eget brug, f.eks. i regi af en  

 boligforening, en grundejerforening eller et brugerejet  

 fællesantenneanlæg.
Reguleringen retter sig imod ejeren eller  

 ejerne af anlægget.
 Loven indeholder endvidere en regulering af udbud af  

 betalingstelefoner og af nummeroplysningsdatabaser og  registre, samt visse  

 regler for udbud af informations- og indholdstjenester.
 Uanset at bestemmelsen i § 1, stk. 4, i den  

 gældende lov om konkurrenceforhold og samtrafik i telesektoren  

 (herefter samtrafikloven), om at også virksomheder inden for  

 jernbanedrift, forsyningsvirksomheder inden for gas, vand, varme og  

 elektricitet samt kommuner og kommunale fællesskaber og offentlige  

 institutioner i øvrigt, der udbyder telenet eller teletjenester, er  

 omfattet af loven, såfremt disse udbyder telenet eller teletjenester,  

 ikke er videreført i denne lov, indebærer dette ingen  

 substansændring, idet disse parter allerede er omfattet af begrebet  

 »udbydere af telenet eller teletjenester«.
Til kapitel 2: Definitioner I dette kapitel defineres en række  

 tværgående nøglebegreber af betydning for flere af  

 afsnittene i loven.
 Begreber, som alene er af relevans for en afgrænset  

 del af telelovgivningen, er i stedet defineret i sammenhæng med de  

 bestemmelser, hvor de konkret anvendes.
Til § 3 Til stk. 1 I stk. 1 defineres telenet.
Der er tale om en bred  

 definition, der har til hensigt at fastslå, at telenet kan omfatte  

 enhver form for trådløs eller kabelbaseret infrastruktur, der  

 anvendes til elektronisk transport af teletjenester, jf. den  

 selvstændige definition heraf.
Begrebet omfatter således også  

 trådløs eller kabelbaseret infrastruktur, som traditionelt ikke  

 har været betragtet som teleinfrastruktur, for eksempel, fordi den  

 udelukkende eller primært har været anvendt til transport af  

 radio og tv, herunder for eksempel satellit- og jordbaserede radio- og  

 tv-sendernet, kabeltv-net m.v.
Se i den forbindelse også  

 bemærkningerne til den særlige regulering af kabeltv-net, hvoraf  

 fremgår, at den danske definition således er betydeligt bredere  

 end den gældende EU-definition af telenet, hvori der ikke indgår  

 eksempelvis kabeltv-net.
Det er uden betydning, hvilken transmissionsteknologi der  

 er tale om, herunder om der er tale om kobber- koaksial- eller fiberkabler  

 eller eventuelle nye former for kabler, der anvendes til transport af  

 teletjenester, eller om der er tale om en eller flere  

 radiokommunikationsteknologier, herunder teknologier, der sigter på  

 etablering af mobilinfrastruktur, eller infrastruktur baseret på  

 radiokommunikation fra et fast punkt til et andet fast punkt.
Det er  

 ligeledes uden betydning, om der er tale om kredsløbs- eller  

 pakkekoblede net.
 Af ovennævnte brede afgrænsning følger  

 også, at for eksempel et elnet, som i kraft af den teknologiske  

 udvikling på et tidspunkt måtte blive anvendt til transport af  

 teletjenester, vil blive omfattet af lovens regler.
Til stk. 2 Stk. 2 afgrænser, hvad der forstås ved  

 teletjenester.
Afgrænsningen heraf har som nævnt ovenfor samtidig  

 betydning for, hvad der forstås ved telenet.
Der er tale om en bred  

 afgrænsning, der indebærer, at teletjenester omfatter enhver form  

 for transport af elektronisk kommunikation i form af lyd, billeder, tekst  

 eller kombinationer heraf, ved hjælp af radio- eller  

 telekommunikationsteknik.
 Den brede afgrænsning er nødvendiggjort af  

 konvergensudviklingen, der indebærer at den traditionelle  

 afgrænsning af, hvad der forstås ved teletjenester, i form af en  

 definition, der som sit kerneområde har tidstro overføring af  

 taletelefoni (via mobilnet eller fastnet) og datakommunikation (ligeledes via  

 mobilnet eller fastnet), ikke længere er anvendelig.
 For at telemarkedet kan udvikle sig til et  

 kommunikationsmarked, hvor selskaberne uden at støde ind i  

 regulatoriske barrierer er i stand til at tilvejebringe et bredt udbud af  

 avancerede kommunikationsprodukter til slutbrugerne, er det således  

 væsentligt, at begrebet teletjenester, som indgår dels i  

 afgrænsningen af, hvilke parter der er omfattet af de  

 forbrugerbeskyttende regler, der er indeholdt i loven, dels i  

 afgrænsningen af, hvilke parter der har rettigheder og forpligtelser i  

 relation til samtrafik og adgang til nummerressourcer, er så bredt, at  

 det omfatter alle de forskellige fremtrædelsesformer, som elektroniske  

 transporttjenester i dag og i fremtiden vil have.
Definitionen er med udgangspunkt heri udformet  

 således, at den også omfatter transport, også benævnt  

 overføring, af lyd- og billeder og kombinationer heraf (dvs. enhver  

 form for data- eller bit-transport), herunder dels transport af informations-  

 eller indholdstjenester, dels transport af radio- eller tv-programvirksomhed,  

 mellem nettermineringspunkter.
Definitionen omfatter i den forbindelse  

 både teletjenester, der indebærer transport af det samme indhold  

 samtidig til en ikke på forhånd afgrænset kreds af mange  

 forskellige brugere (punkt-til-multipunkt tjenester), og teletjenester, hvor  

 der er tale om en særskilt kommunikation og dermed transport   mellem  

 to eller flere slutbrugere (punkt-til-punkt kommunikation), f.eks. i form af  

 transport af en specifik telefonsamtale, en e-mail eller lignende, mellem to  

 eller flere parter.
Det er ligeledes uden betydning, om der er tale om  

 envejskommunikation (f.eks. transport af radio/tv til slutbrugere) eller  

 tovejskommunikation (f.eks. en e-mail-korrespondance).
Selve informations- eller indholdstjenesten er derimod  

 ikke omfattet af definitionen af en teletjeneste.
Det samme gælder  

 selve radio- eller tv-programvirksomheden eller den tjeneste, der  

 består i at »pakke« en række radio- og tv-programmer sammen med  

 henblik på videresalg, samt evt. udbud af en elektronisk programguide  

 eller lignende indramning af programmerne, jf. også  

 bemærkningerne til stk. 4 nedenfor, der præciserer, at de to  

 sidstnævnte former for virksomhed heller ikke kan opfattes som en  

 indholds- eller informationstjeneste.
 Definitionen skelner ikke imellem teletjenester, der  

 tilvejebringes og leveres via mobile net, dvs. teleinfrastruktur, hvor  

 slutbrugeren kan bevæge sig rundt med sin teleterminal til fods, i en  

 bil eller lignende, mens tjenesten bruges, og teletjenester, der  

 tilvejebringes via et fast nettermineringspunkt.
Internettet betragtes ofte som et særligt net eller  

 en særlig tjeneste i modsætning til de traditionelle  

 teletjenester.
Internettet er imidlertid først og fremmest en  

 særlig protokol for afvikling og afregning af både de  

 traditionelle former for teletjenester og forskellige nye former for  

 elektroniske tjenester over telenet.
Internettet   og en Internetudbyder  

 kan levere transport af almindelig taletelefoni, videotelefoni, forskellige  

 former for datakommunikation, lyd- og billeder m.v.
Definitionen tager  

 højde herfor og skelner således ikke imellem, om der er tale om  

 transporttjenester, der tilvejebringes via Internettet eller gennem andre  

 dele af det traditionelle telenet.
Begge dele anses for omfattet af  

 definitionen af teletjenester.
Levering af en e-postadresse eller etablering  

 af f.eks. et webhotel anses derimod ikke i sig selv for en teletjeneste.
Det  

 afgørende er, om udbyderen tillige sælger formidling af  

 teletrafik/transportydelser.
 Teletjenester vil i en række tilfælde  

 være konkrete slutbrugerprodukter, som f.eks. den lange række af  

 forskellige produkter, som teleselskaberne i dag markedsfører, men kan  

 også være produkter, der udbydes til andre udbydere af telenet  

 eller teletjenester.
Til stk. 3 Stk. 3 introducerer endnu et væsentligt,  

 tværgående begreb, nemlig et nettermineringspunkt.
Herved  

 forstås i relation til bestemmelserne i nærværende  

 lovforslag den fysiske eller logiske grænseflade i nettet, der  

 udgør en slutbrugers tilslutning til dette.
 Traditionelt har nettermineringspunktet været  

 forstået som et fast monteret telefonstik, som sammen med et  

 telefonapparat og et 8-cifret abonnentnummer på en gang sikrede en  

 slutbruger adgang til telenettet og identificerede, hvor i nettet trafik til  

 denne slutbruger skulle afleveres.
 Sådanne nettermineringspunkter i det faste telenet  

 kan imidlertid i dag også omfatte andre former for stik end et  

 traditionelt telefonstik, herunder stik, der giver adgang til tilslutning af  

 forskellige former for datakommunikationsmodems eller lignende.
Med den ovenfor nævnte brede definition af  

 teletjenester kan et nettermineringspunkt desuden omfatte stik til modtagning  

 af forskellige former for punkt-til-multipunkt tjenester, herunder radio- og  

 tv-programvirksomhed.
Der kan således være behov for at tilslutte  

 digitale dekodere, radio- og tv-apparater og lignende.
Samtidig vil nettermineringspunktet, forstået som  

 grænsefladen mellem slutbrugeren og nettet, i dag ikke  

 nødvendigvis omfatte et traditionelt 8-cifret abonnentnummer, der  

 tjener til at identificere, hvor i nettet trafik til denne slutbruger skal  

 afleveres.
Der kan i stedet være tale om en eller anden form for  

 netadresse i form af eksempelvis et domænenavn, en web- eller en  

 e-postadresse, og teletrafik mellem to nettermineringspunkter kan derfor  

 også være kommunikation f.eks. fra en slutbrugers pc til en  

 hjemmeside et givet sted i nettet (hvor hjemmesiden udgør en anden  

 slutbrugers »adresse« på nettet). Denne del af definitionen har  

 også betydning for, hvad der forstås ved henholdsvis telenet og  

 teletjenester, jf. § 3, stk. 1 og 2, og den heri indeholdte  

 definition heraf, hvori indgår begrebet »nettermineringspunkt«.
 Endelig kan et nettermineringspunkt, jf. den i  

 stk. 3, nr. 2, indeholdte del af definitionen, være en del af et  

 net etableret med sigte på tilvejebringelse af mobiltjenester, og  

 dermed ikke et fysisk fast placeret punkt, men derimod en del af det mobile  

 udstyr, som slutbrugeren råder over, i nogle tilfælde i form af  

 et SIM-kort, der indgår i en mobilterminal, i andre tilfælde en  

 fysisk eller logisk grænseflade mellem slutbruger og udbyderen af  

 telenet eller teletjenester, der kan have karakter af en integreret del af  

 nettet eller eventuelt være indbygget i terminalen.
Da der er tale om en forholdsvis åben definition af,  

 hvad der konkret forstås ved en grænseflade for tilslutning af  

 mobilt udstyr, er Telestyrelsen i stk. 5 tillagt kompetence til at  

 udstede nærmere regler om, hvad der forstås herved.
Der kan  

 være tale om en række forskellige, teknologi-specifikke  

 definitioner heraf, jf. forskellene på analoge mobilterminaler,  

 digitale mobilterminaler til GSM900 og GSM1800 (der er baseret på  

 SIM-kort-teknologi), kommende TETRA- og UMTS-terminaler og andre teknologier,  

 som endnu ikke er udviklet.
Til stk. 4 Stk. 4 definerer begrebet »informations- og  

 indholdstjenester« som modsætning til teletjenester, der fokuserer  

 på transport/overførsel af elektronisk kommunikation.
 Ved informations- og indholdstjenester forstås  

 således tjenesteydelser i form af tilrådighedsstillelse af  

 (hvorved forstås, at en slutbruger får adgang til at  

 benytte/gennemse/aflytte) en eller flere former for elektronisk  

 formidlet indhold eller information efter individuel anmodning (dvs. en  

 elektronisk anmodning afleveret på et nettermineringspunkt (et 8-cifret  

 abonnentnummer eller en adresse i nettet)) fra en slutbruger.
Definitionen af informations- og indholdstjenester svarer  

 i vidt omfang til definitionen af begrebet »informationssamfundets  

 tjenester«, der findes i artikel 1, nr. 2, i Europa-Parlamentets og  

 Rådets direktiv 98/34/EF af 22. juni 1998 om en informationsprocedure  

 med hensyn til tekniske standarder og forskrifter (EF-Tidende 1998 nr.
L 204,  

 s. 37), som ændret ved Europa-Parlamentets og Rådets direktiv  

 98/48/EF af 20. november 1998 om retlig beskyttelse af adgangsstyrede og  

 adgangsstyrende tjenester (EF-Tidende 1998 nr.
L320, s. 54).
Bilag V til direktivet indeholder en vejledende liste over  

 tjenester, der ikke er omfattet af definitionen af »informationssamfundets  

 tjenester« i direktivets artikel 1, nr. 2. Denne liste vil med to  

 modifikationer beskrevet nedenfor være vejledende for en  

 bedømmelse af, om en konkret tjeneste kan anses for en indholds- og  

 informationstjeneste i relation til bestemmelserne i denne lov.
Bilag V er  

 optrykt som et bilag 3 til loven.
Lovens definition omfatter - i modsætning til  

 direktivet, som alene vedrører tjenester, der normalt ydes mod  

 betaling - både tjenester, der ydes mod betaling fra slutbrugeren,  

 eller som finansieres på anden måde, f.eks. via reklamer, samt  

 tjenester, som ydes uden betaling.
Dette kunne f.eks. være tjenester,  

 som staten eller andre offentlige myndigheder leverer uden modydelse på  

 det sociale, kulturelle, uddannelsesmæssige eller retlige  

 område.
 Uden for definitionen falder tjenester, der formidles  

 elektronisk, men hvor parterne er fysisk til stede på samme sted ved  

 leveringen af tjenesteydelsen, jf. bilag V, pkt. 1.
Ved »elektronisk tilrådighedsstillelse«  

 forstås, at en tjeneste fra afsendelsesstedet sendes og på  

 bestemmelsesstedet modtages ved hjælp af radio- eller  

 telekommunikationsteknik, dvs. at tjenesteydelsen tilvejebringes gennem brug  

 af en teletjeneste, der fungerer som transportsystem for denne.
Tjenester,  

 der ydes via taletelefoni og telefax, vil således også være  

 omfattet af definitionen.
Dette er en udvidelse i forhold til direktivet, der  

 stiller krav om, at afsendelsen og modtagelsen af tjenesten sker ved  

 hjælp af »elektronisk databehandlingsudstyr (herunder digital  

 komprimering) og datalagringsudstyr«, jf. bilag V, pkt. 2 til direktivet.
Uden for definitionen falder endvidere tjenesteydelser som  

 nævnt, der ikke leveres på grundlag af en individuel anmodning  

 fra en slutbruger (dvs. at transmission af data sker, når anmodning  

 herom   f.eks. via Internettet - elektronisk er fremsat), men i stedet  

 leveres som punkt-til-multipunkt distribuerede tjenester.
Radio- og  

 tv-programvirksomhed, som bl.a. omhandlet i lov om radio- og  

 fjernsynsvirksomhed og i artikel 1, litra a) i Rådets direktiv  

 89/552/EØF af 3. oktober 1989 om samordning af visse love og  

 administrative bestemmelser i medlemsstaterne vedrørende  

 udøvelse af tv-radiospredningsvirksomhed (EF-Tidende 1989 nr.
L208, s.  

 23), som ændret ved direktiv 97/36/EF, er således ikke omfattet  

 af definitionen, jf. bilag V, pkt. 3. Det samme gælder den generelt  

 distribuerede tjeneste, der består i at »pakke« en række radio-  

 og tv-programmer sammen med henblik på videresalg, samt evt. udbud af  

 en elektronisk programguide eller lignende indramning af programmerne.
 Uanset ovennævnte forståelsesmæssige  

 afgrænsning af begrebet er der fortsat tale om et begreb, som omfatter  

 en række meget forskellige tjenester, herunder eksempelvis en offentlig  

 myndigheds tilvejebringelse af en indholds- og informationstjeneste rettet  

 til borgerne indeholdende oplysninger om borgernes rettigheder og pligter, en  

 privat virksomheds information om sine forretningsaktiviteter etableret i  

 markedsføringsøjemed, rent netbaserede salgs- og  

 markedsføringsaktiviteter, tilvejebringelse af underholdning og  

 nyheder af radio- og tv lignende karakter, forskellige former for  

 målrettede database-tjenester samt endelig private borgeres personlige  

 hjemmesider m.v. på nettet.
 I en række af de nævnte situationer er det  

 ikke hensigten at foretage en særskilt regulering af den  

 pågældende aktivitet i telelovgivningen, og den ovenfor  

 nævnte opremsning skal således på disse områder  

 primært ses som en afgrænsning af, hvilke aktiviteter der ikke  

 anses for omfattet af begrebet teletjenester.
 Begrebet anvendes i lovens kapitel 23, der indeholder  

 bestemmelser, der regulerer forskellige delmængder af informations- og  

 indholdstjenester, i formålsbestemmelsen for samtrafik og i forbindelse  

 med reguleringen af de såkaldte service 900-tjenester (opkald til  

 overtakserede 8-cifrede numre, hvor betaling for informations- og  

 indholdstjenesten sker integreret i opkrævningen af betalingen for  

 selve teletjenesten).
Til stk. 5 Der henvises til bemærkningerne til stk. 3.
Til § 4 Telereguleringen skelner i en række  

 sammenhænge mellem henholdsvis slutbrugere og udbydere af telenet eller  

 teletjenester, hvor slutbrugere er brugere af telenet eller teletjenester,  

 som ikke samtidig selv videresælger teleydelser.
Afgrænsningen er  

 navnlig relevant i to sammenhænge.
For det første i forbindelse  

 med afgrænsningen af, hvilke parter der er berettigede til at  

 indgå aftale om køb af et eller flere samtrafikprodukter med de  

 prisfordele m.v., der ligger heri, og for det andet i forbindelse med  

 afgrænsningen af, hvem de forbrugerrettede dele af telereguleringen  

 tilsigter at beskytte.
Slutbrugere defineres i modsætning til udbydere af  

 telenet eller teletjenester og kan omfatte såvel erhvervsdrivende som  

 ikke-erhvervsdrivende brugere af telenet eller teletjenester, herunder  

 storkunder og lignende, som i et vist omfang vælger at etablere deres  

 egen teleinfrastruktur og sammenkoble denne med de offentlige telenet med  

 henblik på udveksling af trafik.
En storkunde kan herunder også  

 være et fællesantenneanlæg, en bolig- eller  

 grundejerforening eller lignende, som har valgt at etablere f.eks. lokal  

 bredbåndsinfrastruktur i accessnettet på egen hånd.
Også udbydere af informations- og indholdstjenester,  

 herunder service 900 tjenesteudbydere, anses for slutbrugere.
Det samme  

 gælder f.eks. radio- og tv-virksomheder og andre virksomheder med  

 særlige kommunikationsbehov.
Til § 5 Bestemmelsen definerer udbydere af telenet eller  

 teletjenester, henholdsvis udbydere af offentlige telenet eller  

 teletjenester.
Enhver, der markedsfører og sælger telenet  

 eller teletjenester, som defineret i § 3, stk. 1 og 2, til flere  

 parter, anses for at være udbyder af telenet eller teletjenester med de  

 rettigheder, dette giver, bl.a. i relation til samtrafik.
Dvs. at alle  

 selskaber, som på kommercielt grundlag betjener mere end én  

 slutbruger eller mere end én anden udbyder af telenet eller  

 teletjenester med henblik på formidling af dele af disses teletrafik,  

 er omfattet af dette begreb.
 Det er uden betydning, om de pågældende har  

 anlagt egen infrastruktur eller baserer deres aktiviteter fuldt ud på  

 lejet infrastrukturkapacitet.
 Det er ligeledes uden betydning, om de  

 pågældende udbyder offentligt tilgængelige tjenester eller  

 tjenester f.eks. i form af lukkede net, herunder virtuelle lukkede net, til  

 flere parter.
 Det er også uden betydning, hvilket omfang den  

 pågældende virksomhed har, herunder om denne foregår  

 accessorisk til den pågældendes etablering af telenet eller  

 teletjenester til eget brug, ligesom der ikke er krav om, at den  

 pågældende skal afvikle et vist minimum af trafik, have et vist  

 antal slutbrugere eller andre udbydere af telenet eller teletjenester som  

 kunder, eller lignende.
 Endelig er det uden betydning, hvilken form for tjenester  

 der udbydes, herunder om der eventuelt alene tilbydes formidling af  

 Internettrafik, håndtering af udgående samtaler via  

 operatørforvalg og fast operatørvalg, gensalg af andre  

 selskabers tjenester, et eller flere samtrafikprodukter til andre udbydere af  

 telenet eller teletjenester eller lignende.
Storkunder, herunder virksomheder eller sammenslutninger  

 af virksomheder med egne lukkede net, der alene tilvejebringer infrastruktur  

 til eget brug, falder derimod uden for begrebet.
Kravet er, som nævnt  

 ovenfor, at den pågældende på kommercielt grundlag betjener  

 mere end én anden slutbruger eller udbyder af telenet eller  

 teletjenester.
Omfattet af begrebet udbydere af telenet eller  

 teletjenester er endvidere også virksomheder inden for jernbanedrift,  

 forsyningsvirksomheder inden for gas, vand, varme og elektricitet samt  

 kommuner og kommunale fællesskaber og offentlige institutioner i  

 øvrigt, der udbyder telenet eller teletjenester.
Hvorvidt disse  

 selskaber m.v. i praksis har mulighed for at udbyde telenet eller  

 teletjenester, følger af anden lovgivning eller f.eks.  

 kommunalfuldmagten.
Det er i den forbindelse ikke fundet nødvendigt at  

 videreføre den gældende lovfæstede regel i samtrafikloven,  

 med henblik på at sikre dette.
Den gældende bestemmelse i  

 samtrafikloven omhandlede de pågældende parters udbud af  

 offentlige telenet eller teletjenester, og disse parters forpligtelser i  

 relation til samtrafikreglerne.
 Til stk. 2.
Stk. 2. omhandler udbydere af offentlige telenet  

 eller teletjenester.
Der er tale om en underkategori i forhold til den i  

 stk. 1 foretagne afgrænsning.
Ved offentlige telenet eller  

 teletjenester forstås net eller tjenester, som udbydes til en ikke  

 på forhånd afgrænset kreds af slutbrugere eller udbydere af  

 telenet eller teletjenester, og som principielt enhver derfor kan anmode om  

 at købe, i modsætning til net eller tjenester, der alene  

 tilbydes til specifikke, afgrænsede kundesegmenter, herunder f.eks.  

 bank- og forsikringsselskaber, skoler og undervisningsinstitutioner eller  

 lignende (lukkede net eller tjenester, herunder virtuelle lukkede net eller  

 tjenester).
 Det er uden betydning, om der er tale om et  

 landsdækkende udbud, tjenester der i praksis alene er relevante for  

 mindre grupper af brugere, eller om der er tale om en udbyder, der alene  

 udbyder net eller tjenester i en mindre del af landet.
Uanset at der er tale om udbydere af offentlige telenet  

 eller teletjenester, dvs. tjenester, som principielt enhver kan anmode om at  

 købe, vil en udbyder i sagens natur kunne afvise at levere til en  

 eller flere kunder, f.eks. på grundlag af en kreditvurdering eller  

 lignende, fordi det konkret ikke er muligt at levere tjenesten til den  

 pågældende, fordi udbyderen ikke ønsker at levere til den  

 pågældende, fordi denne ikke er i stand til at udnytte produktet  

 eller lignende.
Ligeledes kan der være tale om net eller tjenester, som  

 alene er relevante for visse brugergrupper, herunder f.eks.  

 samtrafikprodukter, som alene vil være relevante for andre udbydere af  

 telenet eller teletjenester.
Infrastruktur-selskaber, der alene udbyder  

 f.eks. infrastrukturkapacitet til andre udbydere af telenet eller  

 teletjenester, vil således også blive betragtet som udbydere af  

 offentlige telenet eller teletjenester, i det omfang der er tale om udbud af  

 teleydelser til en ikke på forhånd afgrænset kreds.
Til § 6 Denne bestemmelse omhandler udbydere af telenet  

 eller teletjenester til slutbrugere.
Stk. 1 og 2 svarer til § 5, stk. 1 og 2,  

 idet der dog er tale om underkategorier af de heri nævnte parter.  

 § 6, stk. 1 og 2, afgrænser således udbydere af telenet  

 eller teletjenester til slutbrugere i forhold til udbydere, der f.eks. alene  

 udbyder telenet eller teletjenester i form af samtrafikprodukter til andre  

 udbydere af telenet eller teletjenester.
Afgrænsningen af denne gruppe  

 er af betydning for afgrænsningen af, hvilke selskaber der er omfattet  

 af dele af lovforslaget, der omhandler sikring af slutbrugernes rettigheder  

 (forbrugerbeskyttelse) og bestemmelserne om, hvilke selskaber der kan udpeges  

 som forsyningspligtudbydere.
 Som det fremgår af bemærkningerne til  

 § 4, defineres slutbrugere i modsætning til udbydere af telenet  

 eller teletjenester, og formålet hermed er bl.a. at afgrænse,  

 hvilke parter, der er forpligtede til at overholde de af lovens bestemmelser,  

 der har et forbrugerbeskyttende sigte og omhandler udbud, og dermed udbydere,  

 af telenet eller teletjenester til slutbrugere.
 På tværs af denne kategorisering er der  

 imidlertid også i loven nogle få, afgrænsede bestemmelser  

 med forbrugerbeskyttende sigte (§§ 9 og 13, om hemmeligholdelse af  

 telekommunikation og sikring af adgang til at foretage opkald til 112 og  

 lignende), der ikke alene forpligter udbydere af telenet eller teletjenester  

 til slutbrugere, men tillige slutbrugere, der samtidig er ejere af telenet,  

 men som ikke foretager kommercielt udbud af tjenester.
Sigtet er at sikre, at de pågældende helt  

 grundlæggende forbrugerbeskyttende regler også overholdes, hvor  

 der er tale om, at en slutbruger eller en kreds af slutbrugere har besluttet  

 at etablere et lokalt telenet til eget brug, og dermed selv bliver ejere af  

 deres telenet.
Der vil således i denne situation ikke være nogen  

 kommerciel udbyder, der kan forpligtes til at overholde de  

 pågældende regler.
 De bestemmelser, der også retter sig til ejere af  

 telenet, omfatter også ejere af såkaldte »interne net«, der er  

 etableret »bag ved« det eller de pågældende abonnentnumre,  

 herunder eksempelvis et internt tele- og omstillingsanlæg mellem flere  

 geografisk adskilte filialer af en virksomhed.
Til § 7 Lovforslaget forpligter en række udbydere af telenet  

 eller teletjenester til at stille samtrafikadgang og samtrafikprodukter til  

 rådighed for andre udbydere af telenet eller teletjenester.
Det er i  

 den forbindelse relevant og nødvendigt at afgrænse, hvad et  

 samtrafikprodukt helt konkret omfatter.
Dette gælder uanset, om der er  

 tale om forskellige former for leje af infrastrukturkapacitet eller om  

 aftaler om samtrafik med sigte på udveksling af trafik eller andre  

 samtrafikprodukter omfattet af denne lov.
Til stk. 1 Stk. 1 definerer i den forbindelse, hvad der  

 forstås ved en teknisk samtrafikgrænseflade.
En teknisk  

 samtrafikgrænseflade omfatter såvel de fysiske som de logiske  

 elementer i en samtrafikgrænseflade.
Den tekniske og dermed den fysiske  

 eller logiske samtrafikgrænseflade inkluderer netdele og netfunktioner  

 m.v., som indgår i et eller flere samtrafikprodukter.
I den tekniske  

 samtrafikgrænseflade indgår også det helt konkrete  

 tilslutningspunkt mellem netdele, som flere forskellige udbydere råder  

 over.
En samtrafikgrænseflade kan i andre situationer  

 være sammenfaldende med et nettermineringspunkt, jf. § 3,  

 stk. 3, som udgør den slutbrugerrelaterede grænseflade  

 mellem teleselskab og kunde.
Det vil f.eks. være tilfældet, hvis  

 en udbyder af telenet eller teletjenester via en tjenesteudbyderaftale  

 videresælger et samlet abonnements- og samtaleprodukt til en  

 slutbruger.
Nettermineringspunktet hos slutbrugeren vil her være  

 identisk med samtrafikgrænsefladen.
I andre situationer kan der  

 være tale om, at et nettermineringspunkt overgår til alene at  

 fungere som en teknisk samtrafikgrænseflade.
Det sker eksempelvis, hvis  

 en udbyder af telenet eller teletjenester lejer den fysiske abonnentledning  

 ud til en slutbruger, og herefter for enden af det pågældende  

 kabel ovenpå det hidtidige nettermineringspunkt placerer sit eget  

 udstyr, som herefter udgør nettermineringspunktet i forhold til  

 slutbrugeren.
Det hidtidige nettermineringspunkt fungerer herefter alene som  

 den tekniske samtrafikgrænseflade.
Til stk. 2 I stk. 2 fastlægges, hvad der i denne lov  

 forstås ved en kontraktmæssig samtrafikgrænseflade.
En  

 kontraktmæssig samtrafikgrænseflade (som eksempelvis  

 indgåede aftaler om samtrafik) omfatter dels en forretningsmæssig  

 samtrafikgrænseflade, dels den tekniske samtrafikgrænseflade (jf.  

 definitionen i stk. 1) mellem en udbyders virksomhed med henblik  

 på tilrådighedsstillelse af telenet og teletjenester til eget  

 brug eller til brug for andre udbydere af telenet eller teletjenester, og  

 dels samme udbyders konkrete udbud af et telenet eller en teletjeneste til  

 egne slutbrugere.
 Ved begrebet »den forretningsmæssige  

 samtrafikgrænseflade« forstås en aftale omfattende alle de  

 forhold, som det er nødvendigt at definere i forbindelse med en  

 konkret udveksling eller anvendelse af samtrafikprodukter, inklusive  

 vilkår og priser, afregningsmæssige forhold, fællesbrug af  

 ressourcer og udveksling af information m.m.
 Den kontraktmæssige samtrafikgrænseflade skal  

 således internt i ét selskab eller mellem ejermæssigt  

 forbundne selskaber afdække den interne tekniske  

 samtrafikgrænseflade og angive de forretningsmæssige  

 grænseflader på samme måde som i aftaler om samtrafik  

 indgået mellem to uafhængige udbydere af telenet eller  

 teletjenester.
I praksis vil en kontraktmæssig  

 samtrafikgrænseflade således udgøre   og vil skulle  

 udformes som - en eller flere virtuelle aftaler om køb af  

 samtrafikprodukter, indgået mellem de dele af et teleselskabs  

 aktiviteter, der vedrører etablering og drift af selve telenettet med  

 tilhørende teletjenester (til eget brug eller med henblik på  

 salg af samtrafikprodukter til andre udbydere af telenet eller  

 teletjenester), og samme virksomheds udbud af telenet eller teletjenester til  

 slutbrugere.
Med begrebet »virtuelle aftaler«, som nævnt ovenfor,  

 forstås det forhold, at et selskab, som internt afregner ydelser mellem  

 flere enheder, som udgangspunkt næppe vil have indgået egentlige  

 aftaler herom.
Hvis leveringen foregik til en tredjepart, ville dette  

 imidlertid indebære et behov for indgåelse af en aftale (en  

 kontraktmæssig samtrafikgrænseflade) om vilkår og priser  

 for levering af de pågældende ydelser.
Med begrebet virtuelle  

 aftaler sigtes til tilsvarende vilkår og priser for intern afregning  

 for samme type ydelser (her samtrafikprodukter). Der vil ofte være tale  

 om flere specifikke kontraktmæssige samtrafikgrænseflader inden  

 for et teleselskab, idet der i »produktionen« af forskellige  

 slutbrugerprodukter kan indgå forskellige samtrafikprodukter.
Til § 8 Bestemmelsen indeholder en definition af national roaming.  

 Bestemmelsen er en videreførelse af definitionen heraf i § 2 i  

 bekendtgørelsen om national roaming.
Der henvises desuden til  

 § 40, stk. 2, nr. 4, med tilhørende bemærkninger.
Afsnit II Slutbrugerforhold og forsyningspligt Til kapitel 3: Forbrugerforhold m.v.
Til § 9 Bestemmelsen er en videreførelse af den  

 gældende hjemmel i § 3, stk. 1, nr. 1, i lov om visse forhold  

 på telekommunikationsområdet.
 Bestemmelsen sikrer mulighed for at stille visse  

 minimumskrav dels til udbydere af telenet eller teletjenester, dels til ejere  

 af telenet, hvor der er tale om, at en slutbruger eller en kreds af  

 slutbrugere har besluttet at etablere et lokalt telenet til eget brug.
 Der vil herunder også være hjemmel til at  

 fastsætte regler, der retter sig imod ejere af såkaldte »interne  

 net«, der er etableret »bag ved« det eller de pågældende  

 abonnentnumre, herunder eksempelvis et internt tele- og  

 omstillingsanlæg mellem flere geografisk adskilte filialer af en  

 virksomhed.
 De pågældende minimumskrav skal sikre, at alle  

 slutbrugere har adgang til at foretage gratis opkald til alarmtjenesten  

 (112), til minimum én opkaldsbaseret, landsdækkende  

 nummeroplysningstjeneste, til den særlige teksttelefontjeneste for  

 handicappede, der indgår i forsyningspligten, samt denne tjenestes  

 nødkaldenummer, og til eventuelle andre, samfundsvigtige teletjenester  

 af samme karakter som de ovenfor nævnte.
 For indeværende er hjemlen til at fastsætte  

 regler som nævnt alene udnyttet til at opstille minimumskrav til  

 udbydere af offentlige taletelefonitjenester til slutbrugere (inden for  

 fastnet- og mobilområdet), som er forpligtet til at give adgang til de  

 tre ovenfor nævnte former for samfundsvigtige tjenester.
 Det er hensigten at udvide denne  

 bekendtgørelsesregulering, således at der opstilles tilsvarende  

 krav til udbydere af taletelefonitjenester til slutbrugere, som ikke udbyder  

 offentlige taletelefonitjenester, men alene udbyder sådanne tjenester  

 til snævert afgrænsede brugergrupper, jf. skillelinien mellem  

 offentlige og ikke-offentlige tjenester i § 6, stk. 1 og 2.
 Det er ligeledes hensigten at udvide  

 bekendtgørelsesreguleringen, således at der stilles samme krav  

 til ejere af telenet, som en slutbruger eller en kreds af slutbrugere har  

 besluttet at etablere til eget brug, herunder også til indretningen af  

 interne net hos enkeltbrugere, etableret »bag ved« det pågældende  

 abonnentnummer, i det omfang disse net anvendes til telefoni.
I det omfang det måtte blive relevant, vil kravet om  

 at sikre adgang til nummeroplysningstjenester, teksttelefontjenesten og  

 eventuelle andre tjenester kunne fraviges for visse underkategorier af de  

 ovenfor nævnte udbydere eller ejere.
Bekendtgørelsesreguleringen  

 vil således, som i den gældende bekendtgørelse, ikke  

 omfatte private interne net, der ikke har forbindelse til andre telenet, dvs.  

 som ikke er tilsluttet til offentlige net og tjenester med henblik på  

 at muliggøre kommunikation med disse.
Derudover ses der ikke p.t. at  

 være behov for at foretage yderligere differentiering af  

 reguleringen.
Ud over den ovenfor nævnte udbygning af  

 bekendtgørelsesreguleringen er der ikke aktuelle planer om at udvide  

 omfanget af den regulering, som bestemmelsen giver hjemmel til.
Der er  

 således for indeværende ingen overvejelser om også at  

 opstille krav som nævnt i forbindelse med udbud af andre former for  

 teletjenester end taletelefoni, herunder eksempelvis i forbindelse med udbud  

 af Internettjenester, der ikke indebærer udbud af taletelefoni.
 Dirigering m.v. af opkald til den offentlige alarmtjeneste  

 er reguleret nærmere i § 85 og regler udstedt i medfør  

 heraf.
Til § 10 Bestemmelsen er en indholdsmæssigt uændret  

 videreførelse af den gældende hjemmelsbestemmelse i § 13 i  

 lov om forsyningspligt og visse forbrugerforhold inden for telesektoren, dog  

 med visse ændringer, jf. nedenfor.
 Der er imidlertid foretaget en vis sproglig forenkling af  

 hjemmelsbestemmelsen, således at den mere detaljerede regulering  

 først sker i den efterfølgende bekendtgørelsesregulering  

 og ikke foregribes i selve lovteksten.
 M.h.t. indholdet af den hjemmel, der hermed gives  

 forskningsministeren til at opstille minimumskrav til udbydere af offentlige  

 telenet eller teletjenester til slutbrugere, jf. definitionen heraf i  

 lovforslagets § 6, stk. 2, er denne som udgangspunkt uændret,  

 jf. dog bemærkningerne nedenfor, der nærmere beskriver de enkelte  

 udvidelser af hjemlen, som foreslås.
De i medfør af bestemmelsen fastsatte regler  

 gælder for alle udbydere af offentlige telenet eller teletjenester til  

 slutbrugere, herunder også for den eller de udpegede  

 forsyningspligtudbydere.
Ud over de i medfør af § 10 fastsatte  

 regler, vil der, for så vidt angår forsyningspligtydelserne  

 på visse områder, blive fastsat yderligere krav til udbudet af  

 forsyningspligtydelser til slutbrugere, jf. hjemlen hertil i § 18 og  

 bemærkningerne til denne bestemmelse.
 Det er som udgangspunkt ikke hensigten at udvide omfanget  

 af den nuværende bekendtgørelsesregulering, således som  

 denne fremgår af den gældende bekendtgørelse om udbud af  

 telenet eller teletjenester.
Det er tværtimod hensigten i den kommende  

 bekendtgørelsesregulering i højere grad af differentiere  

 reguleringen af teletjenester, der udbydes til slutbrugere, således at  

 dele af reguleringen kun finder anvendelse i forhold til udbud af telenet  

 eller teletjenester, som hovedsagelig er bestemt til  

 ikke-erhvervsmæssig anvendelse hos slutbrugeren.
Dette vil eventuelt  

 kunne ske således, at dele af bestemmelserne kun gøres  

 obligatoriske i forhold til ikke-erhvervsdrivende slutbrugere, medens kravene  

 enten helt udelades i forhold til erhvervsdrivende slutbrugere, eller kun  

 gælder i det omfang de ikke er fraveget ved aftale.
 Derudover er det hensigten at søge at differentiere  

 bekendtgørelsesreguleringen, således at dele af denne kun finder  

 anvendelse på udbud af teletjenester, hvor der sker en  

 forbrugsafhængig debitering.
Det er derimod hensigten, at  

 bekendtgørelsesreguleringen fortsat som udgangspunkt skal gælde  

 generelt, uanset karakteren af det pågældende tjenesteudbud.
Der  

 vil således også fremover som udgangspunkt gælde den samme  

 regulering for alle typer teletjenester, herunder taletelefoni,  

 ISDN-tjenester, Internettjenester, mobilkommunikation m.v.
Bestemmelsen udgør hjemlen til den danske  

 gennemførelse af Europa-Parlamentets og Rådets direktiv 98/10/EF  

 af 26. februar 1998 om ONP-vilkår for taletelefonitjenesten og om udbud  

 af forsyningspligtydelser på teleområdet under konkurrenceforhold  

 (EF-Tidende 1998 nr.
L101, s. 24), og ændringer i dette direktiv kan  

 således også føre til ændringer i den danske  

 bekendtgørelsesregulering.
Når der ses bort fra den danske  

 særlige regulering med sigte på at imødegå og  

 begrænse antallet af regningsklager (herunder de særlige regler  

 om behandling af regningsklager, forpligtelsen til at stille en række  

 særlige faciliteter såsom saldokontrol, udsvingskontrol m.v. til  

 rådighed for slutbrugerne), er den gældende  

 bekendtgørelsesregulering i vidt omfang en afspejling af de  

 minimumskrav, som direktivet indeholder for så vidt angår  

 taletelefonitjenester (og som i den danske bekendtgørelsesregulering  

 er udstrakt til også at finde anvendelse på andre former for  

 teletjenester). Det er hensigten at videreføre denne praksis,  

 hvorefter den danske bekendtgørelsesregulering afspejler og som  

 udgangspunkt ikke går videre end de fælleseuropæiske  

 regler.
 Særskilte danske regler, der går videre end  

 den fælles EU-regulering, vil således fortsat alene blive  

 fastsat, hvor der er påpeget særlige forbrugerbeskyttelseshensyn  

 i relation til udbud af telenet eller teletjenester, som ikke på  

 tilfredsstillende vis kan varetages af den generelle forbrugerbeskyttelses-  

 og aftalelovgivning.
Der vil, i det omfang dette er muligt inden for rammerne  

 af den til enhver tid gældende EU-regulering på dette  

 område, eventuelt på et senere tidspunkt kunne gennemføres  

 en hel eller delvis afvikling af den bekendtgørelsesregulering, der  

 fastsættes i medfør af nærværende bestemmelse.
En  

 afvikling som nævnt forudsætter, at der etableres en frivillig  

 branchekodeks, der kan erstatte bekendtgørelsesreguleringen (som  

 herefter kan ophæves), at denne har bred opbakning både fra  

 forbrugerside og fra alle betydende brancheaktører (i form af bindende  

 tilslutning til denne), og at der heri indgår en etablering et privat  

 klagenævn, jf. også bemærkningerne til § 102, der kan  

 påse overholdelsen af en sådan branchekodeks og afgøre  

 konkrete retstvister mellem slutbrugere og udbydere af telenet eller  

 teletjenester.
 Bekendtgørelsesreguleringen vil blive udarbejdet i  

 samarbejde med Telestyrelsen og under inddragelse af de erfaringer, der  

 foreligger med det gældende regelsæt.
Til stk. 2, nr. 1 Bestemmelsen vil, jf. også den fælles  

 EU-regulering heraf, blandt andet blive udnyttet til at fastsætte  

 regler om, at der som grundlag for ethvert kundeforhold skal foreligge en  

 skriftlig kontrakt.
Der vil i forbindelse hermed bl.a. blive fastsat  

 bestemmelser om, hvordan selve kontraktindgåelsen skal ske og om  

 slutbrugerens fortrydelsesadgang.
Den nærmere regulering vil ske inden  

 for rammerne af Europa-Parlamentets og Rådets direktiv 97/7/EF af 20.  

 maj 1997 om forbrugerbeskyttelse i forbindelse med aftaler om fjernsalg  

 (herefter direktivet om fjernsalg), og Europa-Parlamentets og Rådets  

 direktiv 98/10/EF af 26. februar 1998 om ONP-vilkår for  

 taletelefonitjenesten og om udbud af forsyningspligtydelser på  

 teleområdet under konkurrenceforhold (EF-Tidende 1998 nr.
L101, s.  

 24).
 Når fjernsalgsreglerne inddrages, skyldes dette, at  

 salg af teleydelser i en række tilfælde foregår som  

 fjernsalg.
 Hertil kommer, at de gældende regler om  

 fortrydelsesret i forbindelse med indgåelse af kontrakter mellem  

 slutbrugere og udbydere på teleområdet, der indebærer, at  

 slutbrugeren ikke hæfter for et påbegyndt forbrug i  

 fortrydelsesperioden, hvis fortrydelsesretten efterfølgende udnyttes,  

 er mere vidtgående i deres forbrugerbeskyttende sigte end de kommende  

 generelle regler om fjernslag af tjenesteydelser, jf. også det af  

 justitsministeren fremsatte lovforslag med sigte på  

 gennemførelse af fjernsalgsdirektivet.
En sådan forskel i retsstillingen mellem på  

 den ene side fjernsalg af teleydelser og på den anden side fjernsalg af  

 andre former for tjenesteydelser er ikke hensigtsmæssig.
Det samme  

 ville gælde en retsstilling, der indebar, at der var en mere  

 vidtgående adgang til fortrydelse i forbindelse med salg af  

 teleydelser, der ikke foregik som fjernsalg, end i forbindelse med salg af en  

 tilsvarende teleydelse via fjernsalg, hvor der som udgangspunkt vil  

 være mere tungtvejende forbrugerbeskyttelseshensyn.
I reglerne om indgåelse af kontrakter mellem  

 udbydere og slutbrugere vil der derfor indgå en nærmere  

 regulering af konsekvenserne af, at slutbrugeren i den periode, hvor  

 fortrydelsesadgangen eksisterer, har taget produktet i brug, dvs. har  

 foretaget konkrete opkald, og dermed forbrugt et vist antal samtaleminutter,  

 der svarer til reguleringen heraf i de generelle regler for fjernsalg af  

 tjenesteydelser, jf.
Justitsministeriets lovforslag herom og den  

 nærmere udmøntning heraf.
Konsekvensen heraf vil m.h.t. aftaler  

 om teleydelser være, at slutbrugeren ikke vil kunne  

 påberåbe sig fortrydelsesretten (denne bortfalder), såfremt  

 slutbrugeren har taget produktet i brug, dvs. har forbrugt et vist antal  

 samtaleminutter.
 For så vidt angår kravet om skriftlighed, vil  

 der blive fastsat regler, der giver mulighed for en mere fleksibel opfyldelse  

 heraf, f.eks. således at kontraktindgåelsen kan ske elektronisk,  

 i det omfang det kan ske på betryggende vis, f.eks. ved anvendelse af  

 elektroniske signaturer.
 Derudover vil der, i lighed med reglerne i den  

 gældende bekendtgørelse, blive fastsat minimumskrav til, hvilke  

 forhold der skal indgå i den skriftlige kontrakt, herunder at alle  

 kontrakter skal indeholde oplysninger om priser, leveringstider, kvalitets-  

 og serviceniveauer, supplerende tjenester og faciliteter, som skal tilbydes  

 slutbrugerne, kompensations- og tilbagebetalingsordninger gældende for  

 kundeforholdet, hvis der er mangler ved den aftalte tjeneste, samt  

 vilkår for opsigelse og afbrydelse i tilfælde af misligholdelse  

 fra slutbrugerens side samt minimumskrav til kontraktvilkår  

 vedrørende konsekvenserne af manglende betaling fra slutbrugerens  

 side, herunder navnlig rammer for adgangen til at opsige eller afbryde et  

 kundeforhold.
Med hensyn til den nærmere  

 bekendtgørelsesregulering af kompensations- og  

 tilbagebetalingsordninger i forbindelse med udbyderens manglende overholdelse  

 af den indgåede kontrakt, vil denne ligesom i den gældende  

 bekendtgørelse blive udformet, så den afspejler de  

 fælleseuropæiske minimumskrav til kontraktvilkår herom.
Af  

 Europa-Parlamentets og Rådets direktiv 98/10/EF af 26. februar 1998
om ONP-vilkår for taletelefonitjenesten og om udbud af  

 forsyningspligtydelser på teleområdet under konkurrenceforhold  

 (EF-Tidende 1998 nr.
L101, s.24), fremgår, at udbydere af telenet eller  

 teletjenester skal være forpligtede til at yde »erstatning« i  

 sådanne situationer.
Forskningsministeriet har fra Kommissionen  

 indhentet en uformel udtalelse vedrørende fortolkningen af begrebet  

 »erstatning« i den danske udgave af direktivet, idet der har været  

 tvivl om, hvorvidt der hermed henvistes til det efter dansk ret almindeligt  

 gældende erstatningsbegreb, eller om der ville være tale om en  

 fast kompensation, fastsat uafhængigt af såvel direkte som  

 indirekte tab.
Kompensation vil således typisk bestå i et  

 på forhånd, i kontrakten fastsat beløb, der udbetales ved  

 manglende opfyldelse af et eller flere vilkår i denne.
Samtidig er det  

 m.h.t. kompensation ikke en forudsætning for udbetaling heraf, at  

 skadelidte kan påvise et økonomisk tab.
Som eksempel på en  

 situation, hvor kunden skal tilkendes kompensation, kan nævnes, at  

 teleselskabet ikke opretter en (ny) telefonlinie på den aftalte dag  

 eller til det aftalte tidspunkt.
Kommissionen har meddelt, at der ved  

 begrebet »erstatning« i direktivet skal forstås kompensation.
 Bekendtgørelsesreguleringen vil ligeledes omfatte  

 krav om, at de anvendte kontrakter indeholder oplysninger om  

 sikkerhedsstillelse, bindingsperioder i kontrakter (på maksimalt 6  

 mdr.), varslingsregler i forbindelse med pris- og  

 vilkårsændringer og afbrydelser af den pågældende  

 tjeneste m.v., og om udbydernes oplysningspligt på disse  

 områder.
 Det er hensigten ved fastsættelsen af  

 bekendtgørelsesregler vedrørende bindingsperioder at  

 videreføre den nuværende regulering, hvorved disse regler kun  

 finder anvendelse for aftaler, der indgås med ikke-erhvervsdrivende  

 slutbrugere.
Bekendtgørelsesreglerne vedrørende  

 afbrydelse af en tjeneste vil, i overensstemmelse med den fælles  

 EU-regulering på området, bl.a. omfatte krav om, at det,  

 når bortses fra tilfælde af svig, gentagne tilfælde af for  

 sen betaling eller manglende betaling, som udgangspunkt kun er den  

 berørte (ikke-betalte) tjeneste og/eller abonnement eller dele heraf,  

 der kan afbrydes, og ikke eventuelle andre teletjenester, som den  

 pågældende slutbruger ligeledes har abonnement på.
Ved  

 teletjeneste forstås således i denne sammenhæng f.eks. den  

 enkelte telefonlinie eller det enkelte telefonnummer el.lign.  

 Bekendtgørelsesreguleringen vil således bl.a. indebære, at  

 udbyderen i tilfælde af misligholdelse vedrørende én  

 telefonlinie ikke samtidig kan lukke øvrige telefonlinier, den  

 pågældende kunde måtte have.
Baggrunden herfor er navnlig  

 fastnet-abonnementernes karakter af livline, herunder telefonens funktion som  

 adgangsvej til den offentlige alarmtjeneste.
 Endelig vil de gældende  

 bekendtgørelsesregler, der begrænser udbyderens muligheder for  

 at afbryde en teletjeneste, hvor der verserer en tvist om forbrugets omfang  

 og betalingen herfor, jf. stk. 2. nr. 5, litra d, blive  

 videreført.
 Også den ovenfor nævnte regulering af  

 kontraktvilkårene i aftaler mellem udbydere af telenet eller  

 teletjenester og slutbruger afspejler den fælleseuropæiske  

 regulering heraf, som er fastsat med sigte på at sikre et fortsat  

 højt forbrugerbeskyttelsesniveau også på et liberaliseret  

 telemarked.
 Der vil ikke med hjemmel i nærværende  

 bestemmelse kunne stilles krav om, at udbydere af telenet eller teletjenester  

 skal forelægge Telestyrelsen deres kontraktvilkår til  

 forudgående godkendelse, jf. dog hjemlen hertil i § 18,  

 stk. 3, for så vidt angår forsyningspligtudbyderens  

 kontraktvilkår.
Til stk. 2, nr. 2 Bestemmelsen giver forskningsministeren hjemmel til at  

 fastsætte regler om minimumskrav vedrørende tilslutning og  

 anvendelse af terminaludstyr og tilrådighedsstillelse af særlige  

 tekniske grænseflader, herunder pligt for udbydere til på  

 forespørgsel at give nærmere definerede oplysninger om  

 teletekniske specifikationer.
Udmøntningen af hjemlen vil ske i  

 overensstemmelse med EU-reguleringen heraf og vil indholdsmæssigt svare  

 til den hidtidige bekendtgørelsesregulering på dette  

 område.
Til stk. 2, nr. 3 Bestemmelsen vil blive anvendt til at fastsætte  

 regler om, at udbydere af offentlige telenet eller teletjenester skal tilbyde  

 slutbrugeren en række særlige funktioner og faciliteter i  

 forbindelse med et teleselskabs generelle udbud af offentlige telenet eller  

 teletjenester til slutbrugere, herunder eventuelt krav om, at disse  

 faciliteter og funktioner stilles gratis til rådighed.
 I reguleringen heraf vil også kunne indgå krav  

 om, at udbydere af offentlige telenet eller teletjenester til slutbrugere  

 eksplicit skal gøre slutbrugerne opmærksom på de  

 pågældende faciliteter og orientere om mulighederne for at  

 anvende disse.
Der er tale om funktioner og faciliteter som for eksempel  

 specificeret regning, spærring for visse typer udgående opkald,  

 løbende udsvingskontrol (dvs. en aftalt overvågning af, at  

 forbruget ikke afviger mere end en vis procentandel fra de foregående  

 måneders forbrug, og en alarmering af slutbrugeren, hvis dette sker) og  

 saldokontrolordninger (dvs. ordninger, hvor slutbrugeren angiver et loft over  

 det maksimale forventede forbrug, kombineret med en alarmering af  

 slutbrugeren, hvis det således fastsatte loft overskrides), jf.  

 også reglerne herom i den gældende bekendtgørelse om udbud  

 af telenet eller teletjenester.
Sigtet er en indholdsmæssigt  

 uændret videreførelse heraf, jf. dog nedenfor om  

 afgrænsning af reglernes anvendelsesområde (omfattede  

 teletjenester),og om den konkrete udformning.
Der er tale om en række  

 særskilte danske regler herom (der indgår ikke regler herom i  

 Europa-Parlamentets og Rådets direktiv 98/10/EF af 26. februar 1998
om ONP-vilkår for taletelefonitjenesten og om udbud af  

 forsyningspligtydelser på teleområdet under konkurrenceforhold  

 (EF-Tidende 1998 nr.
L101, s. 24)).
Bekendtgørelsesreguleringen er i praksis navnlig  

 relevant i relation til teletjenester, hvor slutbrugeren betaler for  

 tjenesten baseret på det faktiske (minut)forbrug heraf.
I den kommende  

 bekendtgørelsesregulering vil minimumskravene om  

 tilrådighedsstillelse af de nævnte faciliteter således  

 alene komme til at omfatte teletjenester, hvori der indgår en  

 forbrugsafhængig debitering af slutbrugeren.
Det er desuden hensigten, i det omfang dette er muligt, at  

 foretage en differentiering i bekendtgørelsesreguleringen, for  

 så vidt angår de krav, der stilles i forbindelse med udbud til  

 erhvervsdrivende og udbud til ikke-erhvervsdrivende slutbrugere.
En  

 sådan sondring vil fastholde den nuværende regulerings  

 forbrugerbeskyttelsesmæssige sigte og samtidig gøre det muligt i  

 erhvervsmæssige forhold i visse tilfælde at aftale sig frem til  

 andre løsninger end de ovenfor nævnte.
Der vil i medfør af bestemmelsen kunne  

 fastsættes specifikke krav til de enkelte funktioner og faciliteter.  

 Det er dog hensigten, at kravene så vidt muligt vil blive udformet,  

 så de åbner mulighed for en fleksibel opfyldelse.
Der vil  

 således ved udmøntningen af hjemlen primært blive taget  

 udgangspunkt i det overordnede beskyttelsesformål, mens nogle af de  

 mere specifikke krav til tjenesterne i den gældende regulering  

 eventuelt vil kunne udgå.
 Ud over ovennævnte vil der med hjemmel i  

 nærværende bestemmelse blive stillet krav om, at udbydere af  

 offentlige telenet eller teletjenester til slutbrugere eksplicit skal  

 gøre slutbrugerne opmærksom på de særlige  

 faciliteter, som forudsættes tilbudt slutbrugerne på grundlag af  

 nærmere regler fastsat efter § 33 (oplysning om prisen for  

 opkald), og orientere om mulighederne for at anvende disse faciliteter.
Til stk. 2, nr. 4 Bestemmelsen giver forskningsministeren hjemmel til at  

 fastsætte regler om eventuelle minimumskrav til kvaliteten af de  

 udbudte tjenester, herunder krav om regelmæssig måling heraf,  

 krav til de målemetoder, der anvendes, og krav om  

 offentliggørelse af måleresultaterne, ligesom der vil kunne  

 fastsættes regler vedrørende krav om certificering af  

 takserings-, debiterings-, fakturerings-, klagebehandlings- og  

 undersøgelsessystemer samt kvalitetskrav til sådanne  

 systemer.
For så vidt angår minimumskrav til  

 certificering af takserings-, debiterings-, fakturerings-, klagebehandlings-  

 og undersøgelsessystemer samt kvalitetskrav til sådanne  

 systemer, er det som udgangspunkt hensigten at videreføre den  

 gældende bekendtgørelsesregulering, der indeholder en  

 række særskilte danske regler herom (der indgår ikke regler  

 herom i Europa-Parlamentets og Rådets direktiv 98/10/EF af 26. februar  

 1998 om ONP-vilkår for taletelefonitjenesten og om udbud af  

 forsyningspligtydelser på teleområdet under konkurrenceforhold  

 (EF-Tidende 1998 nr.
L101, s. 24)). Det er desuden hensigten at  

 fastsætte regler om dispensationsadgang for opfyldelse af et eller  

 flere krav, f.eks. krav vedrørende certificering, i lighed med de  

 regler herom, der er fastsat i den gældende  

 bekendtgørelsesregulering.
En dispensation vil f.eks. kunne gives,  

 hvor udbudet er af begrænset omfang, hvilket bl.a. vil kunne være  

 tilfældet, hvor antallet af kunder er få, og omsætningen er  

 lav.
Desuden vil omkostningerne ved certificeringen set i forhold til  

 udbudets omfang have betydning for vurderingen af, om en dispensation  

 bør gives.
Reguleringen på dette område er baseret  

 på den grundlæggende forudsætning, at det er den udbyder af  

 offentlige telenet eller teletjenester, som slutbrugeren har sit kundeforhold  

 hos, for så vidt angår den forbrugsafhængige taksering og  

 debitering af tjenester, som slutbrugeren anvender, som har ansvaret for, at  

 der takseres og debiteres korrekt.
Dette gælder, uanset om det kan  

 påvises, at årsagen til en fejlagtig debitering ligger hos en  

 anden udbyder (f.eks. hvor der er tale om teletrafik omfattet af en aftale om  

 samtrafik), eller der er tvivl om, hvor fejlen ligger.
Med hensyn til den  

 ikke-forbrugsafhængige debitering (oprettelse, abonnement m.v.),  

 påhviler ansvaret den udbyder, som har leveret slutbrugeren det  

 pågældende abonnement og abonnentnummer.
 Hvis der opstår uklarhed om, hvorvidt dette ansvar  

 påhviler den pågældende udbyder og ikke kan fraskrives, kan  

 det blive nødvendigt med hjemmel i stk. 2, nr. 1, at  

 fastsætte minimumskrav til indholdet af den kontrakt, der indgås  

 mellem kunde og udbyder, som gør det klart, at udbyderen ikke kan  

 fraskrive sig ansvaret for, at der takseres og debiteres korrekt, herunder  

 også i de ovenfor beskrevne situationer, og at udbyderen selv må  

 bære det økonomiske ansvar for, at en aftale om samtrafik, som  

 denne har indgået, muligvis ikke giver fornøden sikkerhed for  

 korrekt taksering og debitering eller ikke overholdes.
Hjemlen til at fastsætte nærmere regler om  

 kvaliteten af de udbudte tjenester, herunder krav om regelmæssig  

 måling heraf, krav til de målemetoder, der anvendes, og krav om  

 offentliggørelse af måleresultaterne, svarer til den hidtidige  

 hjemmel til at fastsætte regler herom og afspejler de fælles  

 EU-regler i Europa-Parlamentets og Rådets direktiv 98/10/EF af 26.  

 februar 1998 om ONP-vilkår for taletelefonitjenesten og om udbud  

 af forsyningspligtydelser på teleområdet under konkurrenceforhold  

 (EF-Tidende 1998 nr.
L101, s. 24). Det er fortsat Forskningsministeriets  

 vurdering, at der ikke umiddelbart er behov for at udnytte hjemlen, idet det  

 som udgangspunkt bør være en konkurrenceparameter blandt  

 udbyderne, hvilket kvalitetsniveau slutbrugerne tilbydes hos de enkelte  

 selskaber.
Hvis markedsudviklingen giver anledning til markante, generelle  

 kvalitetsforringelser m.h.t. det samlede udbud af offentlige telenet eller  

 teletjenester til slutbrugere, vil det dog kunne blive relevant at  

 fastsætte nærmere regler også på dette  

 område.
 Der vil fortsat blive fastsat krav vedrørende  

 kvalitetsniveauet på forsyningspligtområdet, jf. den  

 særlige hjemmel hertil i § 17.
Til stk. 2, nr. 5 Bestemmelsen giver blandt andet forskningsministeren  

 hjemmel til at fastsætte krav til udbydernes procedurer for behandling  

 af klager fra slutbrugerne, herunder at sådanne klager skal  

 undersøges af en særlig intern undersøgelsesenhed.
Der vil som led heri fortsat blive fastsat regler om  

 dispensationsadgang for opfyldelse af et eller flere krav, f.eks. krav om  

 nedsættelse af en særlig intern undersøgelsesenhed.
En  

 dispensation vil bl.a. kunne være relevant, hvor udbudet er af  

 begrænset omfang, f.eks. hvis antallet af kunder er få, og  

 omsætningen er lav.
Med hensyn til procedurer for behandling af klager vil der  

 evt. blive fastsat særlige regler for, hvordan regningsklagesager, der  

 har at gøre med tekniske forhold udbydere imellem (dvs. forhold i  

 relation til samtrafik), teknisk skal undersøges og belyses, og regler  

 om pligt til gensidig bistand hertil.
Der vil i den forbindelse endvidere  

 kunne fastsættes regler vedrørende udbydernes betaling for  

 udførelse af tekniske undersøgelser.
 Herudover vil den gældende regulering, der  

 indebærer mulighed for at påklage tvister om registrering af og  

 betaling for forbrug af telenet eller teletjenester til Telestyrelsen, blive  

 videreført.
Til stk. 2, nr. 6 Bestemmelsen giver forskningsministeren hjemmel til at  

 stille særlige krav til udbydere af offentlige telenet eller  

 teletjenester om udformningen af de slutbrugerprodukter, disse udbyder, med  

 henblik på opfyldelse af særlige brugergruppers, herunder  

 handicappedes, behov.
Til stk. 3 Bestemmelsen præciserer forskningsministerens adgang  

 til at foretage en differentiering mellem forskellige typer aftaleforhold,  

 f.eks. udbyderes aftaler med henholdsvis erhvervsdrivende og  

 ikke-erhvervs-drivende slutbrugere.
Differentieringen vil f.eks. kunne ske  

 ved, at visse bestemmelser kun finder anvendelse i forhold til  

 ikke-erhvervsdrivende slutbrugere, eller at det for visse bestemmelsers  

 vedkommende gøres muligt i erhvervsmæssige aftaleforhold at  

 fravige reguleringens krav.
En differentiering vil være relevant, hvor  

 begrundelsen for den pågældende regulering primært er et  

 ønske om at beskytte ikke-erhvervsdrivende slutbrugere, og hvor en  

 anvendelse af den pågældende regulering, også i forhold til  

 erhvervsdrivende slutbrugere, ikke i realiteten vil være i disse  

 slutbrugeres interesse, fordi dette vanskeliggør eller  

 umuliggør levering af teleydelser på de vilkår og til de  

 priser, som denne gruppe af slutbrugere efterspørger.
Bestemmelsen indeholder desuden en præcisering af  

 forskningsministerens adgang til at bemyndige Telestyrelsen til at dispensere  

 for visse af de krav, der fastsættes for udbyderne.
Det er bl.a.  

 hensigten at fastsætte regler om dispensationsadgang i forbindelse med  

 kravene om certificering og eventuelt om nedsættelse af en intern  

 undersøgelsesenhed, jf. bemærkningerne herom til stk. 2,  

 nr. 4 og 5.
Til stk. 4 Bestemmelsen giver ministeren hjemmel til at  

 fastsætte regler som nævnt i stk. 1, også for  

 udbydere, der ikke udbyder telenet eller teletjenester til en  

 ubegrænset kreds af slutbrugere, men alene til snævert  

 afgrænsede, lukkede brugergrupper, jf. også lovens § 6 og  

 bemærkningerne hertil.
Umiddelbart synes der ikke at være samme behov for  

 fastsættelse af regler som nævnt på dette område,  

 navnlig fordi der som udgangspunkt sjældent vil være tale om  

 udbud til ikke-erhvervsdrivende slutbrugere.
Hertil kommer, at de  

 pågældende aftaler ofte vil være forholdsvis atypiske og  

 vil være »skræddersyede« til et bestemt segment af slutbrugeres  

 specifikke behov.
 I det omfang udviklingen indebærer, at også  

 almindelige, ikke-erhvervsdrivende slutbrugere i større omfang  

 får leveret deres teleydelser via aftaler med sådanne udbydere,  

 kan der imidlertid blive behov for regulering heraf.
Til § 11 Bestemmelsen giver forskningsministeren hjemmel til at  

 fastsætte regler om, at udbydere af offentlige telenet eller  

 teletjenester til slutbrugere i forbindelse med deres udbud skal sikre  

 slutbrugerne åbne og ikke-diskriminerende muligheder for at benytte de  

 udbudte telenet og teletjenester.
Der er tale om en hjemmel til videreførelse af  

 regler svarende til dem, der er fastsat i § 8 i den gældende  

 bekendtgørelse om udbud af telenet og teletjenester.
Det er som  

 udgangspunkt hensigten af videreføre de gældende regler i  

 uændret omfang.
 Af den gældende bekendtgørelsesregulering  

 fremgår, at udbyderens fastsættelse af priser og vilkår for  

 de enkelte teletjenester skal være uafhængig af det formål,  

 de pågældende tjenester anvendes til, og at udbyderens  

 fastsættelse af priser og vilkår for den enkelte teletjeneste  

 ikke må bevirke, at slutbrugeren tvinges til at aftage eller betale for  

 ydelser, der ikke er nødvendige for den tjeneste, der er anmodet om.  

 Regler som nævnt i stk. 1 kan ligeledes fastsættes for andre  

 udbydere af telenet eller teletjenester end de i stk. 1 nævnte.  

 Fortolkningen af, hvad dette i praksis indebærer, fastlægges af  

 Telestyrelsen og Telebrugernævnet.
Den gældende bekendtgørelsesbestemmelse  

 udgør en gennemførelse af generelle krav i Rådets  

 direktiv 90/387/EØF af 28. juni 1990 om oprettelse af det indre marked  

 for teletjenester ved gennemførelse af tilrådighedsstillelse af  

 åbne net, ONP (Open Network Provision   tilrådighedsstillelse af  

 åbne net) (EF-Tidende 1990 nr.
L192, s. 1) med senere ændringer  

 (herefter ONP-rammedirektivet), og ændringer heri kan således  

 også føre til ændringer i den danske  

 bekendtgørelsesregulering.
Til stk. 2 Bestemmelsen giver ministeren hjemmel til at  

 fastsætte regler som nævnt i stk. 1 også for udbydere,  

 der ikke udbyder telenet eller teletjenester til en ubegrænset kreds af  

 slutbrugere, men alene til snævert afgrænsede, lukkede  

 brugergrupper, jf. også lovens § 6 og bemærkningerne  

 hertil.
Umiddelbart synes der ikke at være samme behov for  

 fastsættelse af regler som nævnt på dette område,  

 navnlig fordi der som udgangspunkt sjældent vil være tale om  

 udbud til ikke-erhvervsdrivende slutbrugere.
Hertil kommer, at de  

 pågældende aftaler ofte vil være forholdsvis atypiske og  

 vil være »skræddersyede« til et bestemt segment af slutbrugeres  

 specifikke behov.
 I det omfang udviklingen indebærer, at også  

 almindelige, ikke-erhvervsdrivende slutbrugere i større omfang  

 får leveret deres teleydelser via aftaler med sådanne udbydere,  

 kan der imidlertid blive behov for regulering heraf.
Fejl! Henvisningskilde ikke fundet.Til § 12 Bestemmelsen er en videreførelse af den del af  

 forskningsministerens nuværende hjemmel i henholdsvis § 13 i lov  

 om forsyningspligt og visse forbrugerforhold inden for telesektoren og  

 § 3 i lov om visse forhold på telekommunikationsområdet, der  

 giver adgang til at fastsætte regler svarende til dem, der er fastsat  

 om etablering og drift af betalingstelefoner.
 Med dette lovforslag foreslås hjemlen til at stille  

 krav til udbydere af betalingstelefoner udskilt i en særskilt  

 bestemmelse.
De gældende regler om betalingstelefoner omfatter  

 bl.a. krav om sikring af gratis opkald til alarmtjenesten (112) samt krav om,  

 at oplysning om priser og lignende fremgår i umiddelbar nærhed af  

 betalingstelefonen.
De gældende regler forudsættes som  

 udgangspunkt videreført uændret.
Bestemmelsens andet punktum er en uændret  

 videreførelse af hjemlen i § 12, stk. 4, i lov om  

 forsyningspligt og visse forbrugerforhold inden for telesektoren.  

 Bemyndigelsen vil bl.a. blive udnyttet til at fastsætte krav, der skal  

 sikre tilgængelighed til betalingstelefoner for særlige  

 brugergrupper.
Endvidere vil der blive fastsat krav om, at  

 betalingstelefonerne skal være brugervenlige for disse  

 brugergrupper.
Til § 13 Af den gældende bestemmelse i § 3, stk. 1,  

 nr. 5, i lov om visse forhold på telekommunikationsområdet  

 fremgår, at forskningsministeren kan fastsætte nærmere  

 regler for udbud af telenet eller teletjenester, med sigte på at sikre  

 hemmeligholdelse af telekommunikation.
Med hjemmel heri er det i den  

 gældende bekendtgørelse om udbud af telenet og teletjenester  

 fastsat, at udbyderen af et telenet eller en teletjeneste og dennes ansatte  

 ikke uberettiget må videregive eller udnytte oplysninger om andres brug  

 af nettet eller tjenesten eller om indholdet heraf, som de får kendskab  

 til i forbindelse med det pågældende udbud af telenet eller  

 teletjenester.
De pågældende skal tillige træffe  

 foranstaltninger for at sikre, at oplysninger som nævnt ikke er  

 tilgængelige for uvedkommende.
 Af den gældende bestemmelse i § 3, stk. 3,  

 i lov om visse forhold på telekommunikationsområdet  

 fremgår, at bestemmelserne i straffelovens § 152 og  

 §§ 152d-152f finder tilsvarende anvendelse på den, der er eller  

 har været ansat hos udbydere af telenet eller teletjenester.
 Den foreslåede bestemmelse er en lovfæstet  

 videreførelse af den ovenfor beskrevne regulering med enkelte  

 justeringer.
 Bestemmelsen retter sig således, i modsætning  

 til den gældende bekendtgørelsesregulering, ikke alene mod  

 udbydere af telenet eller teletjenester, men også imod ejere af  

 telenet, der er etableret til eget brug, herunder eksempelvis telenet, som en  

 flerhed af slutbrugere til eget brug har etableret og eventuelt tillige  

 forestår driften af.
 Derudover er der foretaget en differentiering mellem  

 stk. 1 og 2, der handler om brud på fortroligheden m.h.t. den  

 trafik, der foregår via de pågældende telenet og  

 teletjenester, og stk. 3, der omhandler foranstaltninger for at sikre,  

 at oplysninger som nævnt ikke er tilgængelige for  

 uvedkommende.
 Stk. 1 og 2 retter sig således også imod  

 personer, der er eller har været ansat hos en ejer eller udbyder af  

 telenet eller teletjenester, eller som i øvrigt er eller har  

 været beskæftiget med opgaver, der udføres efter aftale  

 med disse, mens forpligtelsen til at sikre, at nettet og tjenesterne er  

 forsvarligt indrettet, alene retter sig imod selve ejeren eller udbyderen af  

 telenettet eller teletjenesten.
 For så vidt angår ansatte i relation til ejere  

 af telenet eller teletjenester, vil der ud over formelt ansatte kunne  

 være tale om andre personer, som ikke nødvendigvis er formelt  

 ansat, men som ud fra en konkret vurdering må sidestilles hermed,  

 f.eks. fordi de forestår driften af det pågældende net,  

 fører tilsyn hermed eller lignende.
 Med hensyn til videregivelse af oplysninger om andres brug  

 af telenettet eller teletjenesten eller indholdet heraf, vil der eksempelvis  

 ikke være tale om en uberettiget videregivelse, hvis oplysningerne  

 videregives til et konsulentfirma, som for ejeren af et telenet eller for  

 udbydere af telenet eller teletjenester foretager en undersøgelse om  

 nettets sikkerhed eller lignende, idet der dermed vil være tale om, at  

 oplysningerne alene skal anvendes til internt brug.
Til § 14 Bestemmelsen er en uændret videreførelse af  

 den gældende hjemmel i § 3, stk. 1, nr. 4, i lov om visse  

 forhold på telekommunikationsområdet, der udgør hjemlen  

 til den danske gennemførelse af udbud af telenet eller teletjenester  

 (Europa-Parlamentets og Rådets direktiv 97/66/EF af 15. december 1997  

 om behandling af personoplysninger og beskyttelse af privatlivets fred inden  

 for telesektoren (EF-Tidende 1998 nr.
L24, s. 1)). Direktivet omfatter  

 behandling af personoplysninger i forbindelse med tilrådighedsstillelse  

 af offentligt tilgængelige teletjenester inden for offentlige telenet,  

 herunder især via det tjenesteintegrerede digitalnet (ISDN) og  

 offentlige digitale mobilnet.
Direktivet indeholder krav vedrørende  

 A-nummervisning samt behandling og opbevaring af data.
Til § 15 Bestemmelsen er en indholdsmæssigt uændret  

 videreførelse af den gældende § 3 h, stk. 1, i lov om visse  

 forhold på telekommunikationsområdet.
Til stk. 1 Formålet med bestemmelsen i stk. 1 er at  

 fastslå en forpligtelse for udbydere af offentlige telenet og  

 teletjenester til at sikre, at politiet kan få adgang til at foretage  

 indgreb i meddelelseshemmeligheden på udbyderens centraler.
Udbyderne  

 har således pligt til at indrette centraler, så det er teknisk  

 muligt at foretage aflytning, og til ved anskaffelse af centraludstyr at  

 sikre, at dette er indrettes således, at aflytning er mulig.
Heri indgår også en forpligtelse for de  

 pågældende udbydere til, i det omfang de anvender kryptering som  

 en integreret del af en teletjeneste, at stille den kommunikerede information  

 til rådighed for de retshåndhævende myndigheder i  

 ukrypteret form.
Kryptering, der ikke udgør en del af de  

 pågældende udbyderes almene teletjenester, herunder kryptering,  

 som foretages af andre, vil ikke være omfattet af udbyderens  

 forpligtelse til at sikre aflytning i ukrypteret form.
Det er med forslaget ikke hensigten at ændre  

 på den nuværende fordeling af omkostningerne ved aflytning.  

 Omkostninger til etablering af udstyr m.v., der muliggør aflytning,  

 skal således fortsat afholdes af den enkelte udbyder af telenet og  

 teletjenester.
Udgifter i forbindelse med konkrete aflytninger afholdes  

 derimod af politiet.
Til stk. 2 og 3 Den foreslåede bemyndigelse til at fastsætte  

 nærmere regler om tekniske krav til de centraler, som er omfattet af  

 stk. 1, og til at fastsætte nærmere regler om, hvordan  

 udbydere af telenet eller teletjenester i praksis skal bistå politiet,  

 er indtil videre ikke blevet udnyttet, idet der ikke har været behov  

 for en nærmere bekendtgørelsesregulering heraf.
Det i stk. 1 nævnte samarbejde mellem politiet  

 og udbyderne af telenet eller teletjenester er således, for så  

 vidt angår den praktiske og tekniske udformning af den assistance, der  

 ydes, foregået på aftalebasis.
Bestemmelsen giver imidlertid  

 hjemmel til, såfremt der opstår problemer hermed, at  

 fastsætte nærmere regler herom.
 En eventuel bekendtgørelsesregulering af de  

 tekniske krav til aflytningsfaciliteterne i centralerne bør, så  

 vidt det er muligt, være baseret på fælleseuropæiske  

 standarder.
 M.h.t. bekendtgørelsesregulering af, hvordan  

 bistanden til politiet i praksis skal ydes, vil en eventuel  

 bekendtgørelsesregulering heraf primært tilsigte at  

 videreføre det hidtidige, aftalebaserede samarbejde, herunder den  

 praksis og de aftaler, der er for betaling herfor.
Til Kapitel 4: Forsyningspligt Til § 16 Bestemmelsen afløser de gældende bestemmelser  

 i §§ 1, 3, 4 og 4a i lov om forsyningspligt og visse  

 forbrugerforhold.
Bestemmelsen indeholder den overordnede  

 formålsbestemmelse for kapitel 4 og afgrænser dernæst,  

 hvilke konkrete teleydelser der er omfattet af forsyningspligt.
For så  

 vidt angår omfanget af forsyningspligten, er det hensigten at  

 videreføre denne uændret.
Til stk. 1 Bestemmelsen er en indholdsmæssigt uændret  

 videreførelse af den gældende formålsbestemmelse for  

 forsyningspligtreguleringen, jf. § 1 i den gældende lov om  

 forsyningspligt og visse forbrugerforhold inden for telesektoren.
Til stk. 2 Bestemmelsen opregner, hvilke konkrete teleydelser, der er  

 omfattet af forsyningspligten.
Der er som udgangspunkt tale om en  

 indholdsmæssigt uændret videreførelse af den  

 gældende § 3, stk. 1, og §§ 4-4a i lov om  

 forsyningspligt og visse forbrugerforhold inden for telesektoren.
Der er dog foretaget en række redaktionelle  

 ændringer af opremsningen af forsyningspligtydelserne med sigte  

 på at understrege den teknologineutrale udformning af disse, og  

 på at skabe mulighed for at opfylde forsyningspligten gennem levering  

 af flere forskellige teleydelser.
Se også nærmere herom nedenfor  

 under bemærkningerne til de enkelte numre.
Herunder er beskrivelsen af  

 de enkelte forsyningspligtydelser ændret, så der ikke heri  

 indgår nogen specifik angivelse af, hvilken underliggende infrastruktur  

 der skal være tale om, idet dette er principielt uvedkommende for selve  

 forsyningspligtreguleringen.
Bestemmelsen gennemfører artikel 3, stk. 1, i  

 Europa-Parlamentets og Rådets direktiv 98/10/EF af 26. februar 1998 om  

 ONP-vilkår for taletelefonitjenesten og om udbud af  

 forsyningspligtydelser på teleområdet under konkurrenceforhold  

 (EF-Tidende 1998 nr.
L101, s. 24). I direktivet stilles der dog alene krav  

 om, at forsyningspligten skal omfatte en sikring af adgang til et fast  

 offentligt telefonnet på et fast sted og adgang til faste offentlige  

 telefonitjenester.
Direktivet stiller således ikke krav om, at  

 ISDN-tjenester og faste kredsløb skal være omfattet af  

 forsyningspligten, ligesom nummeroplysningstjenester og maritime nød-  

 og sikkerhedstjenester ikke direkte indgår i direktivets  

 bestemmelse.
 Den danske regulering går således videre, end  

 den tilsvarende EU-regulering.
Til stk. 2, nr. 1 Forpligtelserne m.h.t. taletelefoni vil som udgangspunkt  

 omfatte traditionel taletelefoni leveret via faste net (PSTN). Forpligtelsen  

 vil dog også kunne opfyldes ved hel eller delvis levering af  

 telefonitjenester via radiobaserede net, herunder eventuelt via mobilnet.
Man  

 kan også på sigt forestille sig, at forpligtelsen kunne opfyldes  

 ved levering af telefoni via Internettet.
Uanset den anvendte teknologi vil tjenesterne imidlertid  

 skulle opfylde de samme krav med hensyn til prisniveau, kvalitet og  

 funktioner m.v., som de i dag gældende.
Tjenesten vil således  

 fortsat omfatte levering af forbindelse til en eller anden form for  

 telefoninet, der giver mulighed for at foretage og modtage opkald inden for  

 taletelefoni og mulighed for at tilslutte og bruge terminaludstyr, som  

 overholder gældende lovgivningskrav.
Tjenesterne skal kunne  

 overføre taletelefoni med en kvalitet, der som minimum svarer til den,  

 der opnås på PSTN-tjenesten i dag, hvor tale overføres i  

 PCM-kvalitet (standard for overføring af tale).
De basale taletelefonitjenester skal som udgangspunkt  

 endvidere understøtte overførsel af datakommunikation ved  

 transmissionshastigheder, der er anvendelige for adgang til basale  

 Internettjenester.
Heri ligger dog ikke en forudsætning om, at der via  

 de basale taletelefonitjenester skal være adgang til  

 dataoverførsel med bredbåndshastighed, idet udbud af  

 teletjenester, der giver mulighed herfor, forudsættes sikret via den  

 almindelige konkurrenceudvikling på telemarkedet og ikke gennem  

 forsyningspligtreguleringen.
Hvis udviklingen bevirker, at  

 højhastighedsadgang er en forudsætning for at opnå den  

 fornødne hastighed ved brug af en eller flere specifikke informations-  

 eller indholdstjenester på Internettet, vil adgangen til disse  

 Internetprodukter således ikke nødvendigvis kunne sikres via de  

 basale taletelefonitjenester.
Desuden vil der i forsyningspligtkravene m.h.t.  

 taletelefoni indgå krav om tilrådighedsstillelse af de  

 særlige faciliteter, som Europa-Parlamentets og Rådets direktiv  

 98/10/EF af 26. februar 1998 om ONP-vilkår for taletelefonitjenesten og  

 om udbud af forsyningspligtydelser på teleområdet under  

 konkurrenceforhold (EF-Tidende 1998 nr.
L101, s. 24) pålægger  

 medlemsstaterne at sikre udbudet af.
Til stk. 2, nr. 2 Bestemmelsen er ændret, således at det er  

 muligt at opfylde denne del af forsyningspligten ikke alene via udbud af  

 ISDN-tjenester, men også via udbud af tilsvarende tjenester.
 Den ændrede formulering af bestemmelsen skal  

 gøre det muligt for forsyningspligtudbyderen, såfremt udbyderen  

 ønsker dette, at opfylde forpligtelsen ved levering af tjenester, der  

 svarer til ISDN-tjenester, og som giver brugerne mulighed for at få  

 adgang til de samme grundlæggende funktioner og faciliteter.
Der vil blive fastsat en række nærmere krav  

 til disse forsyningspligtydelser.
Disse vil bl.a. omfatte krav om, at der via  

 tjenesterne skal være adgang til to linier, der kan overføre  

 taletelefoni, dataoverførsel med minimum 64 Kbit/s pr. linie og visse  

 supplerende faciliteter.
Kravene til ISDN-tjenester eller tilsvarende tjenester vil  

 blive fastsat med udgangspunkt i Rådshenstillingen om harmoniserede  

 ISDN-tilslutningsordninger og -funktionaliteter og Europa-Parlamentets og  

 Rådets direktiv 98/10/EF af 26. februar 1998 om ONP-vilkår for  

 taletelefonitjenesten og om udbud af forsyningspligtydelser på  

 teleområdet under konkurrenceforhold (EF-Tidende 1998 nr.
L101, s.  

 24).
Forsyningspligtkravene kan derudover, i det omfang det  

 skønnes relevant, omfatte supplerende faciliteter såsom  

 identifikation af A-nummer, blokering af A-nummervisning, direkte indvalg,  

 A-nummervisning, telefonmøde m.v.
Ved afvejningen af, i hvilket omfang  

 der i forsyningspligtkravene m.h.t.
ISDN-tjenester også skal stilles  

 krav om levering af mere avancerede faciliteter, vil der blive taget  

 udgangspunkt i den almindelige privatbrugers behov for supplerende  

 faciliteter som nævnt.
Til stk. 2, nr. 3 Bestemmelsen er en uændret videreførelse af  

 den gældende bestemmelse om forsyningspligten for faste  

 kredsløb.
Europa-Parlamentets og Rådets direktiv 97/51/EF af  

 6. oktober 1997 om ændring af Rådets direktiv 90/387/EØF  

 og 92/44/EØF med henblik på tilpasning til konkurrenceforhold  

 på telekommunikationsområdet (EF-Tidende 1997 nr.
L295, s. 23)  

 (herefter faste kredsløbs direktivet) sigter på sikring af et  

 minimumsudbud af følgende hovedtyper faste kredsløb: 2- eller  

 4-tråds faste kredsløb til tale af almindelig kvalitet, 64  

 kbit/s, digital teknik, samt 2048 kbit/s, digital teknik.
Det herved beskrevne minimumsudbud vil danne grundlag for  

 forsyningspligtkravene på dette område.
Udbud af faste  

 kredsløb ud over disse vil alene være reguleret i  

 samtrafikreglerne i afsnit IV.
Til stk. 2, nr. 4 Omfanget af forsyningspligten for handicappede  

 forudsættes indtil videre videreført uændret i forhold til  

 den gældende bekendtgørelsesregulering, som stiller krav til  

 forsyningspligtudbyderen om oprettelse og drift/levering af:
-	En PC-baseret teksttelefontjeneste, som afløser skrivetelefon  

 tjenesten.
Pr. 1. januar 2000 er skrivetelefontjenesten ikke længere  

 omfattet af forsyningspligten.
 -	I forbindelse med teksttelefontjenesten tilbydes brugerne Internet  

 adgang med henblik på at supplere teksttelefonbrug med kommunikation  

 via Internet.
 -	Formidlingscentret, der betjener teksttelefonkunder vil være  

 døgnåbent.
 -	Nummeroplysning og automatisk gennemstilling gennemføres til  

 reduceret pris for nærmere afgrænsede grupper af  

 handicappede.
Der vil fortsat i bekendtgørelsesreguleringen for  

 hver af de ovenfor nævnte tjenester ske en afgrænsning af de  

 målgrupper, som kan benytte sig af de således sektorfinansierede  

 forsyningspligtydelser til handicappede.
Udgangspunktet vil være, at de  

 pågældende tjenester bør være tilgængelige for  

 alle handicapgrupper, der via den eller de pågældende tjenester  

 kan kompenseres væsentligt for deres handicap.
Sigtet vil samtidig  

 være at undgå stærkt ressourcekrævende  

 visitationsordninger, der ikke står i forhold til de samlede  

 omkostninger ved tilvejebringelse af de pågældende særlige  

 ydelser til handicappede.
Til stk. 2, nr. 5 Bestemmelsen er en indholdsmæssigt uændret  

 videreførelse af den gældende bestemmelse om forsyningspligten  

 vedrørende nummeroplysningstjenester.
 Den foreslåede bestemmelse præciserer, at  

 udbud af nummeroplysningstjenester på basis af henholdsvis 118- og  

 113-kortnumrene er forsyningspligttjenester (og at disse kortnumre dermed  

 følger den til enhver tid udpegede forsyningspligtudbyder).
Det vil, som i den gældende regulering, med hjemmel  

 i stk. 4, nr. 2, blive præciseret, at den landsdækkende  

 nummeroplysningstjeneste skal indeholde samtlige numre inden for den danske  

 nummerplan, der er tildelt slutbrugere.
Der vil dog blive fastsat visse  

 undtagelser vedrørende nummeroplysningsdata for forudbetalte kort,  

 abonnentnumre der ikke anvendes af slutbrugere m.v.
Til stk. 2, nr. 6 Bestemmelsen er en indholdsmæssigt uændret  

 videreførelse af den gældende bestemmelse om forsyningspligten  

 vedrørende tilrådighedsstillelse af maritime nød- og  

 sikkerheds tjenester, og bemærkningerne til denne bestemmelse er  

 således fortsat vejledende, for så vidt angår  

 afgrænsningen af, hvad der forstås herved.
 Forskningsministerens og Telestyrelsens fastsættelse  

 af rammer for forsyningspligtudbyderens pligt til tilrådighedsstillelse  

 af maritime nød- og sikkerhedstjenester sker i samarbejde med  

 hjemmestyremyndighederne på Færøerne og i Grønland.  

 Dette gælder bl.a. med hensyn til fastlæggelse af omfang,  

 tjenestetilrettelæggelse og lignende for de maritime nød- og  

 sikkerhedstjenester.
I bemærkningerne til den gældende bestemmelse  

 om denne del af forsyningspligten indgår, at det bør overvejes,  

 om det på sigt er hensigtsmæssigt, at den eller de  

 forsyningspligtudbydere, som er udpeget i medfør af den danske  

 forsyningspligtlovgivning, tillige pålægges at varetage  

 tilrådighedsstillelse af maritime nød- og sikkerheds tjenester i  

 færøske og grønlandske farvande.
Det forekommer ikke  

 umiddelbart hensigtsmæssigt at foretage ændringer heri, ikke  

 mindst henset til det forholdsvis begrænsede omfang af udgifterne  

 hertil, sammenholdt med de samlede omkostninger og indtægter ved at  

 tilvejebringe de generelle forsyningspligtydelser inden for taletelefoni  

 m.v.
Til stk. 3 Bestemmelsen er en udbygget videreførelse af den  

 gældende bestemmelse i § 3, stk. 4, i lov om forsyningspligt  

 og visse forbrugerforhold inden for telesektoren.
Bestemmelsen  

 fastlægger, hvad forsyningspligt indebærer.
I forsyningspligtbegrebet ligger således  

 først og fremmest en leveringspligt, der indebærer, at de  

 ydelser, der er omfattet af forsyningspligten, skal stilles til  

 rådighed for enhver bruger i Danmark, der anmoder herom.
Der kan  

 være force majeure lignende situationer, hvor opfyldelse af  

 forsyningspligten ikke er mulig, herunder eksempelvis i situationer, hvor  

 forsyningspligtudbyderens personale er omfattet af en arbejdskonflikt af et  

 omfang, der i praksis gør det umuligt (teknisk og økonomisk)  

 for forsyningspligtudbyderen at opfylde forsyningspligten ved brug af eget  

 personale.
Hvorvidt en sådan situation foreligger, vil afhænge af  

 en konkret vurdering i den enkelte sag.
Leveringspligten gælder  

 endvidere alene inden for de rammer, der fremgår af regler og  

 vilkår, der fastsættes for forsyningspligtudbyderen.  

 Leveringspligten er således ikke i alle tilfælde ubetinget, idet  

 forsyningspligtudbyderen f.eks. i medfør af de nævnte  

 vilkår eller regler eventuelt vil kunne stille krav om  

 sikkerhedsstillelse m.v.
 Leveringen skal desuden ske til forud fastsatte  

 maksimalpriser, jf. § 19, og i overensstemmelse med regler og  

 vilkår fastsat i medfør af § 16, stk. 4, § 17,  

 stk. 2, og § 18.
Til stk. 4 Bestemmelsen er en udbygget videreførelse af de  

 gældende bemyndigelser til forskningsministeren i lov om  

 forsyningspligt og visse forbrugerforhold inden for telesektoren, herunder de  

 gældende bestemmelser i § 3, stk. 2 og 3, samt dele af  

 bemyndigelsen i §§ 4-4a, til at fastsætte nærmere regler om  

 de i stk. 2 nævnte forsyningspligtydelser og den i stk. 3  

 nævnte leveringspligt.
 Bestemmelsen i stk. 4, nr. 1, udgør  

 hjemmelsgrundlaget for den nærmere afgrænsning af, hvilke  

 forsyningspligtydelser der skal stilles til rådighed for handicappede,  

 idet dette ikke fremgår direkte af stk. 2, nr. 4.
 Bestemmelsen i stk. 4, nr. 2, vil danne grundlag for  

 en afgrænsning af, hvilke ydelser og faciliteter der skal indgå i  

 de enkelte forsyningspligtydelser, jf. også ovenfor under  

 bemærkningerne til stk. 2, nr. 1-6, om afgrænsningen  

 heraf.
Grundlaget for den pågældende regulering vil,  

 for så vidt angår de i stk. 2, nr. 1-3, nævnte  

 forsyningspligtydelser, bl.a. være de krav, der følger af  

 EU-reguleringen.
Den nærmere afgrænsning af de  

 pågældende forsyningspligtydelser, jf. stk. 3, vil  

 således bl.a. ske med udgangspunkt i EU-reguleringen om  

 ONP-vilkår for taletelefoni og faste kredsløb, hvori er  

 indeholdt krav til medlemslandene om tilrådighedsstillelse af et  

 bestemt defineret udbud af tjenester og kredsløb, samt en række  

 supplerende faciliteter, for så vidt angår taletelefoni.
For  

 ISDN-tjenester vil afgrænsningen bl.a. ske med udgangspunkt i  

 Rådets henstilling 92/382/EØF af 5. juni 1999 om  

 indførelse af harmoniserede ISDN-tilslutningsordninger og et  

 minimumssæt ISDN-funktionaliteter på grundlag af ONP-principperne  

 (EF-Tidende 1992 nr.
L200, s. 10).
 Forskningsministeren bemyndiges desuden til at  

 fastsætte nærmere regler vedrørende den nærmere  

 afgrænsning af leveringspligten, jf. stk. 4, nr. 3. Bestemmelsen  

 vil bl.a. danne grundlag for fastsættelse af regler i lighed med dem,  

 som følger af den gældende regulering vedrørende  

 afgrænsningen af forsyningspligtskillepunkt m.v.
I lighed med tidligere vil der desuden blive fastsat  

 regler vedrørende levering af forsyningspligtydelser til tekniske  

 installationer som for eksempel vindmøller, parkeringsautomater,  

 brøndanlæg, pumper, overvågnings- og  

 registreringsanlæg eller lignende.
Det er hensigten, at  

 forsyningspligten fortsat skal omfatte en pligt til levering til disse  

 installationer.
Der vil i den forbindelse kunne fastsættes regler om,  

 at udpegede forsyningspligtudbydere kan fastsætte særskilte  

 omkostningsbaserede priser for etablering og drift i forbindelse med levering  

 af forsyningspligtydelser til sådanne tekniske installationer.
 Der vil desuden kunne fastsættes regler om, at  

 forsyningspligtudbyderen, uanset at den i forsyningspligten indeholdte  

 leveringspligt som udgangspunkt også omfatter levering til ubemandede  

 tekniske installationer m.v., ikke vil være forpligtet til at  

 indgå aftale om levering af et eventuelt særligt  

 småforbrugerabonnement, jf. nærmere herom i bemærkningerne  

 til § 18, til forsyning af sådanne installationer.
Til § 17 Den gældende lov om forsyningspligt og visse  

 forbrugerforhold inden for telesektoren indeholder en detaljeret,  

 lovfæstet regulering af, hvordan forsyningspligtudbydere kan udpeges.  

 § 17 indeholder hjemlen til at videreføre denne regulering  

 på bekendtgørelsesniveau, med de forbedrede muligheder dette  

 giver for en fleksibel tilpasning af regelsættet til fremtidige  

 markedssituationer.
Som udgangspunkt vil den gældende regulering dog  

 blive videreført.
Til stk. 1 og 2 Bestemmelserne præciserer Telestyrelsens hjemmel til  

 at udpege forsyningspligtudbydere og til at fastsætte vilkår for  

 disse.
Bestemmelsen viderefører de gældende bestemmelser i  

 § 6, stk. 3, § 7, stk. 3, og § 8, stk. 2, i lov  

 om forsyningspligt og visse forbrugerforhold inden for telesektoren.  

 Udpegning og vilkår vil skulle ske på grundlag af nærmere  

 regler fastsat efter stk. 3, jf. også bemærkningerne  

 nedenfor.
Til stk. 3 Der vil med hjemmel i denne bestemmelse blive fastlagt  

 rammer for Telestyrelsens udpegning af forsyningspligtudbydere og  

 fastsættelse af vilkår.
Hjemlen i nr. 1 og 2 vedrørende  

 procedurer for udpegning og fastsættelse af vilkår er ny, idet de  

 hidtil gældende bestemmelser som følge af en forenkling af  

 reguleringen på lovniveau flyttes til den efterfølgende  

 bekendtgørelsesregulering.
Til stk. 3, nr. 1 Der vil med hjemmel heri blive fastsat nærmere  

 regler om betingelserne for en udpegning uden forudgående offentligt  

 udbud, procedurer i forbindelse med et eventuelt offentligt udbud,  

 udpegningens varighed og ændringer i udpegningen i tilfælde af  

 væsentlige ændringer i markedsudviklingen, herunder regler om  

 forsyningspligtudbyderens adgang til at kræve en fornyet udpegning  

 gennemført.
Desuden vil der skulle fastsættes regler  

 vedrørende den situation, hvor udpegningen som forsyningspligtudbyder  

 måtte blive tilbagekaldt.
Tele Danmark A/S blev med virkning fra 1. januar 1998  

 udpeget som forsyningspligtudbyder for en periode på 10 år.
Denne  

 udpegning forudsættes opretholdt, jf. også lovens § 113,  

 stk. 5, med tilhørende bemærkninger.
Bestemmelsen vil  

 således som udgangspunkt først blive aktuel i forbindelse med en  

 fornyet udpegning.
Den efterfølgende bekendtgørelsesregulering,  

 herunder regler vedrørende ændringer i udpegningen, vil dog  

 derudover kunne finde anvendelse ved ændringer i den bestående  

 udpegning.
 I bekendtgørelsesreguleringen vil det således  

 blive sikret, at Telestyrelsen fortsat uden forudgående offentligt  

 udbud kan udpege udbydere til forsyningspligtudbydere, hvis disse udbydere  

 landsdækkende - eller undtagelsesvis på regionale eller lokale  

 markeder - har en markedsandel på 50 pct. eller derover af en eller  

 flere teleydelser svarende til de i lovforslaget nævnte  

 forsyningspligtydelser.
Udgangspunktet vil være, at der udpeges en eller  

 flere landsdækkende forsyningspligtudbyder(e) for de generelle  

 forsyningspligtydelser, basale taletelefoni tjenester, ISDN-tjenester og  

 faste kredsløb.
Bestemmelsen giver også mulighed for, at der  

 udpeges en forsyningspligtudbyder for dele af de generelle  

 forsyningspligtydelser, f.eks. basal taletelefoni, og en anden  

 forsyningspligtudbyder for andre ydelser.
Der kan ligeledes udpeges  

 særskilte udbydere for handicapydelserne, nummeroplysningstjenesterne  

 og de maritime nød- og sikkerhedstjenester.
Der vil også fortsat blive givet mulighed for, at  

 der, for så vidt angår basal taletelefoni, kan blive tale om  

 regionalt eller lokalt udpegede forsyningspligtudbydere, hvor  

 markedsforholdene tilsiger dette.
Der kan ikke udpeges regionale udbydere af  

 ISDN-tjenester og faste kredsløb, idet en landsdækkende  

 udpegning på disse områder er den eneste mulighed for at sikre en  

 sammenhængende finansiering af de samlede omkostninger ved  

 tilvejebringelsen af forsyningspligtydelser, da der ikke er mulighed for at  

 lade disse forsyningspligtydelser være omfattet af den generelle  

 sektorfinansieringsmekanisme for forsyningspligtydelser.
Til stk. 3, nr. 2 Der vil med hjemmel heri blive fastsat nærmere  

 regler om Telestyrelsens fastsættelse af vilkår for de udpegede  

 forsyningspligtudbydere.
Det er hensigten at videreføre den  

 gældende bekendtgørelsesregulering, hvorefter Telestyrelsen  

 umiddelbart efter udpegningen af forsyningspligtudbydere - uanset om dette  

 sker umiddelbart eller efter offentligt udbud - fastsætter  

 nærmere vilkår for udøvelsen af forsyningspligten.
 Det er ligeledes hensigten at videreføre den  

 gældende bekendtgørelsesregulering, hvorefter Telestyrelsens  

 fastsættelse af vilkår skal ske efter forhandling med og på  

 grundlag af oplæg fra forsyningspligtudbyderen.
 Udbydernes oplæg hertil vil have karakter af en  

 selvangivelse, hvori angives, hvordan udbyderne påtænker at sikre  

 forsyningspligten for de pågældende ydelser, og udbyderens  

 »servicemål« for udbudet.
 Telestyrelsen vil som hidtil få hjemmel til at  

 fastsætte vilkår for forsyningspligtudbyderens udbud og levering  

 af de omfattede forsyningspligtydelser, der går videre end tilbudt af  

 forsyningspligtudbyderen (skærpede krav), på grundlag af de  

 generelle regler om forsyningspligtens indhold, minimumskrav til kvalitet  

 m.v., der fastsættes af forskningsministeren med hjemmel i § 18.  

 Bortset herfra vil Telestyrelsen ikke have mulighed for at fastsætte  

 vilkår, der går videre end det af forsyningspligtudbyderen  

 fremsatte tilbud.
Til § 18 Bestemmelsen viderefører den hidtil gældende  

 særlige forbrugerbeskyttelse på forsyningspligtområdet, i  

 form af en skærpet regulering af kontraktvilkår og kvalitetskrav,  

 sammenholdt med den generelle regulering af udbud af telenet eller  

 teletjenester, som sker med hjemmel i § 10, og som også  

 gælder for forsyningspligtudbydere.
Til stk. 1 og 2 I den gældende bestemmelse i § 5 i lov om  

 forsyningspligt og visse forbrugerforhold inden for telesektoren sker dette  

 ved, at Telestyrelsen, på grundlag af regler fastsat af  

 forskningsministeren, godkender dele af forsyningspligtudbyderens  

 abonnementsvilkår og herunder har adgang til at kræve  

 ændringer heri.
Telestyrelsen godkender imidlertid i henhold til de  

 gældende regler ikke de samlede abonnementsvilkår.
Telestyrelsens  

 tilsynskompetence, herunder styrelsens kompetence til behandling af klager  

 over manglende overholdelse af abonnementsvilkårene fra  

 forsyningspligtudbyderens side, omfatter altså ikke hele sættet  

 af abonnementsvilkår, men alene de vilkår, som Telestyrelsen  

 specifikt har godkendt. Øvrige klager over forsyningspligtudbyderens  

 kontraktvilkår og eventuelle manglende overholdelse heraf   og over  

 andre teleselskabers kontraktvilkår - skal i stedet rettes til  

 Forbrugerstyrelsen.
Samtidig fremtræder det for forbrugeren, som om  

 Telestyrelsen har været involveret i udformningen af og godkendt  

 abonnementsvilkårene.
Dette har medført en ringe  

 gennemskuelighed for forbrugerne, idet klager over forsyningspligtudbyderens  

 abonnementsvilkår kun i visse tilfælde kan behandles af  

 Telestyrelsen, mens klager i andre tilfælde vil være omfattet af  

 andre myndigheders kompetence, f.eks.
Forbrugerstyrelsens.
Med nærværende bestemmelse foreslås  

 derfor en ændret reguleringsform, der indebærer at  

 minimumskravene til forsyningspligtudbyderens slutbrugerkontrakter og  

 indholdet heraf, herunder af de minimumskrav til kvalitet m.v., som  

 forsyningspligtudbyderen skal overholde, i stedet reguleres i en  

 bekendtgørelse, hvor Telestyrelsen fører tilsyn med  

 overholdelsen, og slutbrugere derfor kan klage til Telestyrelsen over  

 manglende overholdelse.
Der vil derimod som udgangspunkt ikke længere  

 ske godkendelse af dele af forsyningspligtudbyderes abonnementsvilkår.  

 Der er dog i bestemmelsens stk. 3 hjemmel til at genindføre  

 kravet herom, såfremt erfaringerne med  

 bekendtgørelsesregulerings-modellen viser sig at være  

 negative.
Med hensyn til indholdet af de krav, som det er hensigten  

 i den kommende bekendtgørelse at stille til forsyningspligtudbyderes  

 kontraktvilkår og til kvaliteten af de udbudte tjenester, vil disse  

 svare til den hidtidige bekendtgørelsesregulering af  

 abonnementsvilkår og kvalitet.
Den indholdsmæssige  

 forbrugerbeskyttelse, der hidtil er sikret gennem godkendelse af, at  

 forsyningspligtudbyderens abonnementsvilkår levede op til  

 bekendtgørelsesreglerne, vil således blive videreført i  

 uændret omfang.
 Af ovennævnte følger også, at  

 bekendtgørelsesreguleringen ikke vil gøre udtømmende op  

 med forholdet mellem forsyningspligtudbyder og bruger, men alene vil regulere  

 del-elementer af dette kundeforhold.
 Med hensyn til indholdet af  

 bekendtgørelsesreguleringen vil der - ud over den regulering, der er  

 hjemmel til at fastsætte i medfør af lovens § 10, for  

 så vidt angår forsyningspligtydelserne - blive fastsat egentlige  

 indholdsmæssige minimumskrav til de kontrakter, der indgås mellem  

 udbyderen og slutbrugeren, for så vidt angår de anvendte  

 kompensations- og tilbagebetalingsordninger i tilfælde af udbyderens  

 manglende opfyldelse, regler for misligholdelse og opsigelse, samt krav om  

 offentliggørelse af de anvendte kontraktvilkår.
Herudover vil der i bekendtgørelsesreguleringen  

 indgå minimumskrav til kvaliteten af de udbudte tjenester.
Kravene  

 hertil vil som udgangspunkt blive fastsat med henblik på som minimum at  

 sikre en fastholdelse af det nuværende kvalitetsniveau m.h.t.  

 leveringstid for tilslutning, fejlhyppighed, ventetid for rettelse af fejl,  

 procentvis andel mislykkede opkaldsforsøg, etableringstider for  

 samtaler, svartider for nummeroplysningstjenester og  

 debiteringsnøjagtighed.
En skærpelse af kvalitetskravene  

 sammenholdt med det i dag gældende niveau vil dog kunne være  

 relevant, hvis dette set i et fremtidsperspektiv er nødvendigt for at  

 sikre, at forsyningspligtydelserne med hensyn til kvalitetsniveau fortsat  

 svarer til de i øvrigt på telemarkedet generelt udbudte  

 teleydelser til private slutbrugere.
 Ud over ovennævnte udgør bestemmelsen desuden  

 hjemmelsgrundlaget for videreførelsen af de gældende  

 bekendtgørelsesregler, der giver forsyningspligtudbydere mulighed for,  

 som led i opfyldelsen af forsyningspligten på navnlig teletelefoni, at  

 vælge at udbyde et særligt småforbrugerabonnement, der  

 prismæssigt er målrettet imod at tilgodese slutbrugere med et  

 begrænset samtaleforbrug, der som følge heraf primært har  

 interesse i at fastholde en forholdsvis begrænset fast  

 abonnementsbetaling (kombineret med en højere minutpris). De  

 gældende regler fremgår af §§ 31-34 i bekendtgørelse  

 om forsyningspligtydelser.
Det vil således fortsat i reguleringen af disse  

 småforbrugerabonnementer indgå, at der i  

 abonnementsvilkårene for disse kan indgå, at forbrugeren ved valg  

 heraf afskæres fra at benytte frit operatørvalg, jf. også  

 lovens § 35, stk. 4, med tilhørende bemærkninger, men  

 at der til gengæld stilles krav om, at denne abonnementstype uden  

 omkostninger for slutbrugeren skal kunne konverteres til andre  

 abonnementstyper, at dette skal kunne ske med 1 måneds varsel, at  

 anvendelse af denne abonnementstype altid kræver et aktivt tiltag fra  

 slutbrugerens side, og at forsyningspligtudbyderen har en særlig  

 vejledningspligt overfor slutbrugere, der anvender eller kunne have fordel af  

 at anvende denne abonnementstype.
Se også bemærkningerne til  

 § 19, stk. 5, om den særlige prisregulering af denne form for  

 forsyningspligtydelse.
Den gældende maksimalprisregulering af  

 forsyningspligtydelserne indebærer fastsættelse af maksimalpriser  

 for oprettelse, flytning samt konvertering af telefonforbindelser.
De  

 gældende regler tager imidlertid ikke, som led i den nærmere  

 regulering af forsyningspligtudbyderens kontraktvilkår, stilling til,  

 hvorvidt forsyningspligtudbyderen i særlige tilfælde kan  

 opkræve yderligere betaling for udførelse af sådanne  

 ydelser, herunder betaling for teknikerbesøg m.v.
Det er hensigten med  

 hjemmel i § 18, stk. 2, i den fremtidige  

 bekendtgørelsesregulering at fastsætte regler herom.  

 Forskningsministeren vil således i bekendtgørelsen kunne  

 præcisere, hvorvidt forsyningspligtudbyderen i særlige  

 tilfælde kan opkræve merbetaling for udførelse af de  

 pågældende ydelser, herunder i givet fald at fastsætte  

 regler om, at der ikke for levering af de pågældende ydelser  

 må opkræves betaling ud over de fastsatte maksimalpriser.
Til stk. 3 Som nævnt ovenfor er der tale om en vis forenkling i  

 forhold til den gældende reguleringsmodel, bl.a. som følge af,  

 at der ikke længere stilles krav om forudgående godkendelse af  

 dele af forsyningspligtudbyderens abonnementsvilkår.
Det kan være  

 vanskeligt på forhånd fuldt ud at bedømme, hvordan den  

 valgte reguleringsform vil fungere i praksis.
Stk. 3 indeholder derfor  

 en sikkerhedsklausul i form af en bestemmelse, der giver mulighed for at  

 genindføre regler om, at abonnementsvilkårene skal  

 forhåndsgodkendes.
I det omfang, det senere viser sig nødvendigt  

 at fastsætte regler om godkendelse af forsyningspligtudbyderens  

 abonnementsvilkår, vil det blive sikret, at godkendelsen sker på  

 en måde, der sikrer størst mulig gennemskuelighed for  

 slutbrugerne.
Det kan i den forbindelse indgå i de nærmere regler  

 for godkendelse af abonnementsvilkårene, at Telestyrelsen ved  

 godkendelse heraf skal høre de relevante forbrugermyndigheder i det  

 omfang, der er tale om forhold, der ikke er særskilt reguleret i  

 bekendtgørelser udstedt med hjemmel i denne lov.
Til § 19 Til stk. 1 Bestemmelsen afløser den gældende bestemmelse  

 i § 10 i lov om forsyningspligt og visse forbrugerforhold inden for  

 telesektoren.
Med bestemmelsen præciseres det, at der som udgangspunkt  

 skal fastsættes maksimalpriser for samtlige forsyningspligtydelser,  

 medmindre disse forudsættes stillet gratis til rådighed, jf.  

 stk. 2.
 Ved maksimalpriser forstås den listepris, man som  

 bruger maksimalt kan blive pålagt at betale for forsyningspligtydelser  

 eller for delelementer heraf, uanset hvor i landet man bor.
I medfør af bestemmelsen er det Telestyrelsen, der  

 fastsætter maksimalpriser for de enkelte forsyningspligtudbydere.  

 Fastsættelsen sker på baggrund af forslag fra  

 forsyningspligtudbyderen.
Bestemmelsen indeholder samtidig, i lighed med den  

 gældende bestemmelse, en præcisering af, at Telestyrelsen med  

 henvisning til de i stk. 3-5 fastsatte regler kan stille krav om lavere  

 maksimalpriser end de af forsyningspligtudbyderen foreslåede.
Ud over udbudet af forsyningspligtydelser til de kunder,  

 der anmoder herom, kan forsyningspligtudbyderen, i konkurrence med de  

 øvrige markedsaktører, tilbyde telefonabonnementer eller andre  

 abonnementer, herunder en eller flere skræddersyede ydelser til mindre  

 kundegrupper, der svarer til forsyningspligtydelserne eller evt. udgør  

 en udbygning af disse, til priser, der er fastsat i konkurrence med de  

 øvrige markedsaktørers priser, uden bindinger m.h.t.  

 prisniveau, rabatstruktur m.v.
Forsyningspligtudbyderens udbud af  

 sådanne skræddersyede tjenester skal regnskabsmæssigt  

 udskilles fra selskabets forsyningspligt-aktiviteter.
Bestemmelsen gennemfører artikel 4, stk. 1, i  

 Europa-Parlamentets og Rådets direktiv 98/10/EF af 26. februar om  

 ONP-vilkår for taletelefonitjenester og om udbud af  

 forsyningspligtydelser på teleområdet under konkurrenceforhold  

 (EF-Tidende 1998 nr.
L101, s. 24). Direktivet stiller krav om, at  

 medlemsstaterne skal sikre, at alle brugere, uanset hvor de geografisk  

 befinder sig, har mulighed for at få adgang til de tjenester, der er  

 nævnt i kapitel II i direktiv 98/10, til overkommelige priser under  

 hensyn til særlige nationale forhold.
Til stk. 2 Bestemmelsen præciserer, at nødopkald, der  

 foretages via radiobaserede maritime nød- og sikkerhedstjenester, skal  

 stilles gratis til rådighed for slutbrugerne af  

 forsyningspligtudbyderen.
Til stk. 3 Bestemmelsen er ny og udgør en lovfæstelse af  

 den gældende bekendtgørelsesregulering, der fastslår at  

 Telestyrelsen ikke kan stille krav om indførelse af maksimalpriser for  

 ISDN-tjenester eller tjenester med minimum samme grundlæggende  

 funktioner, der ikke samlet set dækker omkostningerne ved  

 tilvejebringelse heraf.
Det samme gælder prisreguleringen af faste  

 kredsløb til slutbrugere i det omfang, prisreguleringen heraf sker i  

 medfør af regler fastsat efter stk. 5 og stk. 7. Baggrunden  

 for bestemmelsen er, at der i henhold til EU-reguleringen ikke er mulighed  

 for at fastsætte regler om refusion af et evt. underskud hos  

 forsyningspligtselskabet via sektorfinansiering, for så vidt  

 angår de nævnte tjenester.
Så længe prisreguleringen  

 af faste kredsløb sker som en integreret del af prisreguleringen af  

 samtrafikprodukter, finder reglen ikke anvendelse på denne  

 forsyningspligtydelse.
Til stk. 4 Bestemmelsen er ny og bemyndiger forskningsministeren til  

 helt eller delvist at undtage forsyningspligtydelser som nævnt i  

 § 16, stk. 2, nr. 1, 2, 4 og 5, eller delelementer heraf fra  

 fortsat maksimalprisregulering.
Dette kan for eksempel ske ved, at der ikke længere  

 fastsættes maksimalpriser for de pågældende  

 forsyningspligtydelser.
Priserne for de pågældende  

 forsyningspligtydelser vil herefter alene være reguleret efter  

 konkurrenceloven.
Bestemmelsen giver både mulighed for helt at undtage  

 specifikke forsyningspligtydelser eller delelementer heraf fra  

 maksimalprisreguleringen og til at foretage en delvis undtagelse fra  

 maksimalprisreguleringen.
En fuldstændig undtagelse fra prisregulering  

 ville indebære, at priserne for de pågældende  

 forsyningspligtydelser herefter alene ville være reguleret efter  

 konkurrenceloven, med de muligheder denne indeholder for at gribe ind overfor  

 prissætninger, der udgør en overtrædelse af denne lov.
En delvis undtagelse kunne eksempelvis indebære, at  

 der fortsat blev stillet krav om fastsættelse af omkostningsbaserede  

 maksimalpriser for de pågældende forsyningspligtydelser, men at  

 der ikke blev stillet krav om løbende realprisfald, eventuelt  

 kombineret med et prisloft, der hindrede prisstigninger.
En anden mulighed  

 ville være en regulering, der alene bestod af et prisloft, der hindrede  

 prisstigninger.
 Der kan også være tale om, at delementer af en  

 forsyningspligtydelse, herunder f.eks. opkald til udlandet, opkald til  

 mobilnet, oprettelses- og abonnementsbetaling eller lignende, undtages fra  

 maksimalprisreguleringen.
Adgangen til at undtage specifikke forsyningspligtydelser  

 eller del-elementer heraf fra maksimalprisreguleringen vil alene blive  

 udnyttet, såfremt der på markedet for den pågældende  

 forsyningspligtydelse er opnået en konkurrencesituation, der i sig selv  

 fører til fortsat faldende priser, og som derved helt eller delvist  

 overflødiggør fortsat prisregulering.
I forhold til den  

 gældende regulering giver bestemmelsen således mulighed for en  

 begyndende deregulering af forsyningspligtområdet.
Forskningsministeren kan dog tidligst udnytte  

 bemyndigelsen til at fjerne eller lempe dele af maksimalprisreguleringen,  

 efter at partierne bag den politiske principaftale af 8. september 1999 har  

 foretaget en fornyet vurdering af, hvordan og i hvilket omfang  

 forsyningspligtreguleringen skal videreføres.
En sådan vurdering  

 skal i henhold til den politiske principaftale af 8. september 1999 foretages  

 inden Folketingssamlingen år 2002-2003.
Til stk. 5 Bestemmelsen indeholder sammen med stk. 6 og 7 en  

 hjemmel for forskningsministeren til at fastsætte nærmere regler  

 for, hvordan maksimalpriserne skal beregnes og fastsættes, herunder for  

 Telestyrelsens fastsættelse heraf og for forsyningspligtudbyderens  

 udarbejdelse af forslag til maksimalpriser.
 Bekendtgørelsesreguleringen forudsættes  

 udformet sådan, at maksimalprisreguleringen af de enkelte  

 forsyningspligtydelser sammensættes af et eller flere del-krav, jf. nr.  

 1-5, idet disse kan anvendes i kombination eller hver for sig, jf. også  

 ovenfor om hel eller delvis afvikling af prisreguleringen.
I medfør af § 10 i lov om forsyningspligt og  

 visse forbrugerforhold inden for telesektoren, har forskningsministeren  

 fastsat nærmere regler om fastsættelse af maksimalpriser i  

 bekendtgørelse om forsyningspligtydelser.
Disse regler indebærer  

 blandt andet, at forsyningspligtudbyderen har mulighed for gennem forslag til  

 maksimalpriser at gennemføre rebalanceringer, hvorved forstås  

 forhøjelser af faste abonnementsafgifter til gengæld for  

 nedsættelse af minutpriser.
Med henblik på at sikre forsyningspligtudbyderen  

 mulighed for gennemførelse af sådanne rebalanceringer, giver den  

 nugældende regulering forsyningspligtudbyderen mulighed for at opdele  

 forsyningspligtudbyderens standardabonnement i to særskilte  

 abonnementer, herefter benævnt henholdsvis standardabonnement og  

 småforbrugerabonnement.
Den nuværende forsyningspligtudbyder har  

 i praksis udnyttet denne mulighed for opdeling, og dette har ført til  

 udbud af et småforbrugerabonnement, der i praksis har været  

 kendetegnet ved, at der ikke i samme omfang som på standardabonnementet  

 er sket prisstigninger på abonnementsafgifterne.
Til gengæld har  

 der ikke på småforbrugerabonnementet været tale om de samme  

 prisfald på samtaletaksterne, som der har været på  

 standardabonnementet.
Som følge af de lavere abonnementsafgifter  

 på småforbrugerabonnementet giver den gældende regulering  

 forsyningspligtudbyderen mulighed for at nægte brugere af  

 småforbrugerabonnementet adgang til at anvende andre selskaber til  

 udgående samtaler via operatørforvalg eller fast  

 operatørvalg.
Af hensyn til sidstnævnte er der i  

 forsyningspligtbekendtgørelsen indført en bestemmelse om, at  

 småforbrugerabonnementet maksimalt må være økonomisk  

 attraktivt for 15% af forsyningspligtudbyderens privatkunder, således  

 at kun en begrænset del af forsyningspligtudbyderens kunder er  

 udelukket fra at anvende andre udbydere til udgående samtaler.
De  

 pågældende bekendtgørelsesbestemmelser forudsættes  

 videreført uændret, idet det dog vil blive præciseret, at  

 der ved opgørelsen af de ovenfor nævnte 15 % ikke skal medregnes  

 slutbrugere, der benytter fast operatørvalg.
Ved udmøntningen af bestemmelsen er det imidlertid  

 forudsat, at den såkaldte 50 kr.´s-regel, der også er fastsat  

 på bekendtgørelsesniveau, ikke videreføres.
Bestemmelsen  

 har haft til formål at sikre forbrugere mod væsentlige  

 prisstigninger i perioden 1998-2000. Telestyrelsen har i medfør af  

 bestemmelsen skullet påse, at ingen forbrugere   ved uændret  

 forbrug og valg af gunstigste abonnementsform oplever regningsstigninger  

 på mere end 50 kr. pr. kvartal på årsbasis målt i  

 1997-priser.
Bestemmelsen har haft til hensigt at begrænse virkningerne  

 af rebalanceringer, jf. beskrivelsen heraf ovenfor, idet rebalanceringer  

 medfører risiko for samlede regningsstigninger for forbrugere med et  

 begrænset samtaleforbrug.
Spørgsmålet om forholdet mellem  

 abonnementsafgifter og samtaletakster indgår imidlertid tillige i den  

 vurdering Konkurrencerådet foretager af forsyningspligtudbyderens  

 forslag til maksimalpriser.
 Henset hertil og henset til den betydelige rebalancering,  

 der allerede er sket for perioden 1998-2001, anses det derfor for  

 hensigtsmæssigt at lade den pågældende bestemmelse  

 udgå af den fremtidige teleregulering, således at forholdet  

 mellem abonnementsafgifter og samtaletakster fremover alene reguleres via  

 konkurrencelovgivningen.
Af den politiske principaftale af 8. september 1999  

 fremgår det, at en lempelse eller fjernelse af bestemmelsen  

 forudsætter, at mulighederne for at udnytte det rå kobber er  

 faldet på plads, og at der således er tilvejebragt reelle  

 muligheder for, at alternative udbydere kan begynde at udbyde  

 abonnementsløsninger.
På nuværende tidspunkt har mindst  

 én alternativ udbyder indgået aftale om adgang til det rå  

 kobber.
Endvidere er muligheden for udbud af egentlige  

 abonnementsløsninger ikke begrænset til den mulighed, der  

 består i leje af det rå kobber.
Der er tillige mulighed for udbud  

 af abonnementsløsninger via indgåelse af tjenesteudbyderaftaler,  

 ligesom der inden for en uoverskuelig fremtid vil kunne tilvejebringes  

 abonnementsløsninger via trådløse teknologier som f.eks.  

 FWA (Fixed Wireless Access). Det offentlige udbud med sigte på  

 tildeling af radiofrekvenser med sigte herpå er påbegyndt.
 På denne baggrund vurderes det, at der fra og med  

 år 2001 vil være tilvejebragt reelle muligheder for udbud af  

 egentlige abonnementsløsninger i et sådant omfang, at de  

 opstillede forudsætninger i den politiske principaftale af 8. september  

 1999 for fjernelse af bestemmelsen er opfyldt.
Stk. 5, nr. 1 Forskningsministeren kan i medfør af stk. 5,  

 nr. 1, fastsætte regler om, at forsyningspligtudbyderens  

 forsyningspligtpriser samlet skal være objektive, ikke-diskriminerende  

 og omkostningsbaserede, og herunder at disse skal fastsættes  

 sådan, at disse dækker underskud ved tilvejebringelse af  

 særlige forsyningspligtydelser til nærmere afgrænsede  

 grupper af handicappede og ved gratis tilrådighedsstillelse af  

 nødopkald via radiobaserede maritime nød- og  

 sikkerhedstjenester.
Med hensyn til den nærmere udformning af  

 bekendtgørelsesreglerne vil denne, for så vidt angår  

 kravet om omkostningsbaserede priser, være baseret på en  

 videreførelse af princippet i den gældende regulering om, at der  

 ikke i bekendtgørelsesreguleringen stilles krav om, at den enkelte  

 forsyningspligtydelse eller et delelement heraf, f.eks. lokalsamtaler,  

 abonnementspris eller lignende, i sig selv skal være  

 omkostningsbaseret, jf. dog stk. 7, nr. 1. Der skal således, med  

 henblik på opfyldelse af eventuelle bekendtgørelsesregler som  

 nævnt i stk. 5, nr. 1, af forsyningspligtudbyderen som  

 udgangspunkt alene fremlægges dokumentation for, at der ikke samlet,  

 for samtlige de forsyningspligtydelser, som udbyderen varetager leveringen  

 af, er tale om et prisniveau, der indebærer en overnormal fortjeneste  

 for forsyningspligtudbyderen, dvs. en samlet omkostningsdokumentation  

 inklusive en rimelig fortjeneste.
Dette indebærer eksempelvis, at en  

 forsyningspligtudbyder, der er udpeget til samlet at varetage levering af  

 forsyningspligtydelser som nævnt i § 16, stk. 2, nr. 1-2, og  

 nr. 4-6, vil skulle fremlægge en samlet dokumentation for, at der ikke  

 ved udbud af disse forsyningspligtydelser samlet set anvendes  

 omkostningsbaserede priser, dvs. at der ikke foreligger en overnormal  

 fortjeneste ved udbud heraf.
Varetages denne opgave af flere  

 forsyningspligtudbydere, vil disse hver især skulle dokumentere, at der  

 ikke, for så vidt angår de forsyningspligtydelser, de har ansvar  

 for levering af, er tale om en overnormal fortjeneste.
Hvis der på et senere tidspunkt, som et element i  

 prisreguleringen af faste kredsløb til slutbrugere, fastsættes  

 regler som nævnt i stk. 5, nr. 1, kan det dog vise sig at  

 være hensigtsmæssigt at opstille et selvstændigt krav om  

 omkostningsbaserede priser for netop disse forsyningspligtydelser, der ikke  

 indgår i en samlet omkostningsberegning, der også omfatter de  

 øvrige forsyningspligtydelser.
En sådan regulering vil  

 være nødvendig, hvis der telepolitisk er ønske om at  

 undgå at skabe mulighed for indbyrdes krydssubsidiering mellem de  

 omhandlede forsyningspligtydelser.
Det samme kan eventuelt på sigt  

 være relevant, for så vidt angår ISDN-tjenesterne eller  

 tilsvarende tjenester (de i § 16, stk. 2, nr. 2, nævnte  

 forsyningspligtydelser).
Det skal understreges, at det nævnte krav vil  

 være en del af en maksimalprisregulering.
Kravet om omkostningsbaserede  

 priser er således et krav om, at de pågældende  

 slutbrugerpriser ikke må ligge over omkostningerne, men indebærer  

 ikke, at der ikke kan fastsættes yderligere bekendtgørelseskrav  

 til maksimalpriserne, f.eks. med hjemmel i nr. 2, der indebærer, at  

 priserne samlet presses ned under de dokumenterbare, faktiske omkostninger  

 ved tilvejebringelse af en eller flere forsyningspligtydelser, jf. dog  

 særreglen i stk. 3 om ISDN-tjenester og faste kredsløb til  

 slutbrugere (som dog for indeværende prisreguleres via  

 samtrafikreglerne, og derfor ikke indgår i  

 »forsyningspligtregnskabet«).
 M.h.t. kravet om objektive og ikke-diskriminerende priser  

 henvises til bemærkningerne til stk. 7, nr. 1.
Stk. 5, nr. 2 Forskningsministeren kan ud over at fastsætte regler  

 om, at forsyningspligtudbyderens maksimalpriser samlet skal være  

 omkostningsbaserede, jf. nr. 1, tillige fastsætte regler , der  

 indeholder krav om årlige procentvise realprisfald, der  

 fastsættes med udgangspunkt i internationale priser for tilsvarende  

 ydelser i en flerhed af sammenlignelige lande med omkostningsbaserede  

 takstsystemer, og med udgangspunkt i den generelle prisudvikling for  

 teleydelser svarende til de i § 16, stk. 2, nævnte.
 Med hensyn til den nærmere udformning af  

 bekendtgørelsesreglerne vil denne, også for så vidt  

 angår kravet om årlige realtakstfald, være baseret på  

 en videreførelse af princippet i den gældende regulering om, at  

 forsyningspligtydelser som nævnt i § 16, stk. 2, nr. 1-2, og  

 nr. 5, reguleres under ét, og at forsyningspligtudbyderen dermed selv  

 kan vælge, hvordan denne ønsker at fordele det procentvise  

 realtakstfald inden for disse forsyningspligtydelser, jf. dog nærmere  

 nedenfor om den særlige prisregulering af det såkaldte  

 småforbrugerabonnement.
Heri vil også, som i den hidtidige  

 bekendtgørelsesregulering, kunne indgå, at der fastsættes  

 forskellige krav til realtakstfald for henholdsvis standardabonnementer og  

 småforbrugerabonnementer, og at de gældende regler om, at de  

 anvendte maksimalpriser for småforbrugerabonnementet maksimalt må  

 være økonomisk fordelagtigt for 15 % af de privatforbrugere, der  

 er tilsluttet forsyningspligtudbyderens faste net (heri ikke medregnet  

 slutbrugere, der benytter fast operatørvalg), videreføres.
Se  

 også nærmere herom i de indledende bemærkninger til  

 stk. 5.
 Hvis der på et senere tidspunkt, som et element i  

 prisreguleringen af faste kredsløb til slutbrugere, eventuelt  

 fastsættes regler som nævnt i stk. 5, nr. 2, for denne  

 forsyningspligtydelse, kan det derudover vise sig at være  

 hensigtsmæssigt at opstille et selvstændigt krav om årlige  

 realprisfald for netop disse forsyningspligtydelser, der ikke indgår i  

 en samlet beregning, der også omfatter de ovenfor nævnte  

 forsyningspligtydelser.
Der er allerede i den gældende regulering en hjemmel  

 til fastsættelse af realprisfald, som er udmøntet i  

 bekendtgørelsen om forsyningspligtydelser.
Det følger af  

 bekendtgørelsen, at Telestyrelsen hvert andet år skal foretage  

 en fastsættelse af krav til årlige realprisfald for det  

 næstfølgende år og for det år, der følger  

 efter dette.
Der er tale om en skønsmæssig fastsættelse af  

 realprisfald, dog således at Telestyrelsen skal sikre, at kravene til  

 årlige realprisfald fastsættes under hensyntagen til den  

 generelle prisudvikling på det danske telemarked, og dels afspejler den  

 gennemsnitlige bedste praksis i en flerhed af lande m.h.t. priser for  

 telefoniydelser, dels sikrer, at der ikke foreligger markant ubalance mellem  

 forsyningspligtudbyderens samlede omkostninger og indtægter ved udbudet  

 af forsyningspligtydelser.
Denne regulering vil blive videreført.
 I forbindelse med forskningsministerens fastsættelse  

 af regler på bekendtgørelsesniveau om krav til realprisfald vil  

 der blive fastsat nærmere regler om metodeanvendelsen i forbindelse med  

 gennemførelse af bedste praksis-undersøgelser (herunder  

 anvendelse af en eller flere vægtede »forbrugs-kurve« som grundlag for  

 dokumentation af, at kravet er opfyldt) , således at reglerne herom  

 afspejler gældende praksis.
Det vil i den forbindelse blive præciseret, at der i  

 Telestyrelsens skønsmæssige vurdering, for så vidt  

 angår bedste praksis, som minimum skal indgå priserne fra de tre  

 billigste lande, som indgår i Telestyrelsens undersøgelse.
Det  

 vil endvidere blive præciseret, at der ved omregning af udenlandske  

 priser skal anvendes rene valutakursomregninger baseret på  

 gennemsnitlige valutakurser over en 12-måneders periode, og at  

 beregningen af gennemsnitlige valutakurser foretages på baggrund af  

 valutakurserne i den 12-måneders periode, der ligger umiddelbart forud  

 for Telestyrelsens fastsættelse af realprisfald.
For så vidt  

 angår det sidstnævnte punkt, er der tale om en afvigelse i  

 forhold til gældende praksis.
Det vurderes imidlertid, at det  

 bør sikres, at fastsættelsen af realprisfald, der har virkning  

 for priser 2, henholdsvis 3 år efter afgørelsestidspunktet,  

 baseres på så aktuelle forhold som muligt.
 Eventuelle krav om årlige realtakstfald, fastsat af  

 Telestyrelsen på grundlag af regler udstedt med hjemmel i stk. 5,  

 nr. 2, skal ses i sammenhæng med den særlige regel i stk. 3.  

 Det kan således være nødvendigt, at  

 forsyningspligtudbyderen med sigte på opfyldelse af sådanne krav  

 i særlig grad gennemfører realprisfald på de  

 forsyningspligtydelser, der ikke er omfattet af stk. 3, med henblik  

 på at opfylde det samlede, gennemsnitlige procent-krav herom, som skal  

 opfyldes for det samlede »forsyningspligtregnskab« for de omhandlede  

 forsyningsplgitydelser.
 Hvis opfyldelsen af de af Telestyrelsen fastsatte krav om  

 årlige procentvise realtakstfald indebærer, at priserne samlet  

 presses ned under de dokumenterbare, faktiske omkostninger ved  

 tilvejebringelse af forsyningspligtydelserne, vil dette udløse krav  

 på underskudsfinansiering i medfør af § 20.
Stk. 5, nr. 3 Forskningsministeren kan i medfør af stk. 5,  

 nr. 3, som alternativ til fastsættelse af regler efter stk. 5, nr.  

 2, fastsætte regler om, at der for visse forsyningspligtydelser eller  

 del-elementer heraf alene stilles krav om, at de fremtidige maksimalpriser  

 for disse ikke udviser realprisstigninger.
De pågældende  

 forsyningspligtydelser omfattes således i givet fald ikke af kravene om  

 realprisfald efter stk. 5, nr. 3.
Forskningsministeren kan dog, som nævnt  

 indledningsvis i bemærkningerne til stk. 5, tidligst udnytte  

 bemyndigelsen efter, at partierne bag den politiske principaftale af 8.  

 september 1999 har foretaget en fornyet vurdering af, hvordan og i hvilket  

 omfang forsyningspligtreguleringen skal videreføres.
En sådan  

 vurdering skal i henhold til den politiske principaftale af 8. september 1999  

 foretages inden Folketingssamlingen år 2002/2003.
Stk. 5, nr. 4 Forskningsministeren kan i medfør af stk. 5,  

 nr. 4, fastsætte særlige regler om fastsættelse af  

 maksimalpriser for særlige handicapydelser med sigte på at fremme  

 handicappedes brug af telekommunikation.
Der er dermed tale om en  

 videreførelse af § 10, stk. 4, i lov om forsyningspligt og  

 visse brugerforhold inden for telesektoren.
Den gældende hjemmel i § 10, stk. 4, er  

 udmøntet på bekendtgørelsesniveau.
Reglerne sikrer, at  

 samtaletaksterne for kald mellem skrive-/teksttelefoner svarer til de  

 almindelige samtalepriser for indenlandsk telefoni.
For kald via  

 Formidlingscenteret er det sikret, at disse kald maksimalt takseres med den  

 laveste samtalepris for indenlandsk telefoni.
Reglerne sikrer, at  

 handicappede kompenseres for deres merforbrug af nummeroplysningstjenesten  

 derved, at forbrug op til et vist minimumsbeløb sker uden beregning,  

 mens yderligere forbrug op til et vist maksimumbeløb sker til  

 reduceret taksering.
Stk. 5, nr. 5 Forskningsministeren bemyndiges med denne bestemmelse til  

 at fastsætte nærmere regler om de tidsmæssige rammer for  

 fastsættelse af maksimalpriser, indgivelse af forslag hertil m.v.
 Med hjemmel heri vil den gældende lovregulering,  

 hvorefter Telestyrelsen hvert år fastsætter endelige  

 maksimalpriser for det følgende år og foreløbige  

 maksimalpriser for det næstfølgende år, blive  

 videreført på bekendtgørelsesniveau.
Derudover er det hensigten, for så vidt angår  

 krav om sikring af realprisfald, blandt andet at fastsætte regler om,  

 at forsyningspligtudbyderen sammen med forslag til maksimalpriser skal  

 forelægge dokumentation for indhold og beregning af en kurv for den  

 gennemsnitlige privatforbrugers forbrug af teleydelser i de to kvartaler, der  

 går forud for forelæggelsen af forslag, og en kurv for den  

 gennemsnitlige småforbrugers samlede forbrug af teleydelser i samme  

 periode.
Forskningsministeren fastsætter endvidere regler om indholdet  

 af de pågældende kurve.
Til stk. 6 For indeværende er prisreguleringen af  

 forsyningspligtydelsen faste kredsløb der udlejes til slutbrugere, og  

 af samtrafikproduktet faste kredsløb sammenfaldende.
Prisreguleringen  

 sker i medfør af reglerne om prisregulering af samtrafikprodukter, som  

 også slutbrugere har adgang til at påberåbe sig, jf. regler  

 fastsat i medfør af lovforslagets § 50.
Det indebærer, at der er et begrænset  

 incitament til, at en udbyder af telenet eller teletjenester, som i  

 større omfang baserer sine aktiviteter på faste lejede  

 kredsløb fra Tele Danmark, også går ind i et  

 konkurrencedrevet slutbrugermarked for levering af dette produkt, idet  

 slutbrugeren til enhver tid vil kunne købe produktet til en pris, som  

 ikke markant afviger fra den pris, den pågældende udbyder skal  

 betale.
Der eksisterer således ingen konkurrencemargin for denne type  

 aktiviteter.
Den gældende regulering afspejler den fælles  

 EU-regulering af faste kredsløb (faste kredsløbs direktivet),  

 som indeholder en regel om, at prissætningen af dette produkt ikke  

 må være afhængig af det formål, hvortil produktet  

 anvendes, f.eks. således at der skelnes mellem salg til  

 detail-formål (slutbrugere), og salg til engros-formål (andre  

 udbydere). EU-reguleringen giver således ikke mulighed for en  

 differentieret prisregulering, så længe der er tale om et teknisk  

 set identisk produkt.
Af den herved valgte EU-reguleringsform følger  

 endvidere, at ikke-diskriminationsprincippet vil være til hinder for,  

 at der i forbindelse med aftaler om leje af faste kredsløb af  

 konkurrencemæssige årsager anvendes rabatter og lignende overfor  

 udbydere af telenet eller teletjenester, som en slutbruger er afskåret  

 fra også at påberåbe sig.
 Den gældende EU-regulering  

 nødvendiggør således en videreførelse af den  

 nuværende, fælles prisregulering af faste kredsløb til  

 henholdsvis detail- og engros-formål, herunder også en  

 videreførelse af den gældende regulering, der på dette ene  

 område giver slutbrugere adgang til at påberåbe sig  

 samtrafikreguleringen.
Samtidig er der indikationer på, at flere parter  

 finder den nuværende EU-regulering problematisk på grund af de  

 ovenfor nævnte negative effekter på en mulig fremtidig  

 konkurrenceudvikling.
Dette synspunkt er også fremkommet i forbindelse  

 med høringen over nærværende lovforslag.
Det kan derfor  

 ikke afvises, at der, som opfølgning på det fremlagte 99 Review  

 af den fælles EU-regulering på teleområdet, af Kommissionen  

 fremlægges forslag til ændring af det gældende direktiv om  

 faste kredsløb, der tillader en differentieret prisregulering overfor  

 de to ovenfor nævnte kategorier af brugere.
Den foreslåede bestemmelse, der giver  

 forskningsministeren bemyndigelse til at fastsætte de nærmere  

 regler for, hvordan forsyningspligtydelsen faste kredsløb  

 prisreguleres, tager højde herfor.
Den giver således mulighed  

 for, som krævet af EU, indtil videre at videreføre den  

 gældende, fælles prisregulering, men tillader samtidig, at denne  

 regulering efterfølgende ændres, hvis der i mellemtiden sker en  

 ændring af det underliggende direktivgrundlag.
Hvis en sådan differentieret prisregulering af faste  

 kredsløb til henholdsvis detail- og engrosformål bliver mulig  

 under de fælles EU-regler, vil det være hensigtsmæssigt at  

 ændre bekendtgørelsesreguleringen, således at der  

 trækkes en klar skillelinie mellem faste kredsløb, der udlejes  

 på slutbrugervilkår og til slutbrugere, og faste kredsløb,  

 som udlejes til engros-formål, dvs. til andre udbydere af telenet eller  

 teletjenester, således som denne kategori er defineret i de indledende  

 definitionsbestemmelser i lovforslaget.
Herved skabes der mulighed for, at  

 der på sigt kan udvikle sig et væsentligt forskelligt prisniveau  

 for de to forskellige produkter, hvilket vil stimulere etableringen af en  

 konkurrencedrevet marked også for lejede kredsløb til  

 slutbrugere.
En særskilt prisregulering af slutbrugerproduktet  

 lejede kredsløb vil i givet fald ske på grundlag af § 19,  

 stk. 5 og stk. 7, og kunne eksempelvis bestå af to  

 grund-elementer: Et krav om anvendelse af omkostningsbaserede priser (fuldt  

 allokerede omkostninger) og et prisloft, der ville sikre, at der ikke samlet  

 for de pågældende slutbrugerprodukter vil blive tale om  

 prisstigninger, sammenholdt med prisniveauet på de tidspunkt, hvor en  

 sådan særskilt regulering eventuelt bliver indført.  

 Samtidig vil slutbrugere via en bekendtgørelse udstedt med hjemmel i  

 § 50 blive afskåret fra at påberåbe sig  

 samtrafikreglerne for så vidt angår dette produkt.
Såvel  

 samtrafikprisreguleringen som de særlige ikke-diskriminationsregler,  

 der indgår i samtrafikreguleringen, jf. kapitel 14, vil herefter alene  

 kunne påberåbes af udbydere af telenet eller teletjenester.
 En sådan opsplitning vil på sigt give mulighed  

 for en væsentlig forskellig prisudvikling på de faste  

 kredsløb til de to ovenfor nævnte formål, og vil herunder  

 også tillade, at prisen for det pågældende samtrafikprodukt  

 nedsættes f.eks. udfra generelle overvejelser om prisniveauet for  

 konkurrerende teknologier og net, uden at dette indebærer, at man med  

 udgangspunkt i ikke-diskriminationsovervejelser kan kræve tilsvarende  

 nedsættelser af prisen for slutbrugerproduktet lejede  

 kredsløb.
Til stk. 7, nr. 1 Forskningsministeren kan i medfør af stk. 7,  

 nr. 1, ud fra konkurrencehensyn fastsætte regler om, at såfremt  

 forsyningspligtudbyderen foreslår fastsættelse af maksimalpriser  

 for kald til andre udbyderes mobil- eller fastnet, der afviger fra de  

 foreslåede maksimalpriser for kald til forsyningspligtudbyderens eget  

 mobil- eller fastnet, skal disse priser være særskilt  

 omkostningsbaserede, objektive og ikke-diskriminerende.
Der er allerede i den  

 gældende regulering fastsat regler herom på  

 bekendtgørelsesniveau.
 Ved udnyttelse af bemyndigelsen vil det i forbindelse med  

 fastsættelse af nærmere regler blive præciseret, at der  

 skal sondres mellem kald til mobil- henholdsvis fastnet, således at for  

 eksempel foreslåede maksimalpriser for kald til andre udbyderes  

 mobilnet alene skal sammenholdes med maksimalpriser for kald til  

 forsyningspligtudbyderens eget mobilnet.
Afregningsforholdene mellem forsyningspligtudbyderen og de  

 øvrige teleselskaber er fastsat gennem indgåelse af aftaler om  

 samtrafik, som kan afvige fra hinanden, og som kan være genstand for  

 løbende ændringer.
Dette kan i praksis føre til  

 situationer, hvor forsyningspligtudbyderen tilbageholder en højere del  

 af slutbrugerprisen ved kald til en given udbyders net end den del,  

 forsyningspligtudbyderen tilbageholder ved kald til egne net.
Uanset, at der  

 alene måtte være tale om marginale forskelle, vil der i  

 sådanne tilfælde desuagtet principielt være tale om  

 diskrimination i medfør af den gældende regulering.
Af hensyn  

 til at sikre fornøden fleksibilitet i forbindelse med indgåelse  

 af aftaler om samtrafik vil der som følge heraf blive fastsat regler  

 om at tillægge Telestyrelsen en skønsmæssig  

 beføjelse til at fastsætte maksimalpriser i tilfælde, hvor  

 der alene er tale om marginale forskelle i de beløb,  

 forsyningspligtudbyderen tilbageholder ved kald til egne net.
Telestyrelsen  

 vil i den forbindelse skulle høre de involverede parter.
Til stk. 7, nr. 2 § 19, stk. 7, nr. 2, indebærer en markant  

 udbygning i forhold til den gældende regulering, idet  

 forskningsministeren i medfør af stk. 7, nr. 2, ud fra  

 konkurrencehensyn kan fastsætte regler om, at realprisfald på  

 forsyningspligtydelser ikke må overstige realiserede prisfald på  

 relaterede samtrafikprodukter.
Formålet med fastsættelse af  

 regler herom er at sikre, at der ikke via fastsættelse af realprisfald  

 på forsyningspligtområdet sker en indsnævring af  

 konkurrencemarginen på markedet for teleydelser, således at  

 konkurrencesituationen på det danske telemarked forringes.
Med henblik på at tilvejebringe en målemetode  

 for opgørelse af de prisfald, der er sket i samtrafikpriserne,  

 konstrueres der en priskurv bestående af de samtrafikprodukter, der  

 relaterer sig til forsyningspligtydelser omfattet af maksimalpris-regulering,  

 herunder koblet samtrafik og leje af det rå kobber.
Udviklingen i  

 priskurven over tid   baseret på en konstant  

 mængdeopgørelse og målt i reale priser   vil afspejle et  

 prisfald, der udtrykt i pct. svarer til, hvad realprisfaldet på  

 forsyningspligtydelser højest må fastsættes til.  

 Såfremt udviklingen i priskurven over tid viser, at der er sket en  

 stigning i samtrafikpriserne, må dette dog ikke føre til en  

 realprisstigning på forsyningspligtydelserne.
Realprisfaldet på forsyningspligtydelser  

 fastsættes som nævnt ovenfor hvert andet år og har virkning  

 for priserne i det næstfølgende år og det år, der  

 følger efter dette.
Således skal der eksempelvis i år 2000  

 fastsættes realtakstfald for årene 2002 og 2003. For at sikre, at  

 det procentvise prisfald på samtrafikydelserne er så aktuelt som  

 muligt i forhold til de realprisfald, der skal fastsættes på  

 forsyningspligtområdet, foretages opgørelsen over faldet i  

 samtrafikpriser til enhver tid i det år, der ligger umiddelbart forud  

 for det år, hvor realprisfaldet har virkning.
Den ny bestemmelse har  

 første gang virkning i forbindelse med det realprisfald, der skal  

 fastsættes i år 2000 med virkning for priserne i årene 2002  

 og 2003. Det indebærer således, at Telestyrelsen i år 2001  

 skal foretage den opgørelse af faldet i samtrafikpriser, der relaterer  

 sig til fastsættelsen af realprisfald for år 2002, og at  

 Telestyrelsen igen i år 2002 skal foretage opgørelsen af faldet  

 i samtrafikpriser, der relaterer sig til fastsættelsen af realprisfald  

 for år 2003. Dette følger heraf, at den fastsættelse af  

 realprisfald, der finder sted i år 2000 ikke er endelig i den forstand,  

 at et eventuelt fald i samtrafikpriserne kan afstedkomme efterfølgende  

 justeringer i årene 2001 og 2002.
Til stk. 8 Bestemmelsen svarer indholdsmæssigt til § 10,  

 stk. 6, i lov om forsyningspligt og visse forbrugerforhold inden for  

 telesektoren.
Bestemmelsen fastslår, at Telestyrelsen i forbindelse med  

 fastsættelse af maksimalpriser indhenter en udtalelse fra  

 Konkurrencerådet m.h.t., hvorvidt forsyningspligtudbyderens oplæg  

 til maksimalpriser er i overensstemmelse med konkurrenceloven.
Dette  

 påses i praksis ved, at Telestyrelsen i forbindelse med  

 fastsættelsen af maksimalpriser forelægger  

 forsyningspligtudbyderens forslag for Konkurrencerådet, som derefter  

 afgiver en udtalelse til Telestyrelsen, der er bindende for styrelsen, for  

 så vidt angår anvendelsen af konkurrenceloven, og dermed  

 indgår som en bindende del af grundlaget for Telestyrelsens  

 afgørelse efter stk. 1. Det er derimod Telestyrelsen, der  

 afgør anvendelsen af reglerne i telelovgivningen.
Til stk. 9 I medfør af § 10, stk. 7, i den  

 gældende lov om forsyningspligt og visse forbrugerforhold inden for  

 telesektoren skal en bindende udtalelse fra Konkurrencerådet være  

 Telestyrelsen i hænde senest 14 dage efter, at styrelsen har anmodet om  

 det.
Denne frist har imidlertid i praksis vist sig at være  

 uhensigtsmæssig i forhold til Konkurrencerådets procedurer for  

 afgivelse af udtalelser.
Tidsfristen foreslås derfor ændret,  

 således at den bindende udtalelse fra Konkurrencerådet skal  

 være Telestyrelsen i hænde senest 4 uger efter, at styrelsen har  

 anmodet derom.
Til § 20 Med denne bestemmelse fastsættes, at udbydere, der  

 er pålagt forsyningspligt med hensyn til basal taletelefoni,  

 handicapydelser, nummeroplysningstjenester og udbud af radiobaserede maritime  

 nød- og sikkerhedstjenester, kan få dækket dokumenterede  

 underskud ved dette udbud.
Bestemmelsen er en videreførelse af  

 gennemførelsen af reglerne herom i Europa-Parlamentets og Rådets  

 direktiv 97/33/EF af 30. juni 1997 om samtrafik på teleområdet  

 med henblik på at sikre forsyningspligtydelser og interoperabilitet ved  

 anvendelse af ONP-principperne (EF-Tidende 1997 nr.
L199, s. 32) (herefter  

 samtrafikdirektivet).
Til stk. 1 Det underskud, der kan dækkes via den  

 foreslåede finansieringsmekanisme, skal være et samlet underskud  

 ved tilvejebringelse og levering af samtlige de forsyningspligtydelser, som  

 den enkelte forsyningspligtudbyder varetager tilrådighedsstillelsen af.  

 Underskud, der opvejes af, at andre forsyningspligtydelser giver mulighed for  

 en vis fortjeneste, kan således ikke udløse krav om  

 underskudsfinansiering.
Der skal med andre ord for den enkelte  

 forsyningspligtudbyder foreligge et underskud for samtlige de  

 forsyningspligtydelser, som den pågældende varetager  

 tilrådighedsstillelsen af, før finansieringsmekanismen kan  

 bringes i anvendelse.
Evt. overskud ved tilvejebringelse af taletelefoni vil  

 således blive modregnet i underskud ved tilvejebringelse af bl.a.  

 handicapydelser.
 I beregningen af, om det samlet set er tale om  

 underskud/tab, kan indgå 1) tab/underskud ved tilvejebringelse og udbud  

 af grundlæggende ikke-kommercielle forsyningspligtydelser som  

 handicapydelserne og den radiobaserede maritime nød- og  

 sikkerhedstjeneste (forsyningspligtydelser som nævnt i § 16,  

 stk. 2, nr. 4 og 6), og 2) evt. underskud ved tilvejebringelse af basal  

 taletelefoni og den landsdækkende nummeroplysningstjeneste  

 (forsyningspligtydelser som nævnt i § 16, stk. 2, nr. 1 og 5)  

 til de fastsatte maksimalpriser.
 En eventuel maksimalprisregulering efter § 19,  

 stk. 5 og 7, af forsyningspligtydelser som nævnt i § 16,  

 stk. 2, nr. 2-3, må derimod ikke føre til  

 fastsættelse af priser herfor, der ligger under de dokumenterede  

 omkostninger ved tilvejebringelse heraf, jf. også § 19,  

 stk. 3.
Et eventuelt tab opgøres som det underskud, der  

 måtte fremkomme som resultatet af de samlede indtægter på  

 disse områder fratrukket omkostningerne ved tilvejebringelse af de  

 pågældende ydelser.
Opgørelsen vil eksempelvis for den  

 basale taletelefoni omfatte indtægter og udgifter ved samtlige de  

 forsyningspligtabonnementer, forsyningspligtselskabet sælger, men  

 f.eks. ikke de abonnementer, der sælges på andre prisvilkår  

 til særlige kundegrupper.
Til stk. 2 Med bestemmelsen gives forskningsministeren hjemmel til at  

 fastsætte nærmere regler om kravene til forsyningspligtudbydere  

 m.h.t. dokumentationen for, at der foreligger et underskud som nævnt i  

 stk. 1.
Forskningsministeren kan ikke heri fastsætte  

 nærmere regler for selve det beregningsgrundlag, der skal anvendes ved  

 opgørelsen af et eventuelt forsyningspligtunderskud.
Regler herom  

 forudsættes således fastsat med hjemmel i stk. 7.
Til stk. 3 og stk. 8 Denne bestemmelse fastslår, at det er Telestyrelsen,  

 som på grundlag af de af forskningsministeren i medfør af  

 stk. 7 fastsatte regler, og efter fremlæggelse af dokumentation  

 som krævet i regler udstedt med hjemmel i stk. 2, fastslår,  

 hvorvidt der er fremlagt tilstrækkelig dokumentation til at berettige  

 og dermed udløse - en underskudsfinansiering.
Bestemmelsen slår derudover fast, at der senest  

 samtidig med en afgørelse herom skal iværksættes et  

 offentligt udbud, med henblik på at give andre udbydere af telenet  

 eller teletjenester mulighed for at tilbyde at overtage forsyningspligten  

 (på vilkår og til priser, som svarer til dem, der er  

 gældende for den allerede udpegede udbyder) uden underskudsfinansiering  

 eller med en mindre underskudsfinansiering, end der af Telestyrelsen er  

 truffet afgørelse om.
Forskningsministeren fastsætter med  

 hjemmel i § 17, stk. 3, nærmere regler for sådanne  

 udbud.
Forskningsministeren fastsætter derudover med hjemmel i  

 stk. 8 i nærværende bestemmelse nærmere regler om  

 opsigelse af den eksisterende forsyningspligtudbyder.
Til stk. 4-7 En afgørelse efter stk. 3 udløser en  

 forpligtelse for udbydere som nævnt i stk. 4 og 5 til at  

 medfinansiere det pågældende underskud.
 Særreglen i stk. 5 er begrundet i, at  

 forsyningspligtselskabet, ud over forsyningspligtabonnementet, vil kunne  

 tilbyde andre - og evt. billigere - former for telefoniabonnementer og lign.  

 til visse kundegrupper på samme måde som andre  

 markedsaktører.
 Herved vil der kunne opstå den situation, at  

 forsyningspligtabonnementet primært anvendes til levering af  

 telefoniydelser til kundegrupper, hvor leveringen medfører  

 underskud.
Det understreges, at forsyningspligtselskabet i denne  

 situation, på samme måde som andre markedsaktører, vil  

 blive pålagt at bidrage til en eventuel medfinansiering af  

 forsyningspligtabonnementerne, på grundlag af sin omsætning ved  

 at udbyde andre former for telefoni-abonnementer og lign.
Herved undgås  

 en mulig konkurrenceforvridning.
 Stk. 4-5 angiver udtømmende, hvilke udbydere  

 der kan blive pålagt at bidrage til finansieringen af  

 forsyningspligten.
Bidragenes størrelse vil, jf. stk. 6, blive  

 fastsat på finansloven og bekendtgjort af Telestyrelsen.
Der vil ved  

 fastsættelsen af reglerne (i finansloven) for den nærmere  

 beregning af de enkelte parters bidrag blive taget udgangspunkt i deres  

 respektive omsætning m.h.t. udbud af teletjenester svarende til den i  

 § 16, stk. 2, nr. 1, nævnte forsyningspligtydelse.
 Forskningsministeren kan m.h.p. at sikre det  

 fornødne grundlag for beregning af bidrag som nævnt  

 fastsætte nærmere regler efter stk. 7 om pligt til at  

 anmelde sig som udbyder af de nævnte tjenester og til at oplyse om  

 omsætning m.v.
Forskningsministeren kan desuden med hjemmel i stk. 7  

 fastsætte nærmere regler om, hvordan underskud skal beregnes,  

 tidsfrister for fremlæggelse af sådanne beregninger,  

 efterfølgende opkrævning af bidrag og tidsfrister herfor.
Det  

 vil heri indgå, at bidrag indbetales til Telestyrelsen, som herefter  

 udbetaler underskudsfinansieringen til forsyningspligtudbyderen.
Denne  

 procedure og det faktum, at der skal ske en finanslovsfastsættelse af  

 selve bidragenes størrelse, vil indebære, at der er en vis  

 tidsmæssig forsinkelse, fra det konstateres, at  

 forsyningspligtudbyderen er berettiget til underskudsfinansering, til  

 udbetaling heraf kan ske.
Underskudsfinansieringen skal i den forbindelse  

 fastsættes sådan, at den dækker dokumenterede underskud  

 tilbage fra det tidspunkt, hvor underskuddet opstod.
Til § 21 Bestemmelsen svarer indholdsmæssigt til den  

 gældende § 12 i lov om forsyningspligt og visse forbrugerforhold  

 inden for telesektoren.
Ved betalingstelefoner forstås, som det også  

 fremgår af bekendtgørelse om betalingstelefoner, et  

 telefonapparat til samtaler via det offentlige telefonnet, hvor betaling for  

 samtalerne sker ved at indskyde penge eller andre betalingsmidler i  

 apparatet.
Der kan betales med mønter, betalingskort eller andet  

 brugbart betalingsmiddel.
Til stk. 1 I henhold til EU's ONP-regulering er Danmark forpligtet  

 til at sikre et rimeligt udbud af betalingstelefoner.
Denne forpligtelse vil  

 i henhold til hidtidig praksis og EU's subsidiaritetsprincip være  

 overladt til kommunerne, der således vurderer, om der i den enkelte  

 kommune er en tilstrækkelig dækning med betalingstelefoner.
Til stk. 2-3 Den pågældende bestemmelse præciserer  

 forudsætningerne for, at en kommunalbestyrelse med hjemmel i  

 stk. 1 kan anmode en udbyder af betalingstelefoner om at opstille en  

 udendørs betalingstelefon.
Der er to betingelser herfor: For det  

 første skal udbyderen på anmodningstidspunktet allerede af egen  

 drift have etableret en eller flere udendørs betalingstelefoner i den  

 pågældende kommune.
For det andet er det en forudsætning,  

 at kommunalbestyrelsen, hvis udbyderen anmoder herom, afgiver bindende  

 tilsagn om at ville finansiere et eventuelt driftsunderskud i forbindelse med  

 den pågældende betalingstelefon.
Stk. 3 definerer, hvordan  

 et sådant underskud beregnes.
Som led i vurderingen af, om en  

 kommunalbestyrelse ønsker at udnytte hjemlen i stk. 1, kan det  

 være nødvendigt at få afklaret, hvilken  

 minimumsomsætning der skal lægges til grund for beregningen af,  

 om der foreligger et underskud.
Stk. 4 indeholder nærmere regler  

 om, hvordan dette forudsættes at ske.
Til stk. 4 Telestyrelsen har med hjemmel i denne bestemmelse mulighed  

 for at træffe afgørelser i to former for tvister: Tvister om,  

 hvilken minimumsomsætning der skal lægges til grund for  

 beregningen af, om der foreligger underskud som nævnt i stk. 3, og  

 tvister om den faktiske omsætning og dermed det faktisk opståede  

 behov for underskudsdækning.
Med hensyn til den førstnævnte form for tvist  

 vil Telestyrelsen med sigte på afgørelse heraf kunne anmode den  

 omhandlede udbyder om at fremlægge dokumentation for de faktiske  

 omkostninger.
Fremlægges der tilstrækkelig dokumentation, skal  

 der ved afgørelsen tages udgangspunkt heri.
Fremlægges der ikke  

 tilstrækkelig dokumentation, vil Telestyrelsen kunne inddrage  

 gennemsnitlige omkostninger fra andre tilsvarende sager, som Telestyrelsen  

 har fået forelagt.
Ved vurderingen af, om der i et konkret tilfælde  

 foreligger et underskud ved driften af betalingstelefoner, er grundlaget for  

 Telestyrelsens afgørelse heraf oplysninger om underskuddet ved driften  

 sammenholdt med den med kommunen på forhånd aftalte  

 minimumsomsætning, der dækker udbyderens omkostninger med  

 tillæg af en rimelig fortjeneste.
Spørgsmålet om, hvorvidt  

 der foreligger driftsunderskud, vil skulle relatere sig til den enkelte  

 betalingstelefon og ikke til en helhedsvurdering af driften af samtlige de  

 betalingstelefoner, den pågældende udbyder måtte udbyde i  

 den pågældende kommune.
Til Kapitel 5: Tilsyn med overholdelse af reglerne om  

 forbrugerforhold og forsyningspligt Til § 22 Bestemmelsen vedrører Telestyrelsens  

 tilsynsforpligtelser på forbruger- og forsyningspligtområdet og  

 de muligheder, Telestyrelsen i den forbindelse har for at søge sager  

 oplyst.
 For så vidt angår Telestyrelsens mulighed for  

 at foretage fornyede tekniske undersøgelser, jf. stk. 3,  

 foreslås det, at hjemlen udvides, således at Telestyrelsen  

 også får mulighed for at foretage tekniske undersøgelser i  

 tilfælde, hvor der endnu ikke er indbragt en konkret sag for  

 Telestyrelsen.
 Telestyrelsens tekniske undersøgelser efter  

 stk. 3, nr. 1, har karakter af efterfølgende  

 undersøgelse af de tekniske forhold, foranlediget af en konkret  

 klage til Telestyrelsen, og tilsigter, gennem en teknisk undersøgelse  

 af den pågældende udbyders installationer (herunder i gadeskabe  

 og lignende) at søge at afklare, om der kan have været fejl ved  

 eller indbrud i de tekniske installationer, der anvendes til levering af de  

 pågældende teletjenester.
 Stk. 3, nr. 2, udgør en udvidelse af hjemlen  

 til at foretage tekniske undersøgelser, således at der  

 også kan foretages stikprøveundersøgelser.
I den situation, hvor Telestyrelsen udelukkende har  

 mulighed for at iværksætte tekniske undersøgelser i sager,  

 som er indbragt for Telestyrelsen, er konsekvensen bl.a., at eventuelle fejl  

 på de tekniske installationer kan være blevet udbedret før  

 Telestyrelsens undersøgelse.
Afgørende bevismateriale vil  

 således kunne være blevet slettet, ligesom eventuelle tegn  

 på indbrud ikke nødvendigvis længere vil være til  

 stede.
 For at give Telestyrelsen et forbedret indblik i det  

 generelle sikkerhedsniveau hos de enkelte udbydere af telenet eller  

 teletjenester, vil Telestyrelsen, med hjemmel i den nye bestemmelse, med  

 jævne mellemrum foretage stikprøveundersøgelser hos selve  

 teleudbyderen, hvor selskabet er i gang med tekniske undersøgelser.  

 Den viden om selskabernes generelle sikkerhedsniveau, som herved opnås,  

 vil efterfølgende kunne indgå som et del-element i konkrete  

 klagesager.
 De pågældende bestemmelser vil ikke blive  

 anvendt til at foretage tekniske undersøgelser inden for abonnentens  

 private ejendom uden dennes samtykke.
Det er vigtigt at understrege, at selv med en sådan  

 udvidelse af Telestyrelsens mulighed for at foretage tekniske  

 undersøgelser, vil det fortsat ikke være muligt i alle konkrete  

 sager endeligt at afklare, om der er sket indbrud i ledningsnettet.  

 Stikprøveundersøgelserne vil således alene give  

 Telestyrelsen et grundlag for en generel vurdering af de enkelte udbyderes  

 interne sikkerhedsniveau.
Der kan endvidere være tekniske fejl i  

 nettet, f.eks. softwarefejl, som ikke kan afsløres via de tekniske  

 undersøgelser.
 Telestyrelsen vil, i lighed med i dag, kunne rekvirere  

 ekstern teknisk bistand til foretagelse af de pågældende  

 undersøgelser, f.eks. i situationer, hvor Telestyrelsen ikke selv  

 råder over den fornødne ekspertise hertil.
 Se også lovforslagets § 108 med  

 tilhørende bemærkninger, der regulerer, hvorvidt  

 undersøgelser som nævnt sker med eller uden retskendelse.
Til § 23 Bestemmelsen omhandler Telestyrelsens reaktionsmuligheder  

 i forbindelse med det i § 22 nævnte tilsyn, herunder de  

 gennemtvingelsesmuligheder Telestyrelsen har, for så vidt angår  

 de trufne afgørelser.
Bestemmelsen indeholder desuden hjemmel til, at  

 forskningsministeren fastsætter nærmere regler om eventuel  

 opsættende virkning af klager til Telestyrelsen.
I de kommende regler  

 vil det   med udgangspunkt i ønsket om at beskytte slutbrugeren -  

 indgå, at klager til Telestyrelsen som udgangspunkt vil blive tillagt  

 opsættende virkning i det omfang, det er relevant i den  

 pågældende sag, dog for så vidt angår regningsklager  

 alene med den konsekvens, at betalingsforpligtelsen og en eventuel heraf  

 følgende lukning af telefonforbindelsen standses.
Det skal  

 understreges, at standsningen, for så vidt angår lukning af  

 telefonforbindelsen, udelukkende iværksættes, når klagen er  

 indbragt, inden lukning bliver effektueret i overensstemmelse med  

 gældende regler og vilkår.
I det omfang, telefonforbindelsen  

 berettiget er blevet lukket, eksempelvis på grund af manglende  

 betaling, inden klagen bliver indbragt for Telestyrelsen, vil styrelsen ikke  

 kunne kræve telefonforbindelsen genåbnet i forbindelse med  

 modtagelse af klagen.
For at sikre, at en udbyder ikke i tilfælde af  

 uenighed om en regning lukker for telefonforbindelsen, før det har  

 været muligt at indgive en klage, er der i de gældende  

 bekendtgørelsesregler om udbud af telenet og teletjenester fastsat  

 regler om, hvornår udbyderen må lukke telefonforbindelsen.
Det er  

 således fastsat, at udbyderen ikke må lukke telefonforbindelsen,  

 før der er gået 4 uger efter, at udbyderen har truffet  

 beslutning om at afvise en klagesag.
Den pågældende bruger vil  

 herefter inden for den nævnte 4-ugers periode, uden at  

 telefonforbindelsen lukkes, kunne indgive en anke til Telestyrelsen over  

 udbyderens afvisning af den pågældende klage.
Denne regulering af  

 rammerne for og begrænsningerne i udbyderens adgang til at afbryde en  

 forbindelse vil med hjemmel i § 10, stk. 2, nr. 1, blive  

 videreført.
Bestemmelsen indeholder desuden en ny hjemmel for  

 forskningsministeren til at fastsætte regler, som giver Telestyrelsen  

 adgang til at afvise sager, hvor det involverede teleselskab i forbindelse  

 med en tvist om et regningsbeløb har tilkendegivet eller tilkendegiver  

 at ville godskrive klageren det fulde beløb, eller  

 kulancemæssigt vil udbetale et tilsvarende beløb til klageren.  

 Det samme gælder i andre kunderelaterede situationer, hvor  

 teleselskabet har erkendt eller erkender, at det ikke har overholdt  

 gældende regler for udbud af telenet eller teletjenester og  

 tilkendegiver at ville kompensere slutbrugeren herfor.
Telebrugernævnet  

 foreslås tillagt en tilsvarende adgang til at afvise sager, jf.  

 § 99 og bemærkningerne hertil.
Der er i lovforslagets § 102, stk. 3, givet  

 mulighed for, at en række af de klager vedrørende generelle  

 forbrugerforhold i relation til udbud af offentlige telenet og teletjenester  

 til slutbrugere, som Telestyrelsen behandler i henhold til § 23, i  

 forbindelse med en nedlæggelse af Telebrugernævnet kan  

 overføres til et privat ankenævn eller et andet offentligt  

 klageorgan Til § 24 Bestemmelsen omhandler Telestyrelsens mulighed for at  

 henvise sager til 1. instans-afgørelse i Telebrugernævnet, hvor  

 særlige forhold af bevismæssig karakter  

 nødvendiggør en mundtlig partsforklaring før der kan  

 træffes afgørelse i sagen.
 Der er tale om en indholdsmæssigt uændret  

 videreførelse af den gældende § 14, stk. 4, i lov om  

 forsyningspligt og visse forbrugerforhold inden for telesektoren, og  

 bemærkningerne til denne bestemmelse er således fortsat  

 vejledende for forståelsen af bestemmelsen.
Afsnit III Nummerforhold Afsnittet om nummerforhold indeholder regler for  

 Telestyrelsens administration af nummerressourcerne i den samlede danske  

 nummerplan og omfatter i den forbindelse nærmere regler for den  

 overordnede disponering af nummerressourcerne via nummerplanen, rammer for,  

 hvordan udbydere af telenet eller teletjenester kan anvende tildelte  

 kortnumre og numre med særlige takseringsforhold (80- og  

 90-nummerserier), regler for oplysningsforpligtelser overfor slutbrugerne i  

 forbindelse med det enkelte opkald, rammer for tildeling, eventuel  

 inddragelse og omfordeling m.v. af numre, adresser eller nummerserier, regler  

 om opkrævning af nummerafgifter, regler vedrørende udnyttelse af  

 nummeroplysningsdata og slutbrugeres rettigheder i forbindelse hermed samt  

 overordnede rammer for indførelse af frit operatørvalg og  

 nummerportabilitet og slutbrugeres rettigheder i forbindelse hermed.
Der er m.h.t. størsteparten af de foreslåede  

 regler tale om videreførelse af den gældende lov- og  

 bekendtgørelsesregulering.
På enkelte punkter foreslås dog  

 en ændret regulering.
For det første er der, siden liberaliseringen af  

 telemarkedet blev fuldt ud gennemført i 1996, sket en betydelig  

 udvikling i det samlede udbud af produkter til slutbrugere, herunder  

 også en betydelig spredning i, hvordan de enkelte udbydere af  

 teletjenester vælger at opbygge deres takststruktur.
Der er  

 således for indeværende eksempler på slutbrugerprodukter,  

 der omfatter særligt billige opkald til et begrænset antal numre,  

 særlig billig Internettrafik, differentierede priser for opkald til  

 numre hos andre teleselskaber, differentierede priser for opkald fra  

 mobiltelefoner afhængigt af, hvor man som slutbruger befinder sig m.v.  

 Denne udvikling vil utvivlsomt fortsætte og forstærkes.
Nogle af  

 de nøglebegreber, der indgår i den gældende  

 bekendtgørelsesregulering navnlig af nummerplanen, nemlig en udbyders  

 »standardabonnement« og »standardtakster«, mister således i stigende  

 grad mening og kan derfor ikke anvendes som led i reguleringen.
Reguleringen  

 kan således ikke fremover baseres på en forudsætning om, at  

 enhver udbyder har et sæt »standardtakster« som betegnelse for et  

 sæt priser, der er kendt af og anvendes overfor enhver slutbruger, der  

 er kunde hos denne udbyder.
Dette har betydning for, hvordan den samlede  

 danske nummerplan i fremtiden udformes, jf. nedenfor.
Derudover indebærer den pågældende  

 udvikling et styrket behov for fastsættelse af særlige regler med  

 forbrugerbeskyttende sigte.
Samtidig med, at begreberne »standardabonnement«  

 og »standardtakster« forsvinder, er der behov for en styrket regulering, for  

 så vidt angår de overordnede rammer for teleselskabernes  

 taksering i forbindelse med opkald til visse, klart genkendelige  

 nummerserier, som 80- og 90-nummerserierne (og en regulering, der samtidig  

 sikrer, at de øvrige abonnentnumre ikke anvendes til overtakserede  

 tjenester, hvor dele af betalingen for opkaldet videregives til en udbyder af  

 informations- eller indholdstjenester). Det er således afgørende  

 at sikre, at alle udbydere fortsat anvender samme taksering i relation til  

 opkald til netop disse numre, uanset at deres takststruktur i øvrigt  

 er forskellig.
 Der er desuden, som noget nyt, behov for generelt at sikre  

 hjemmel til at stille krav til udbydere af telenet eller teletjenester  

 vedrørende deres oplysningsforpligtelser overfor slutbrugerne, for  

 så vidt angår prisen for det enkelte opkald, netop fordi  

 takststrukturen ikke længere blot kan forudsættes at være  

 kendt og indarbejdet.
Der sker samtidig med lovforslaget en betydelig  

 forskydning af kompetencen til at fastsætte nærmere regler  

 vedrørende selve administrationen af nummerressourcerne, således  

 at disse regler fremover fastsættes af Telestyrelsen, og  

 forskningsministeren alene involveres i bekendtgørelsesreguleringen,  

 hvor der er tale om regelfastsættelse med væsentligt telepolitisk  

 indhold.
Det vil styrke mulighederne for løbende at kunne tilpasse  

 reguleringen i takt med, at der indvindes nye administrative erfaringer, og i  

 takt med, at teknologien, markedet og konkurrencen udvikler sig.
 Endelig er der lagt op til en betydelig administrativ  

 forenkling af tilsynet med overholdelse af de særlige regler for  

 90-nummerserien.
Nummerområdet er kun delvist reguleret i  

 direktiverne vedrørende telesektoren.
Hvor der er tale om parallel  

 EU-regulering, er dette anført i forbindelse med bemærkningerne  

 til de enkelte bestemmelser, ligesom det er anført, i hvilket omfang  

 den danske lovgivning svarer til, henholdsvis går videre end, den  

 underliggende EU-regulering.
Til kapitel 6: Den samlede danske nummerplan og  

 nummerafgifter Til § 25 Denne bestemmelse er en videreførelse af § 2 i  

 lov nr. 392 af 10. juni 1997 om tildeling og anvendelse af nummerressourcer  

 m.v. (herefter nummerloven) og omhandler disponering og prioritering af  

 anvendelsen af de samlede danske nummerressourcer (dvs. de nummerressourcer,  

 som er tildelt Danmark gennem ITU-samarbejdet (ITU: den Internationale  

Telekommunikations Union, som er et FN-organ, der bl.a.  

 udgør rammen for globale aftaler om nummerressourcer og international  

 dirigering af opkald til telefonnumre)) via fastsættelse af den samlede  

 danske nummerplan.
Den samlede danske nummerplan, som nævnt i  

 bestemmelsen, vil også fremover i praksis bestå af flere  

 nummerplaner, f.eks. en plan for numre til telefoni, ISDN og  

 mobilkommunikation og to planer for datakommuni kation henholdsvis X .121- og  

 X.400-tjenester.
Det er derfor i realiteten ikke én samlet nummerplan,  

 men flere planer opdelt efter "emne«, der udgør den samlede  

 danske nummerplan.
Det generelle sigte bør fortsat være en  

 samlet disponering af nummerressourcerne, der så vidt muligt sikrer en  

 fastholdelse af den nuværende 8-cifrede nummerplan i net for telefoni,  

 ISDN og mobilkommunikation, således at udvidelser af almindelige  

 abonnentnumre med yderligere cifre undgås.
Endvidere bør det  

 være en målsætning i videst muligt omfang at sikre en  

 stabil nummerplan, idet omlægninger og inddragelser af nummerressourcer  

 er stærkt samfundsmæssigt omkostningsbelastende.
 Bestemmelsen er på visse punkter ændret,  

 sammenholdt med den gældende § 2 i nummerloven. Ændringerne  

 gennemgås nedenfor i forbindelse med bemærkningerne til de  

 enkelte stykker.
Den samlede hjemmel til at bekendtgørelsesregulere  

 dette område overlades fremover til Telestyrelsen, hvor det i den  

 gældende lov er sådan, at forskningsministeren i en  

 bekendtgørelse fastsætter nærmere regler for indholdet af  

 den samlede danske nummerplan, hvorefter selve nummerplanen udarbejdes og  

 offentliggøres af Telestyrelsen.
Uanset denne ændrede  

 arbejdsdeling mellem Forskningsministeriet og Telestyrelsen vil større  

 ændringer i den samlede disponering af nummerressourcerne, herunder  

 eksempelvis udvidelse af nummerplanen, således at de 8-cifrede  

 abonnentnumre fremover får flere cifre end otte, fortsat ikke blive  

 gennemført uden en forudgående drøftelse med og  

 høring af berørte bruger- og brancheorganisationer.
 Den foreslåede bestemmelse er desuden en  

 substansmæssigt uændret videreførelse af § 2,  

 stk. 1, 1. punktum, i den gældende nummerlov.
 Hensigten med bestemmelsen er at præcisere, at den  

 samlede danske nummerplan alene omfatter numre, nummerserier og adresser  

 på områder, der i øvrigt er underlagt internationale  

 aftaler vedr. anvendelse af nummer- og adresseressourcer i ITU s regi.
For så vidt angår udnyttelsen af andre  

 begrænsede nummer- og adresseressourcer, f.eks. på  

 datakommunikationsområdet (herunder adresser m.v., der anvendes i  

 forbindelse med kommunikation via Internettet), er der i dag ingen offentlig  

 regulering heraf, ud over den generelle varemærke- og  

 ophavsretslovgivning.
Dette gælder både internationalt og i  

 Danmark.
I stedet er der tale om et område undergivet selvregulering,  

 internationalt i regi af ICANN (ICANN: The Internet Corporation  

 for Assigned Names and Numbers, som er den  

 internationale non profit organisation, der varetager forvaltningen af  

 domænenavne), og i Danmark i regi af DIFO (DIFO: Dansk  

Internet Forum, der er den danske non profit organisation, der  

 varetager forvaltningen af det danske landedomæne .dk), som er  

 etableret bl.a. på opfordring fra Forskningsministeriet.
Uanset dette udgangspunkt kan det på sigt vise sig  

 nødvendigt også at lovregulere, hvis selvreguleringen viser sig  

 ikke at være tilstrækkelig til at sikre gennemsigtige, objektive  

 og ikke-diskriminerende rammer for tildeling og udnyttelse af sådanne  

 adresseressourcer, der tilgodeser alle udbydere med interesse heri.
Eller i  

 det omfang, den pågældende selvregulering viser sig ikke i  

 tilstrækkeligt omfang at beskytte væsentlige slutbrugerinteresser  

 m.h.t. eksempelvis rådighed over egne e-post-adresser og  

 domænenavne, videresendelse af post ved skift af udbyder m.v.
Dette vil i givet fald   medmindre ITU i globalt regi  

 overtager reguleringen også på dette område - kræve  

 fremsættelse af et nyt lovforslag med sigte på udvidelse af de  

 foreslåede bestemmelsers anvendelsesområde.
Hvis der derimod  

 gennemføres ITU-regulering af de nævnte former for adresser,  

 kræver en parallel dansk regulering ingen lovændringer, jf. den  

 foreslåede formulering af lovbestemmelsen.
 Lovbestemmelsen vil heller ikke være til hinder for,  

 at der inden for de af ITU bestemmelserne givne rammer kan indgås  

 aftale mellem Telestyrelsen og nabolandenes myndigheder om fælles  

 udnyttelse af de af ITU tildelte nummerressourcer, eksempelvis i  

 Øresundsregionen.
Til stk. 2, nr. 1 Denne bestemmelse regulerer, hvordan nummerplanen skal  

 opdeles, og hvilke typer tjenester Telestyrelsen skal afsætte  

 særskilte nummerressourcer til.
Der foretages desuden en betydelig  

 forenkling af reguleringen af nummerplanen, navnlig af stk. 2, nr. 1,  

 sammenholdt med den parallelle gældende bestemmelse, og begrebet  

 »afsættelse af særskilte nummerressourcer til offentlige  

 standardabonnementer« forsvinder, jf. også de indledende  

 bemærkninger til kapitlet om baggrunden herfor.
Lovbestemmelsen om disponering af de samlede  

 nummerressourcer kræver herefter alene, at der afsættes  

 særskilte nummerressourcer til kortnumre, jf. § 26 og  

 bemærkningerne til denne bestemmelse, til numre med særlige  

 takseringsforhold, jf. § 27 og bemærkningerne til denne  

 bestemmelse, og til reservering m.h.p. eventuel senere omlægning.
Alle  

 øvrige nummerressourcer kan principielt anvendes til samme  

 formål.
I den gældende bekendtgørelsesregulering og  

 administration af nummerplanen er der derudover afsat særskilte  

 nummerressourcer til de såkaldte 70-numre, og der er i et vist omfang  

 afsat og tildelt særskilte nummerserier til mobilnet.
70-numre anvendes af udbydere af telenet eller  

 teletjenester i situationer, hvor den slutbruger, der er tildelt  

 abonnentnummeret (f.eks. en kommune eller en anden offentlig myndighed, et  

 forsikringsselskab eller en anden type virksomhed med mange kundehenvendelser  

 via telefonsamtaler), ønsker, at andre slutbrugere, der ringer op til  

 nummeret, betaler en ensartet takst uanset, hvor i landet de ringer fra,  

 f.eks. i form af at de altid kun betaler det pågældende  

 teleselskabs lokaltakst, landstakst eller lignende.
Det er muligt at  

 indgå aftaler som nævnt (såkaldt »split-charge« aftaler),  

 så længe den slutbruger, der ringer op, er kunde hos samme  

 teleselskab som den, der har fået tildelt 70-nummeret.
Er der derimod  

 tale om opkald på tværs af net, herunder eventuelt opkald fra et  

 net, som slet ikke opererer med samme type takststruktur, inklusive en eller  

 flere »standardtakster«, giver regulering som nævnt ingen mening.
Se  

 også bemærkningerne nedenfor til § 27 om denne  

 problemstilling, som indebærer, at det foreslås ikke at  

 gennemføre en egentlig lovregulering af opkald til og anvendelse af  

 70-nummerserien.
Telestyrelsen vil fortsat kunne foretage en strukturering  

 af nummerplanen som beskrevet ovenfor, men vil ikke kunne stille krav om, at  

 de udbydere, der får numrene tildelt, også i praksis anvender dem  

 til bestemte typer tjenester, eller at takseringen af opkald til  

 sådanne numre foretages på én bestemt måde hos alle  

 udbydere.
Se også bemærkningerne nedenfor til § 27 om denne  

 problemstilling.
Bestemmelsen giver også Telestyrelsen hjemmel til at  

 reservere dele af nummerressourcerne, for eksempel med henblik på en  

 eventuel omlægning eller udbygning af nummerplanen, i det omfang dette  

 måtte blive nødvendigt, eller med henblik på at sikre, at  

 nummerressourcerne tages i brug successivt og på en måde, som  

 sikrer en effektiv udnyttelse af de samlede nummerressourcer.
Det kan  

 også være nødvendigt at reservere numre m.h.p. eventuelle  

 internationale planer om ændret anvendelse af dele af  

 nummerressourcerne, som f.eks. de foreliggende forslag i Kommissionens  

 nummergrønbog KOM(96)590, af 20. november 1996 om at anvende visse  

 nummerserier til fælles europæiske kortnumre, der i alle lande  

 giver adgang til tjenester med det samme indhold, og eventuel oprettelse af  

 et fælleseuropæisk præfiks.
Det er alene Telestyrelsen, som har adgang til at  

 reservere dele af nummerressourcerne, og alene ud fra begrundelser som  

 beskrevet ovenfor.
Konkrete udbydere af telenet eller teletjenester har  

 derimod ikke mulighed for at »reservere« bestemte numre eller nummerserier  

 med henblik på eventuel senere tildeling og udnyttelse, idet dette vil  

 være i modstrid med målsætningen om at sikre en samlet,  

 effektiv udnyttelse af nummerressourcerne.
Til stk. 2, nr. 2-4 Disse bestemmelser er en uændret  

 videreførelse af § 2, stk. 2, nr. 2-4 i den gældende  

 nummerlov.
 Bestemmelsen udgør blandt andet grundlaget for  

 videreførelsen af den igangværende omlægning af en  

 række af de nuværende kortnummertjenester, herunder navnlig visse  

 af Tele Danmarks tjenester af denne type, til 8-cifrede numre.
 Inddragelse af kortnumre sker som udgangspunkt med ned til  

 1 års varsel, dog med mulighed for i særlige tilfælde at  

 fastsætte længere frister for inddragelse af kortnumre med et  

 klart samfundsnyttigt formål og med en meget bred anvendelse blandt en  

 stor gruppe af slutbrugere.
 Endvidere har det, for visse, begrænsede grupper af  

 kortnumre, været relevant at fastlægge overgangsperioder, hvor  

 der fortsat kan ske udnyttelse og tildeling til formål, der ligger ud  

 over de i § 26 beskrevne, idet det ikke var muligt umiddelbart at anvise  

 andre tekniske løsninger på de funktioner, de  

 pågældende numre i øvrigt anvendes til, og der er tale om  

 udbredte og internationalt koordinerede anvendelsesområder.
 I henhold til den gældende bekendtgørelse nr.  

 934 af 15. december 1998 om den samlede danske nummerplan inddrages en  

 række kortnumre pr. 1. juli 2000, pr. 31. december 2000 og et  

 yderligere antal pr. 1. juli 2003. Inddragelsen af disse kortnumre vil blive  

 videreført som planlagt.
 Inddragelse af andre numre end kortnumre skal ske med  

 mindst 3 års varsel, hvilket fremgår af den gældende  

 bekendtgørelse nr. 921 af 9. december 1998 om Telestyrelsens  

 administration af nummerressourcer m.v.
Der er ingen aktuelle planer om inddragelse af andre dele  

 af de på nuværende tidspunkt tildelte og anvendte  

 nummerressourcer eller for omlægninger af den samlede nummerplan.
De  

 foreslåede bestemmelser vil, i det omfang sådanne inddragelser  

 eller omlægninger bliver aktuelle, blive anvendt som grundlag for  

 fastsættelse af rammer, tidsfrister m.v. herfor.
Til stk. 3 Denne bestemmelse er en substansmæssigt  

 uændret videreførelse af § 2, stk. 5, i den  

 gældende nummerlov.
 Der er dog foretaget en sproglig forenkling af  

 bestemmelsen, som bl.a. ikke længere indeholder en gentagelse af  

 indholdet af den overordnede formålsbestemmelse.
 Hjemlen vil i overensstemmelse med den hidtidige  

 anvendelse alene blive benyttet til bekendtgørelsesregulering på  

 områder, hvor de af ITU og ETSI udstukne rammer for disponering af  

 numre til netinternt brug forudsætter en national udfyldning.
Til § 26 Bestemmelsen afgrænser, til hvilke formål der  

 kan tildeles kortnumre.
Kortnumre er telefonnumre, som har færre cifre  

 end de abonnentnumre, der normalt tildeles.
Det vil med den gældende  

 nummerplan sige telefonnumre, der er kortere end 8 cifre, typisk 3-5 cifrede  

 numre.
Kortnumre er en begrænset ressource, der  

 beslaglægger betydelige ressourcer i den samlede nummerplan.
For  

 eksempel beslaglægger et 4-cifret kortnum mer samme plads i den samlede  

 nummerplan som 10.000 almindelige 8-cifrede abonnentnumre.
Ydermere er adgang  

 til at udnytte kortnumre en vigtig konkurrenceparameter for udbyderne.
Det er  

 derfor en del af sigtet med bestemmelsen at sikre klare og entydige regler  

 for, til hvilke formål kortnumre kan anvendes, og således sikre,  

 at der ikke i urimeligt omfang anvendes nummerressourcer hertil.
 Bestemmelsens nr. 1 og nr. 3-5, er en  

 substansmæssigt uændret videreførelse af § 2,  

 stk. 4, i den gældende nummerlov.
 For så vidt angår nr. 5, er der tale om en  

 sammenskrivning af den gældende nummerlovs § 2, stk. 4, nr. 3  

 og 4, om afsættelse af kortnumre til henholdsvis frit  

 operatørvalg og sikring af adgang til for slutbrugerne at kalde op til  

 eksempelvis udbydere af offentlige datakommunikationstjenester via kortnumre  

 inden for nærmere afgrænsede nummerserier.
 Desuden præciseres det med den ændrede  

 formulering, at der både kan være tale om at foretage opkald til  

 en anden udbyder end den udbyder, som slutbrugeren i øvrigt har sit  

 kundeforhold hos, og om at foretage opkald til en anden teletjeneste hos  

 samme udbyder, for eksempel en særskilt Internettjeneste.
Som nævnt ovenfor er kortnumre en begrænset  

 ressource, og Telestyrelsen har derfor uanset bestemmelsen i nr. 5 mulighed  

 for, i forbindelse med den samlede administration af nummerressourcerne, at  

 henvise udbydere, der ønsker at udbyde flere forskellige tjenester via  

 et kortnummer, til at anvende samme eller et begrænset antal kortnumre  

 hertil.
Telestyrelsen kan desuden afvise tildeling af kortnumre til en mere  

 specialiseret form for tjeneste, der ligger uden for det ovenfor beskrevne, i  

 det omfang de samlede nummerressourcer, der er afsat til det  

 pågældende formål, nødvendiggør dette.
 Dette kan i givet fald ske på grundlag af regler  

 udstedt af Telestyrelsen i medfør af § 30.
Det skal i den forbindelse understreges, at en udbyder af  

 telenet eller teletjenester, der ønsker at udbyde en teletjeneste, som  

 indebærer, at denne fra et givet punkt i telenettene overtager ansvaret  

 for terminering af de omhandlede opkald, ikke behøver at udbyde en  

 sådan tjeneste via et kortnummer.
Almindelige 8-cifrede numre kan  

 således også anvendes hertil, men fungerer i så fald ikke  

 som slutbrugernumre.
Se også bemærkningerne til § 40,  

 stk. 1.
Nr. 2 er en ny bestemmelse, der giver mulighed for at  

 afsætte ét kortnummer, der kan anvendes som en samlet  

 »indgangsportal« til hele den offentlige sektor.
Bestemmelsen skal ses i  

 lyset af forskningsministerens IT- og telepolitiske redegørelse til  

 Folketinget i december 1999 og den bagvedliggende rapport »Det Digitale  

 Danmark«.
Et af forskningsministerens initiativer er således etablering  

 af ét samlet »callcenter«, hvor borgerne via et kortnummer kan ringe  

 og få information om alle offentlige myndigheder og institutioner.  

 Bestemmelsen giver ikke hjemmel til afsættelse af yderligere kortnumre  

 til specifikke offentlige myndigheder eller tjenester.
Der vil blive tale om  

 et 4-cifret kortnummer.
Det gælder for alle de omhandlede kortnumre, at  

 disse tildeles til en udbyder af telenet eller teletjenester, som derefter  

 varetager trafikformidlingen på vegne af den pågældende  

 slutbruger.
Dette gælder også kortnumre til alarmtjenesten og  

 kortnummeret til en samlet indgangs portal for offentlige myndigheder,  

 institutioner m.v., uanset at bestemmelsen direkte identificerer den  

 pågældende slutbruger.
Jf. bemærkningerne til § 25, stk. 2, nr.  

 2- 4, er der i bekendtgørelse nr. 934 af 15. december 1998 om den  

 samlede danske nummerplan fastsat datoer for inddragelse af kortnumre, der  

 ikke opfylder de ovennævnte formål.
Denne inddragelse vil blive  

 videreført.
Til § 27 Som beskrevet ovenfor i de indledende bemærkninger  

 til afsnit III, indebærer udviklingen på telemarkedet, at det i  

 stadig større omfang er sådan, at de enkelte udbydere af  

 teletjenester hver især anvender forskellige takststrukturer i forhold  

 til deres slutbrugere.
 Der har indtil nu, bortset fra den særlige  

 regulering af forsyningspligtpriserne og af opkald til numre i  

 90-nummerserien (de såkaldte service 900-tjenester), ikke været  

 fastsat nærmere regler for, hvordan en udbyder af teletjenester  

 indrettede sin samlede takststruktur.
 Det har samtidig været en underliggende  

 forudsætning for den fastlagte nummerplan, at takseringen skete efter  

 fælles principper, og at alle udbydere havde nogenlunde ensartede  

 takststrukturer, og alle udbød et »offentligt standardabonnement«.
 Den ovenfor beskrevne udvikling gør, at det ikke  

 længere er muligt at forudsætte noget sådant, og der bliver  

 derfor behov for, på de områder hvor det er hensigtsmæssigt  

 og realistisk at fastsætte fælles regler, at opstille visse  

 generelle bestemmelser om udbydernes takststruktur overfor slutbrugerne.
 Den foreslåede bestemmelse, som ikke findes i den  

 gældende nummerlov, stiller på grundlag heraf krav om:
 a)	At der i den samlede danske nummerplan fortsat afsættes klart  

 identificerbare nummerressourcer, som det er gratis at foretage opkald til  

 (80-nummerserien), og klart identificerbare nummerressourcer, hvor der - som  

 en integreret del af takseringen for opkaldet - hos den kaldende slutbruger  

 opkræves en betaling, der herefter videregives til en bagvedliggende  

 tredjemand (en slutbruger), eksempelvis i form af en indholds- eller  

 informationsleverandør (den overtakserede 90-nummerserie).
 b)	At udbydere af telenet eller teletjenester ikke må anvende  

 minut- eller opkaldsbaseret taksering af den kaldende slutbruger i  

 forbindelse med slutbrugeres opkald til gratisnumre (80-nummerserien).
 c)	At udbydere af telenet eller teletjenester ikke som en integreret  

 del af takseringen for et opkald må opkræve betaling på  

 vegne af tredjemand i forbindelse med opkald til andre numre end de ovenfor  

 nævnte overtakserede numre (90-nummerserien), eller til kortnumre som  

 nævnt i § 26, nr. 2-4, (nummeroplysninger og den særlige  

 offentlige adgangsportal).
Det præciseres hermed dels, at disse typer tjenester  

 skal være placeret inden for klart identificerbare nummerserier, og at  

 der skal afsættes nummerserier hertil.
Dels præciseres det i  

 stk. 2 og 3, at den udbyder af telenet eller teletjenester, som  

 varetager kundeforholdet for så vidt angår den kaldende  

 slutbrugers opkald til sådanne numre, skal gennemføre en  

 taksering i overensstemmelse med de fastlagte regler, og herunder navnlig  

 ikke kan opkræve opkalds- eller minutbaseret betaling for opkald til  

 gratisnumre, henholdsvis opkræve betaling på vegne af tredjemand  

 i forbindelse med opkald til andre numre end de særskilt afsatte  

 nummerressourcer hertil.
 Det præciseres desuden, at der her er tale om  

 ikke-trafikrelaterede betalinger, dvs. betalinger for andre ydelser end selve  

 transporten af den pågældende kommunikation.
Bestemmelsen retter sig således alene imod  

 opkrævning af betaling på vegne af en bagvedliggende tredjemand,  

 forstået som en slutbruger, herunder eventuelt en udbyder af  

 informations- eller indholdstjenester eller en nummeroplysningstjeneste eller  

 lignende.
Bestemmelsen er derimod ikke til hinder for, at der i situationer,  

 hvor der bagved et 8-cifret telefonnummer befinder sig en udbyder af telenet  

 eller teletjenester, herunder eksempelvis en Internetudbyder, indgås en  

 aftale om samtrafik svarende til de aftaler, der indgås med andre  

 udbydere af telenet eller teletjenester, der via et kortnummer overtager  

 (opsamler) forskellige former for teletrafik, som den pågældende  

 herefter forestår termineringen af (jf. lovforslagets § 40,  

 stk. 1, nr. 1).
 Det er væsentligt ud fra forbrugerhensyn at  

 opretholde en regulering, som sikrer, at der er klart identificerbare  

 nummerserier til de to kategorier, der er nævnt i stk. 1. Det er  

 således i realiteten de eneste nummerserier, hvoraf man i dag kan  

 aflæse taksten inden for en speciel kategori   som er enten gratis  

 eller overtakseret.
Ud over de ovenfor nævnte to nummerkategorier er  

 der, som beskrevet i bemærkningerne til § 25, i den gældende  

 nummerplan afsat en særlig nummerserie (70-nummerserien), der kan  

 anvendes, hvor den slutbruger, som ønsker at få videretildelt et  

 abonnentnummer, ønsker, at andre slutbrugere, der ringer op til  

 nummeret, betaler en ensartet takst, uanset hvor i landet de ringer fra.  

 Dette kan f.eks. ske i form af, at de altid kun betaler det  

 pågældende teleselskabs lokaltakst, landstakst eller lignende  

 (typisk ved, at den slutbruger, der har fået videretildelt nummeret,  

 selv betaler den del af prisen for opkaldet, der ikke betales af den kaldende  

 slutbruger.) Den pågældende form for abonnentnumre benævnes  

 også numre med »split charge«, hvor overtakserede numre  

 (90-nummerserien) giver mulighed for, at den kaldte abonnent modtager en del  

 af den minutbaserede betaling, som den abonnent, der kalder op, betaler til  

 teleudbyderen, er 70-numrene således i modsætning hertil baseret  

 på, at den kaldte abonnent (indehaveren af 70-nummeret) betaler, og  

 dermed medfinansierer, dele af den minutbaserede pris for opkaldet. 70-numre  

 giver derimod ikke mulighed for, at den kaldte abonnent modtager en del af  

 betalingen for kaldet.
Dette er som nævnt alene muligt inden for de  

 særlige overtakserede nummerserier reguleret i § 27, stk. 1,  

 nr. 2, og kortnumre som nævnt i § 26, nr. 2- 4.
Som det også er beskrevet ovenfor, er en sådan  

 regulering ikke mulig at opretholde i en situation, hvor en række  

 udbydere formidler opkald på tværs af flere telenet og baseret  

 på hver sin individuelt fastlagte takststruktur.
Der er derfor ikke  

 foreslået fastsat særlige regler om taksering af opkald til  

 sådanne numre eller regler om, at sådanne »split charge« numre  

 skal placeres inden for bestemte nummerserier, ligesom der ikke stilles krav  

 om, at Telestyrelsen skal afsætte særskilte nummerserier  

 hertil.
Der vil således fortsat være fuld mulighed for  

 at tilbyde slutbrugere, der ønsker det, sådanne numre, jf.  

 også kravet herom i artikel 15, nr. 2, i Europa-Parlamentets og  

 Rådets direktiv 98/10/EF af 26. februar 1998 om ONP-vilkår for  

 taletelefonitjenesten og om udbud af forsyningspligtydelser på  

 teleområdet under konkurrenceforhold (EF-Tidende 1998 nr.
L101, s.  

 24).
Såfremt der blandt udbyderne af telenet eller  

 teletjenester er ønske herom, vil Telestyrelsen uanset  

 ovennævnte kunne bibeholde 70-serien som en særskilt nummerserie,  

 inden for hvilken udbydere, der ønsker det, kan placere »split charge«  

 numre.
Der vil imidlertid ikke være sikkerhed for, hvordan opkald til  

 sådanne numre takseres over for slutbrugeren, medmindre der i  

 brancheregi på frivillig basis kan opnås enighed herom.
Bestemmelsen indebærer også, at der skal  

 afsættes klart identificerbare nummerressourcer til kortnumre, som  

 nævnt i § 26. Der fastsættes imidlertid ikke regler for  

 takseringen af opkald til sådanne numre.
Opkald til den offentlige  

 alarmtjeneste skal i medfør af § 9 være gratis, opkald til  

 den nummeroplysningstjeneste, der indgår i forsyningspligten, er  

 prisreguleret i medfør af § 19, stk. 1, mens opkald til de  

 øvrige kortnumre ikke er særskilt reguleret.
Med hensyn til  

 kortnumre, som beskrevet i § 26, nr. 5, er det den bagvedliggende  

 tjeneste, der takseres, og der sker ikke en taksering af selve  

 kortnummeret.
 Med hensyn til det kortnummer, som afsættes til  

 etablering af en særlig »indgangsportal« til alle offentlige  

 myndigheder og institutioner forudsættes det, at prisen for opkald til  

 det pågældende nummer med hensyn til takseringsniveau som  

 udgangspunkt ligger på linie med eksempelvis opkald til  

 nummeroplysningstjenester eller lignende, og at der således ikke  

 anvendes en overtaksering af et omfang, der kunne begrunde, at tjenesten i  

 stedet skulle placeres inden for den særskilte nummerserie for  

 overtakserede opkald.
Til § 28 Til stk. 1 Bestemmelsen udgør hjemlen til af fastsætte  

 nærmere regler rettet imod den slutbruger, der har fået tildelt  

 et abonnentnummer som nævnt i § 27, stk. 1, nr. 2, og den  

 udbyder af telenet eller teletjenester, der har videretildelt det  

 pågældende abonnentnummer til slutbrugeren.
 Reglerne kan omfatte de bagvedliggende informations- og  

 indholdstjenesters indhold, hvilken type indhold der skal placeres i  

 særskilte underkategorier inden for den afsatte nummerressource, og  

 endelig den pris, der kan opkræves hos den kaldende slutbruger for  

 opkald til de pågældende numre eller nummerserier (det der i dag  

 benævnes »service 900« reglerne).
 Bestemmelsen er en udbygget og mere præcis  

 videreførelse af dele af hjemlen i den gældende § 3a,  

 stk. 7, i lov om visse forhold på telekommunikationsområdet,  

 der giver mulighed for at fastsætte nærmere regler om service  

 900-tjenester, med henblik på at tilgodese hensynet til beskyttelse af  

 den enkelte forbruger.
Med hensyn til reguleringen af indhold og placering af de  

 enkelte kategorier af informations- og indholdstjenester vil der på  

 bekendtgørelsesniveau i vidt omfang blive tale om en  

 videreførelse af den gældende regulering, dog med visse  

 forenklinger af de anvendte kategorier, prisreguleringen af disse og de  

 særlige regler, der i dag eksisterer om markedsføringen af denne  

 type tjenester.
Særligt med hensyn til prislofterne for de enkelte  

 kategorier af tjenester er der behov for en tilpasning til den øvrige  

 prisudvikling på telemarkedet i bred forstand, og den spredning, der er  

 heri.
 Særligt for så vidt angår hjemlen til at  

 regulere priser for det enkelte opkald bemærkes, at hjemlen principielt  

 giver mulighed for to former for prisregulering:
I dag er reguleringen udformet sådan, at  

 bekendtgørelsen regulerer prisen for det samlede opkald, inklusive  

 betalingen for indholdstjenesten.
Denne form for prisregulering vil kunne  

 opretholdes, men forudsætter, at der er etableret hensigtsmæssige  

 rammer for den indbyrdes afregning (fordeling) af det indkomne beløb  

 pr. opkald/minut mellem minimum to og i visse situationer tre parter.
Dele af  

 betalingen for opkaldet skal tilfalde udbyderen af informations- eller  

 indholdstjenesten.
Den resterende del af betalingen skal tilfalde de udbydere  

 af telenet eller teletjenester, der måtte være involveret i  

 opkaldet.
Sidstnævnte indebærer, at der i situationer, hvor et  

 service 900 opkald formidles via en aftale om samtrafik, skal ske en deling  

 af indtægten mellem minimum to udbydere af telenet eller teletjenester.  

 Se også nedenfor under bemærkningerne til § 29 om eventuel  

 regulering af disse afregnings- og samtrafikforhold.
Bekendtgørelseshjemlen giver imidlertid også  

 mulighed for, hvis det på et tidspunkt måtte blive relevant, at  

 adskille reguleringen af betalingen til indholdsleverandøren, og  

 betalingen til selve udbyderen af telenet eller teletjenester, således  

 at betalingen til indholdsleverandøren fortsat reguleres, mens  

 betalingen for opkaldet, der tilfalder udbyderen af telenet eller  

 teletjenester, ikke reguleres, men overlades til konkurrencen på  

 markedet, på samme måde som de øvrige teletakster.
En  

 begrænsning af reguleringen til alene at omfatte prisen for selve  

 informations- eller indholdstjenesten kan være relevant som alternativ  

 til en detaljeret regulering af de ovenfor nævnte afregnings- og  

 samtrafikforhold i en situation, hvor der ikke på frivillig basis kan  

 opnås enighed herom.
 Med hensyn til den forbrugerbeskyttelse, der ligger i at  

 forbrugeren kender den samlede pris for opkaldet, er det under alle  

 omstændigheder afgørende at fastholde denne, jf. også den  

 foreslåede nye bestemmelse i § 33.
Til stk. 2 og 3 Der er tale om nye bestemmelser, der markant ændrer  

 den måde, hvorpå der føres tilsyn med anvendelsen af  

 abonnentnumre som nævnt i § 27, stk. 1, nr. 2, (i dag  

 benævnt service 900 numre). I dag administreres service 900  

 området af Service 900-Nævnet som 1. instans, som fører  

 løbende tilsyn med, at numrene anvendes i overensstemmelse med de  

 gældende regler, træffer afgørelse og udsteder  

 påbud, såfremt dette ikke er tilfældet, og kan  

 pålægge en udbyder af telenet eller teletjenester at afbryde  

 adgangen til en tjeneste, hvis reglerne ikke overholdes.
Med de foreslåede bestemmelser overføres  

 forpligtelsen til som 1. instans at sikre, at de gældende regler om  

 indhold, placering og taksering overholdes, til den udbyder af telenet eller  

 teletjenester, der har videretildelt det pågældende  

 abonnentnummer til udbyderen af informations- eller indholdstjenesten.  

 Udbyderen af telenet eller teletjenester får som grundlag herfor adgang  

 til at fratage en slutbruger et allerede videretildelt nummer, medmindre det  

 godtgøres, at reglerne fremover vil blive overholdt, for eksempel i  

 form af en redegørelse for ændrede procedurer til sikring heraf,  

 planlagte indholdsændringer m.v., og faktisk gennemførelse heraf  

 inden for den nævnte, korte frist.
Udbyderen kan desuden inddrage  

 nummeret, hvis der gentagne gange sker overtrædelse af reglerne.
 Bestemmelserne skal ses i sammenhæng med § 108,  

 der omhandler Service 900-Nævnets ændrede rolle som klageorgan  

 for udbydernes 1. instans afgørelser.
Til § 29 Til stk. 1 Bestemmelsen er til dels en præciseret  

 videreførelse af dele af hjemlen i den gældende § 3a,  

 stk. 7, i lov om visse forhold på telekommunikationsområdet,  

 der giver mulighed for af fastsætte regler, der beskytter forbrugeren  

 mod uforholdsmæssigt stort forbrug eller mod et forbrug, som  

 forbrugeren ikke vil kunne betale for.
Hertil kommer den gældende  

 hjemmel i § 13 i lov om forsyningspligt og visse forbrugerforhold inden  

 for telesektoren, der ligeledes indeholder en vis hjemmel til at stille  

 minimumskrav til udbydere af offentlige telenet eller teletjenester om, at de  

 skal tilbyde slutbrugerne adgang til forskellige former for  

 spærringsfaciliteter og andre former for faciliteter med henblik  

 på kontrol af forbruget, jf. også bemærkningerne til  

 § 10 i nærværende lovforslag, der viderefører denne  

 hjemmel.
 I den her foreslåede bestemmelse samles hjemlen til  

 at stille krav om, at udbydere af offentlige telenet eller teletjenester til  

 slutbrugere skal tilbyde slutbrugerne forudgående spærring, eller  

 spærring efter anmodning, af opkald til overtakserede numre (jf.  

 § 27, stk. 1, nr. 2), til udenlandske nummerserier, herunder til  

 afgrænsede delmængder heraf, eller spærring af samtlige  

 udgående opkald.
Til stk. 2 og 3 De pågældende bestemmelser er en  

 præciseret videreførelse af hjemlen i § 2, stk. 9, i  

 samtrafikloven, til at fastsætte nærmere regler, dels om  

 afregningsforhold mellem udbydere af informations- eller indholdstjenester og  

 den udbyder af telenet eller teletjenester, som har videretildelt det  

 involverede abonnentnummer til førnævnte, dels om de  

 samtrafikpriser, der skal anvendes i forbindelse med samtrafik, der omhandler  

 opkald til sådanne numre, mellem flere udbydere af telenet eller  

 teletjenester.
Stk. 3 giver i den forbindelse hjemmel til at  

 fastsætte regler om sådanne samtrafikpriser, der afviger fra den  

 generelle regulering heraf.
Er der ikke fastsat særlige regler, finder  

 den generelle prisregulering af aftaler om samtrafik anvendelse.
 Hjemlen i stk. 3 giver desuden adgang til at  

 fastsætte særlige regler om samtrafikpriserne for opkald til de  

 såkaldte gratisnumre (jf. § 27, stk. 1, nr. 1).
Der kan på begge de ovenfor nævnte  

 områder således være behov for mindre fravigelser af de i  

 medfør af § 55 nærmere regulerede  

 prisfastsættelsesmetoder idet der er tale om et 3-partsforhold.
Sigtet  

 med fastsættelse af særlige regler, der fraviger den generelle  

 regulering i medfør af § 55, vil bl.a. være at sikre  

 mulighed for, i beregningen af samtrafikpriserne i relation til udveksling af  

 trafik med de nævnte abonnentnumre, at medregne yderligere  

 omkostninger, som skyldes de særlige komplikationer, afviklingen af  

 denne form for samtrafik kan indebære.
 Bestemmelsen kan derimod ikke anvendes til at  

 indføre en mere restriktiv prisregulering, end den i medfør af  

 § 55 fastsatte.
Til § 30 Til stk. 1 Den foreslåede bestemmelse fastslår, at det er  

 Telestyrelsen, der administrerer den samlede danske nummerplan og herunder  

 forestår samlet disponering, tildeling, ændring og inddragelse af  

 numre, nummerserier og adresser over for de enkelte udbydere af telenet eller  

 teletjenester, der ønsker at få adgang til nummerressourcerne.  

 Administrationen sker med udgangspunkt i formålsbestemmelsen i  

 § 1, stk. 2.
 Den del af Telestyrelsens administration af  

 nummerressourcerne, der vedrører den samlede disponering af disse, er  

 herudover nærmere reguleret i de ovenfor beskrevne §§ 25 og  

 26.
 Den øvrige administration sker på grundlag af  

 regler fastsat af Telestyrelsen i medfør af § 30, stk. 2, og  

 § 31.
Til stk. 2 I henhold til § 3, stk. 2, i den gældende  

 nummerlov fastsætter forskningsministeren nærmere regler om  

 Telestyrelsens administration af nummerressourcerne, som nævnt i  

 stk. 1. Med den foreslåede bestemmelse foreslås denne  

 kompetence overført til Telestyrelsen, som allerede i dag i et vist  

 omfang udsteder regler om bl.a. nummerplanen.
Sigtet er en forenkling og  

 samling af den samlede bekendtgørelsesregulering af nummerplanen og  

 nummeradministrationen.
Med hensyn til den materielle regulering, som bestemmelsen  

 er grundlaget for, er hensigten som udgangspunkt en uændret  

 videreførelse af den hidtidige hjemmel, og bemærkningerne til  

 denne er således fortsat vejledende for forståelsen af  

 nærværende bestemmelse.
Det er dog fundet hensigtsmæssigt i  

 lovteksten at præcisere, at hjemlen blandt andet kan anvendes til at  

 fastsætte regler om tildeling, anvendelse og tilbagekaldelse af numre  

 samt tidsfrister herfor og om de nærmere vilkår for ibrugtagning.  

 I reglerne om anvendelse af nummerressourcer vil bl.a. indgå, at en  

 udbyder af telenet eller teletjenester, der ønsker at anvende  

 nummerressourcer inden for den samlede danske nummerplan, ikke kan anvende  

 andre kort- eller abonnentnumre end de numre, den pågældende er  

 tildelt, og herunder ikke kan anvende numre, som fortsat beror hos  

 Telestyrelsen, eller numre, som er tildelt andre udbydere af telenet eller  

 teletjenester.
Se også bemærkningerne til § 28, stk. 1  

 og 2.
For så vidt angår indholdet af den forudsatte  

 bekendtgørelsesregulering, er det som udgangspunkt hensigten at  

 videreføre de gældende regler.
Eventuelle ændringer vil  

 således ske med udgangspunkt i de principper, der udgør  

 grundlaget for den gældende bekendtgørelse.
Se også  

 bemærkningerne nedenfor til § 31.
Der vil således bl.a. i forbindelse med regulering  

 af mulighederne for at inddrage eller ændre i allerede tildelte og  

 anvendte numre fortsat skulle lægges vægt på, at dette sker  

 med rimeligt varsel, afpasset efter anvendelsen af de pågældende  

 numre.
Ligeledes vil det fortsat være sådan, at ændring  

 eller inddragelse af allerede tildelte og anvendte numre, nummerserier eller  

 adresser, herunder erstatning af disse med andre numre, nummerserier eller  

 adresser, som udgangspunkt kun kan ske, hvis det udfra  

 kapacitetsmæssige hensyn eller generelle nummerplanlægningshensyn  

 skønnes nødvendigt, eller hvis det af hensyn til at sikre en  

 effektiv udnyttelse af den samlede kapacitet i de til enhver tid  

 værende danske nummerplaner ud fra en helhedsbetragtning skønnes  

 formålstjenligt.
Også de gældende muligheder for at opstille  

 vilkår i forbindelse med den konkrete tildeling af nummerressourcer, og  

 for i visse tilfælde at afvise tildeling af yderligere  

 nummerressourcer, henholdsvis inddrage nummerressourcer der ikke anvendes,  

 vil blive videreført.
Se i den forbindelse også  

 bemærkningerne ovenfor til § 26 om adgangen til at foretage en  

 særlig restriktiv administration af de begrænsede og  

 pladskrævende kortnummerressourcer.
 Det vil fortsat være sådan, at staten ikke kan  

 gøres økonomisk ansvarlig for de omkostninger, udbydere af  

 telenet eller teletjenester måtte have som følge af  

 ændringerne i de tildelte numre, nummerserier eller adresser.
Til stk. 3 og 4 Som noget nyt sammenholdt med den gældende  

 regulering indføres hermed en generel dirigeringspligt for samtlige  

 udbydere af telenet eller teletjenester, i det omfang de  

 pågældende udbyder tjenester, der omfatter opkald til de  

 pågældende kategorier af numre, og har aftaler om samtrafik med  

 de udbydere, som har fået disse numre tildelt.
Stk. 3 og 4 skal  

 ses i sammenhæng med den indeholdte beskrivelse af den kommende  

 regulering af adgangen til at anvende konkrete abonnent- eller kortnumre.  

 Baggrunden for den pågældende regulering er en konstatering af,  

 at der kan forekomme situationer, hvor opkald til numre, der er tildelt andre  

 udbydere af telenet eller teletjenester, ikke dirigeres korrekt, og hvor  

 udbydere anvender nummerressourcer, som de ikke er tildelt.
 Der henvises desuden til de særlige regler om  

 dirigering af opkald til porterede numre, jf. § 57 og  

 bemærkningerne hertil.
Til § 31 Bestemmelsen er til dels en lovfæstet  

 videreførelse af § 6, stk. 2, og § 11, stk. 1, i  

 den gældende bekendtgørelse (nr. 921 af 9. december 1998), om  

 Telestyrelsens administration af nummerressourcer m.v., og fastslår, at  

 enhver, der agter at udbyde telenet eller teletjenester (jf. den i § 5,  

 stk. 1, indeholdte definition af udbydere af telenet eller  

 teletjenester) har ret til at få tildelt nummerressourcer.
Tildelingen  

 skal dog ske inden for rammerne af de i medfør af § 30,  

 stk. 2, af Telestyrelsen fastsatte regler herfor, jf. ovenfor om  

 mulighederne for at fastsætte vilkår for og foretage  

 ændringer i den foretagne tildeling samt mulighederne for at afvise  

 anmodninger om tildeling af navnlig kortnummerressourcer, som er i modstrid  

 med den overordnede målsætning om at sikre en samlet, effektiv  

 udnyttelse af nummerressourcerne.
Stk. 2 fastslår, at Telestyrelsen ikke kan  

 tildele nummerressourcer til andre end de i stk. 1 nævnte.
Dvs.,  

 at nummerressourcer ikke af Telestyrelsen kan tildeles direkte til  

 slutbrugere, herunder til storkunder, udbydere af informations- eller  

 indholdstjenester, lukkede net, der er etableret direkte af en eller flere  

 slutbrugere til eget brug m.v.
Slutbrugere får i stedet videretildelt numre fra den  

 udbyder af telenet eller teletjenester, som vedkommende har sit kundeforhold  

   eller dele af sit kundeforhold   hos.
En udbyder af telenet eller  

 teletjenester kan også videretildele numre til andre udbydere af  

 telenet eller teletjenester.
Det vil navnlig være relevant i  

 forbindelse med tjenesteudbyderadgang, hvor tjenesteudbyderen kan  

 vælge, om man ønsker nummerressourcer tildelt direkte fra  

 Telestyrelsen (hvilket bl.a. vil være relevant for VNO ere, jf.  

 bemærkningerne til §§ 43 og 46), eller via den udbyder af telenet  

 eller teletjenester, som man indgår en tjenesteudbyderaftale med.
Af § 11 i den gældende  

 bekendtgørelsesbestemmelse om Telestyrelsens administration af  

 nummerressourcer m.v. fremgår, at udbud af navnlig telefonitjenester  

 (inkl. mobiltelefoni), men også datatjenester der udnytter nummerplaner  

 eller adresser fastlagt i ITU s anbefalinger, alene må ske på  

 grundlag af numre, nummerserier og adresser, der er tildelt af Telestyrelsen.  

 Markedsudviklingen er nu sådan, at der også udbydes bl.a.  

 telefonitjenester via Internettet og med en adressering baseret på  

 Internetadresser.
Det er ikke hensigten at hindre denne udvikling ved at  

 opstille krav, der begrænser eller forhindrer brugen af  

 telefonitjenester via Internettet og en adressering baseret på  

 Internetadresser m.v.
Den foreslåede bestemmelse hindrer således  

 ikke en sådan »alternativ« nummerering.
Det vil imidlertid fortsat være et krav, at  

 benyttelsen af numre m.v., der baserer sig på nummerplaner eller  

 adresser fastlagt i ITU s anbefalinger, og hvor administration heraf er lagt  

 ud til de enkelte medlemslande alene, kun kan ske efter tildeling af  

 Telestyrelsen.
Reglen herom vil endvidere blive udbygget m.h.p. at  

 præcisere, at dette også indebærer, at man ikke i eget  

 dirigerings-øjemed kan anvende nummerressourcer, der er tildelt andre  

 udbydere, eller som fortsat beror hos Telestyrelsen.
Se også  

 bemærkningerne til § 25, stk. 1, som udgør  

 hjemmelsgrundlaget for fastsættelse af nærmere regler herom, og  

 den nye bestemmelse i § 30, stk. 3 og 4, om dirigeringspligt.
Til § 32 Bestemmelsen er for så vidt angår  

 stk. 1-3 en uændret videreførelse af § 4 i den  

 gældende nummerlov, jf. dog de nedenfor anførte modifikationer  

 hertil.
I beregningsgrundlaget for nummerafgifter indgår  

 således fortsat omkostningerne forbundet med Teleklagenævnets og  

 Telebrugernævnets virksomhed.
Fremover vil også Service  

 900-Nævnets virksomhed skulle finansieres ad denne vej, idet den  

 særskilte gebyropkrævning for tildeling af en tilladelse til  

 udnyttelse af et 90-nummer bortfalder.
 Herudover vil nummerafgiften kunne anvendes til at  

 dække samtlige omkostninger til Telestyrelsens samlede administrative  

 opgaver, inklusive Telestyrelsens internationale aktiviteter, i det omfang  

 disse vedrører eller er til fordel for telesektoren, og omkostningerne  

 ikke dækkes af særskilte gebyrer m.v. eller af  

 frekvensafgifterne.
Endelig vil nummerafgiften kunne anvendes til at  

 dække omkostningerne ved eventuelle administrative opgaver i  

 forbindelse med udmøntning af forskningsministerens IT-politiske  

 initiativer, i det omfang sådanne opgaver af forskningsministeren  

 henlægges til Telestyrelsen, idet disse initiativer, har som overordnet  

 sigte at fremme udviklingen af netværkssamfundet.
Ligeledes vil dette  

 være til fordel for udbydere af telenet eller teletjenester, uanset at  

 disse parter ikke umiddelbart berøres heraf.
 Den gældende hjemmel for forskningsministeren til at  

 udstede regler om Telestyrelsens opkrævning af nummerafgifter  

 foreslås ikke videreført, idet denne er blevet overflødig  

 i og med, at nummerafgifterne fastsættes på finansloven, hvor det  

 også er muligt at angive, hvordan og med hvilke betalingsterminer disse  

 opkræves.
 Som stk. 4 er indsat en ny bestemmelse, der  

 præciserer, at forpligtelsen til at betale nummerafgifter til enhver  

 tid påhviler den udbyder af telenet eller teletjenester, der har  

 fået den pågældende nummerressource tildelt af  

 Telestyrelsen, uanset om brugen af nummeret er overladt til en slutbruger  

 eller til en anden udbyder af telenet eller teletjenester, for eksempel i  

 forbindelse med nummerportabilitet eller aftaler om samtrafik om  

 tjenesteudbyderadgang.
Til kapitel 7 : Information til slutbrugerne om prisen for  

 opkald Til § 33 Denne bestemmelse, som er ny i forhold til gældende  

 lovgivning, giver forskningsministeren hjemmel til at fastsætte regler  

 om, at udbydere af offentlige telenet eller teletjenester til slutbrugere  

 skal etablere en eller flere former for særlige foranstaltninger, der  

 giver slutbrugeren mulighed for, hvis denne ønsker det, at blive  

 advaret eller informeret om særligt dyre opkald og prisen herfor.
 Reglerne kan bl.a. omfatte, at slutbrugeren i forbindelse  

 med det enkelte opkald - for eksempel gennem et lydsignal   advares om, at  

 denne er i færd med at foretage et særligt dyrt opkald,  

 forstået som et opkald med en minutbaseret taksering over et vist  

 minimumsniveau, fastsat af ministeren i den pågældende  

 bekendtgørelse.
Alternativt kan der stilles krav om, at udbyderen  

 eventuelt via en »oplysningstjeneste«, som slutbrugeren har mulighed for at  

 ringe til, oplyser om den konkrete minutbaserede takst for det  

 påtænkte opkald, baseret på indtastning af det nummer,  

 slutbrugeren ønsker at ringe til.
Tjenesten kunne evt. kombineres med  

 viderestilling til nummeret, såfremt slutbrugeren efter at have  

 modtaget oplysningen fortsat ønsker at foretage opkaldet.
 I forbindelse med fastsættelse af regler om  

 oplysning i forbindelse med særligt dyre opkald kan  

 forskningsministeren, jf. § 10, stk. 2, nr. 3, endvidere  

 fastsætte regler om krav til markedsføring af de  

 ovennævnte funktioner og faciliteter, således at slutbrugerne  

 gøres opmærksom på, at sådanne tjenester  

 eksisterer.
Som den gældende praksis for taksering er, betaler  

 den slutbruger, der foretager et opkald, ikke for en eventuel supplerende  

 taksering som følge af, at den kaldte slutbruger (B-abonnenten) har  

 viderestillet opkald til dennes abonnentnummer til et andet nummer   uanset  

 om dette andet nummer er et fastnetnummer, et mobilnummer, eller et  

 udlandsnummer.
Prisen herfor betales i stedet af B-abonnenten.
I det omfang,  

 der indføres slutbrugerprodukter, hvor A-abonnenten også betaler  

 for den viderestillede del af opkaldet, omfatter forpligtelsen efter  

 § 33 til at oplyse om prisen for det enkelte opkald ligeledes denne  

 betaling.
Det er ikke hensigten med bestemmelsen at forpligte  

 udbyderne af telenet eller teletjenester til at stille eventuelle funktioner  

 eller faciliteter gratis til rådighed.
Der vil derimod kunne blive tale  

 om at fastsætte regler om, at der skal anvendes en omkostningsbaseret  

 taksering for brug af tjenesten.
 Bestemmelsen vedrører, i modsætning til en  

 række af de øvrige bestemmelser i afsnit III, alene udbydere af  

 offentlige telenet eller teletjenester til slutbrugere, jf. definitionen  

 heraf i § 6, stk. 3. Hermed menes udbydere, som udbyder tjenester  

 til en ikke på forhånd afgrænset kreds af slutbrugere, dvs.  

 alment tilgængelige tjenester.
 Bestemmelsen er således ikke relevant for udbydere,  

 der ikke udbyder tjenester til slutbrugere, men alene til andre udbydere af  

 telenet eller teletjenester (infrastrukturselskaber m.v.). Bestemmelsen  

 skønnes heller ikke relevant i forhold til udbydere af telenet eller  

 teletjenester til slutbrugere, som alene udbyder skræddersyede  

 tjenester til en mindre, på forhånd afgrænset kreds af  

 brugere, for eksempel i form af virtuelle lukkede net eller lignende, og hvor  

 der typisk vil være aftalt særlige prisvilkår m.v.
 Den foreslåede hjemmel er en betydelig udvidelse  

 sammenholdt med § 8, stk. 4, i den gældende nummerlov, der  

 giver forskningsministeren hjemmel til at stille krav til udbyderne,  

 såfremt der på det tidspunkt, hvor der indføres fuld  

 nummerportabilitet (herunder adgang til at medtage abonnentnumre ved skift  

 mellem fastnet og mobilnet), fortsat er store prisforskelle i priserne  

 på opkald til mobilnumre og fastnetnumre.
 Om baggrunden for den skærpede regulering henvises  

 til de indledende bemærkninger til afsnit III.
Forskningsministeren har i efteråret 1999 anmodet  

 Telestyrelsen om at gennemføre en bredere undersøgelse af  

 markedets takststrukturer (omfattende både fastnet- og mobilmarkedet),  

 med fokus på at afdække hvilken prisspredning der samlet er tale  

 om, dvs. hvilke forskelle der er m.h.t. den pris, de forskellige udbydere af  

 telenet eller teletjenester opkræver for at terminere et opkald i egne  

 og andres net.
Denne undersøgelse forventes afsluttet i foråret  

 2000. Telestyrelsen skal samtidig undersøge, hvilke omkostninger der  

 vil være forbundet med at fastsætte krav om anvendelse af  

 lydsignaler eller voice response som beskrevet ovenfor.
Hjemlen til at fastsætte regler som nævnt  

 ovenfor vil således alene blive anvendt, såfremt der er tale om  

 en meromkostning af et så beskedent omfang pr. opkald, at denne  

 står i et rimeligt forhold til de takstforskelle, der er tale om.
Det  

 må således forventes, at det i sidste ende vil blive forbrugeren,  

 der kommer til at betale for indførelse af faciliteter som nævnt  

 gennem den generelle taksering.
 Den udvidede hjemmel indebærer, at et krav om  

 oplysningspligt principielt kunne indføres umiddelbart efter lovens  

 ikrafttræden og ikke som i den gældende bestemmelse i nummerloven  

 først med virkning fra 1. januar 2001, hvor der indføres fuld  

 nummerportabilitet.
 Stk. 2 præciserer, hvilke udbydere det i givet  

 fald påhviler at etablere foranstaltninger som beskrevet ovenfor,  

 nemlig de udbydere, der forestår kundeforholdet vedrørende de  

 pågældende slutbrugeres udgående opkald.
 Stk. 3 fastslår, at oplysninger som nævnt  

 under alle omstændigheder skal gives i forbindelse med opkald til  

 overtakserede numre, jf. § 27, stk. 1, nr. 2. Dette svarer til,  

 hvad der i dag er gældende i medfør af de særlige regler  

 om udbud af de såkaldte service 900-tjenester (overtakserede  

 indholdstjenester udbudt via numre i 90-nummerserien). Der stilles i  

 forbindelse med opkald til sådanne numre krav om, at der i forbindelse  

 med det enkelte opkald indledningsvis oplyses om den samlede pris for  

 opkaldet (såvel minutbaseret taksering som anden taksering). Denne  

 regulering vil blive opretholdt.
Den pågældende hjemmelsbestemmelse giver  

 mulighed for en fleksibel regulering af, hvorvidt det er udbyderen af telenet  

 eller teletjenester eller udbyderen af informations- og indholdstjenesten,  

 der skal sikre, at der oplyses herom.
Se om baggrunden herfor  

 bemærkningerne til §§ 28 og 29.
Til kapitel 8: Rammer for udnyttelse af  

 nummeroplysningsdata Til § 34 Bestemmelsen er i vidt omfang en uændret  

 videreførelse af § 11 i den gældende nummerlov, jf. dog  

 bemærkningerne nedenfor vedrørende de foreslåede  

 bestemmelser i stk. 1, 2, 4 og 5. Bestemmelsen i stk. 5  

 viderefører desuden gennemførelsen af artikel 6 i  

 Europa-Parlamentets og Rådets direktiv 98/10/EF af 26. februar 1998 om  

 ONP-vilkår for taletelefonitjenesten og om udbud af  

 forsyningspligtydelser på teleområdet under konkurrenceforhold  

 (EF-Tidende 1998 nr.
L 101, s. 24).
 Sigtet med bestemmelsen er, ud fra et brugerhensyn, at  

 sikre et bredt udbud af nummeroplysningstjenester i forskellige mere eller  

 mindre skræddersyede udgaver og via forskellige medier, så der  

 opstår et solidt konkurrencemarked også med hensyn til udbud af  

 nummeroplysningstjenester.
Til stk. 1 I stk. 1 er der i forhold til den gældende  

 bestemmelse sket den ændring, at forpligtelsen til at videregive  

 nummeroplysningsdata til marginalomkostninger er udvidet til også at  

 omfatte de udbydere af telenet eller teletjenester, der ikke har fået  

 tildelt nummerressourcer direkte fra Telestyrelsen, men i stedet har  

 fået videretildelt numre fra andre udbydere.
Udvidelsen er navnlig  

 relevant i forhold til tjenesteudbydere, der ikke selv har fået tildelt  

 nummerressourcer via Telestyrelsen, jf. også bemærkningerne  

 ovenfor til § 31. Det følger ligeledes af bestemmelsen, at det er  

 den udbyder, som har modtaget et porteret nummer, der er forpligtet til at  

 videregive nummeroplysningsdata.
 Derudover er pligten til at afgive nummeroplysningsdata  

 udvidet til at omfatte alle udbydere af telenet eller teletjenester, der  

 tildeler abonnentnumre til slutbrugere, og ikke kun udbydere af offentlige  

 telenet eller teletjenester.
Nummeroplysningsdata skal som nævnt videregives til  

 marginalomkostningerne ved videregivelse heraf.
Ved marginalomkostningerne  

 forstås, at udbyderen alene må tage betaling for omkostningerne i  

 forbindelse med selve afgivelsen af nummeroplysningsdata, og udbyderen kan  

 ikke beregne sig et vederlag til dækning af faste omkostninger.
Selve  

 grundinvesteringerne i forbindelse med skabelsen af nummeroplysningsdatabasen  

 kan ikke betegnes som marginalomkost ninger, idet de ikke i sig selv  

 vedrører afgivelsen af nummeroplysningerne.
Som marginalomkostninger  

 kan heller ikke betegnes andre omkostninger, der måtte  

 påløbe i forbindelse med de eventuelle udbygninger af udbyderens  

 administrative systemer, der vil være nødvendige for at skabe  

 selve grundlaget for afgivelse af nummerop lysnings data til andre.
De omfattede nummeroplysningsdata er data i tilknytning  

 til abonnentnumre, der er tildelt en identificeret slutbruger.
Forpligtelsen  

 til at videregive nummeroplysningsdata giver derimod ikke mening   og  

 omfatter ikke abonnentnumre, som anvendes i forbindelse med teletjenester i  

 form af forudbetalte kort, hvor der ikke sker nogen form for registrering af  

 køberens   og dermed slutbrugerens   navn, adresse m.v.
 Ligeledes omfatter forpligtelsen ikke abonnentnumre, der  

 ikke er tildelt som slutbrugernumre, men i stedet anvendes på samme  

 måde som et kortnummer i forbindelse med frit operatørvalg til  

 at sikre adgang til en bagvedliggende teletjeneste (en telefonitjeneste, en  

 »modem-pool« eller lignende). Begrebet abonnentnumre til slutbrugere omfatter  

 derimod også de abonnentnumre, som en udbyder af telenet eller  

 teletjenester tildeler sig selv, og som fungerer som dennes almindelige  

 abonnentnumre.
 For så vidt angår anvendelsen af  

 nummeroplysningsdata, er denne underlagt den almindelige register- og  

 databeskyttelseslovgivnings regler, og er den afgivende part  

 uvedkommende.
Til stk. 2 I stk. 2 er hjemlen til at fastsætte  

 nærmere regler om minimumskravene til nummeroplysningsdata  

 overført fra forskningsministeren til Telestyrelsen.
Herudover er  

 hjemlen udvidet, således at det også bliver muligt at  

 fastsætte minimumskrav til de enkelte udbyderes indsamling og  

 registrering af nummeroplysningsdata i forbindelse med indgåelse af  

 aftaler med slutbrugere, efterfølgende ændringer m.v.
Det har  

 vist sig hensigtsmæssigt at kunne fastsætte regler herom, bl.a.  

 med henblik på fortsat at kunne sikre, at der eksisterer en eller flere  

 nummeroplysningsdatabaser, som indeholder oversigter over samtlige  

 slutbrugere, jf. dog slutbrugerens adgang til at kræve hemmeligholdelse  

 af et eller flere elementer af dennes nummeroplysningsdata i stk. 3.
Udvidelsen er desuden nødvendig af hensyn til  

 betjening af den offentlige alarmtjeneste, jf. bemærkningerne til  

 stk. 4, nr. 2, og stk. 5 nedenfor.
Udvidelsen sker endvidere  

 på baggrund af forslag fra en stor del af de forskellige udbyderes  

 nummeroplysningstjenester, der ønsker at et sådant krav  

 indføres for at sikre en ensartethed i de indsamlede data.
 Bortset fra ovennævnte udvidelse er det som  

 udgangspunkt hensigten at videreføre den nuværende  

 bekendtgørelsesregulering på området.
Til stk. 3-5 Stk. 3 er en videreførelse af § 11,  

 stk. 3, i den gældende nummerlov.
Der er dog gennem en  

 ændret formulering af bestemmelsen sket en præcisering af, at  

 bestemmelsen om, at en slutbruger kan kræve, at den  

 pågældendes nummeroplysningsdata ikke må oplyses i  

 forbindelse med udbud af nummeroplysningstjenester, både kan  

 påberåbes i forhold til de nummeroplysningstjenester, der udbydes  

 af den udbyder af telenet eller teletjenester, som slutbrugeren i  

 øvrigt har sit kundeforhold hos, og i forhold til andre udbydere af  

 nummeroplysningstjenester.
 Slutbrugerens adgang til at kræve hemmeligholdelse  

 af oplysninger kan omfatte samtlige dennes nummeroplysningsdata eller dele  

 heraf.
 Stk. 4, nr. 1, er en indholdsmæssigt  

 uændret videreførelse af den gældende bestemmelse om, at  

 et abonnentnummer uanset reglen i stk. 3 altid kan videregives til andre  

 udbydere af telenet eller teletjenester i signaleringsøjemed.
Stk. 4, nr. 2, og stk. 5 er nye bestemmelser,  

 som har til hensigt at sikre, at den nummeroplysningsdatabase (118), som er  

 omfattet af forsyningspligten, indeholder alle abonnentnumre, der er tildelt  

 til slutbrugere og anvendes som slutbrugernumre, mhp. at sådanne nummer  

 oplysningsdata kan videregives til den offentlige alarmtjeneste.
Disse  

 nummeroplysningsdata kan ikke videregives til andre end alarmtjenesten, jf.  

 dog ovenfor om nummeroplysningsdata videregivet i  

 signaleringsøjemed.
Det er i forbindelse med alarmopkald af stor vigtighed, at  

 landets alarmcentraler kan få oplysninger om det enkelte abonnentnummer  

 i forbindelse med alarmopkald fra en borger, der ikke er i stand til selv at  

 fortælle, hvorfra der kaldes.
Det er således nødvendigt,  

 at alarmcentralerne under 112 i de tilfælde, hvor den kaldende ikke  

 selv har mulighed for at oplyse om, hvilket nummer, der kaldes fra, har  

 adgang til at opklare dette via et opkald til én samlet database, der  

 også indeholder disse numre, nemlig 118 nummeroplysningsdatabasen.  

 Alternativt ville alarmcentralerne i forbindelse med en konkret  

 nødsituation, skulle kontakte alle udbyderne, for at få  

 oplysninger om nummeroplysningsdata i tilknytning til et hemmeligt nummer  

 eller et nummer hvor en eller flere nummeroplysningsdata efter anmodning fra  

 slutbrugeren hemmeligholdes.
Dette er ikke hensigtsmæssigt i en akut  

 nødsituation, hvor det er afgørende, at alarmcentralen hurtigst  

 muligt får oplyst, hvor der ringes fra.
 Den offentlige alarmtjeneste omfatter alle de offentlige  

 alarmfunktioner, der bestrides af politiet, Københavns  

 Brandvæsen og andre.
Til stk. 6 Denne bestemmelse er en indholdsmæssigt  

 uændret videreførelse af § 11, stk. 5, i den  

 gældende nummerlov.
 Bestemmelsen præciserer, at slutbrugeren har ret til  

 dels at blive optaget i alle almene nummeroplysningsdatabaser og  registre,  

 dels at få indsigt i de oplysninger, udbyderen har registreret om den  

 pågældende, og fastslår dennes krav på om  

 nødvendigt at få disse oplysninger ændret eller på  

 at få oplysninger slettet helt eller delvist.
 Bestemmelsen omfatter både udbydere af telenet eller  

 teletjenester og andre, der etablerer og driver nummeroplysningsdatabaser og  

   registre, uanset om disse udgives elektronisk eller papirbaseret, og uanset  

 om brugeren får adgang til disse telefonisk eller via Internettet.
Ved almene nummeroplysningsdatabaser og  registre  

 forstås oversigter om samtlige abonnenter, der ønsker deres  

 nummeroplysningsdata offentliggjort, i modsætning til mere  

 specialiserede registre f.eks. over bestemte typer erhvervsdrivende eller  

 lignende.
I praksis vil brugeren skulle rette henvendelse til udbyderen og  

 bede om en udskrift af de oplysninger, udbyderen har registreret om den  

 pågældende.
Til kapitel 9: Slutbrugernes adgang til frit  

 operatørvalg og nummerportabilitet Til § 35 § 35, stk. 2 og 3, er en indholdsmæssigt  

 uændret videreførelse af § 5, stk. 7 og 8, i den  

 gældende nummerlov.
 § 35, stk. 1 og 4, er nye bestemmelser.
De regulatoriske rammer for indgåelse af aftaler om  

 samtrafik med sigte på at muliggøre frit operatørvalg  

 fremgår af afsnit IV om samtrafik.
Nærværende bestemmelse  

 regulerer slutbrugerens rettigheder i forbindelse med frit  

 operatørvalg og har således også indirekte betydning for,  

 hvad de pågældende aftaler om samtrafik skal  

 muliggøre.
Bestemmelsen viderefører desuden  

 gennemførelsen af Europa-Parlamentets og Rådets direktiv  

 98/61/EF af 24.9.1998 om ændring af direktiv 97/33/EF, for så  

 vidt angår nummerportabilitet mellem operatører samt fast  

 operatørvalg (EF-Tidende 1998 nr.
L268, s. 37).
Til stk. 1 og 4 Stk. 1 præciserer, at en udbyder, der i  

 øvrigt er forpligtet til at indgå aftaler om samtrafik  

 vedrørende frit operatørvalg, skal sikre, at de slutbrugere,  

 der er kunder hos denne, også i praksis får adgang hertil.
 Stk. 4. udgør en snævert  

 afgrænset undtagelse til hovedreglen i stk. 1. Den  

 foreslåede bestemmelse giver således mulighed for, at udbydere af  

 telenet eller teletjenester, der udbyder abonnementer målrettet mod  

 særlige, mindre omfattende grupper af slutbrugere, helt undtagelsesvis  

 kan blive fritaget fra kravet i stk. 1 om at give alle kunder adgang til  

 at benytte frit operatørvalg.
Fritagelse forudsætter, at der fremsættes  

 anmodning herom overfor Telestyrelsen, og at Telestyrelsen godkender en  

 sådan anmodning.
Det småforbrugerabonnement, der kan indgå  

 i forsyningspligten, reguleres dog af § 18.
 Godkendelse kan alene ske, hvor der er tale om  

 slutbrugerprodukter, som m.h.t. udformning og udbredelse svarer til de  

 småforbrugerabonnementer, som Tele Danmark i medfør af  

 forsyningspligtreguleringen udbyder, dvs. slutbrugerprodukter, hvor  

 slutbrugerens udnyttelse af adgangen til frit operatørvalg ville  

 indebære, at den pågældende udbyder ville stå tilbage  

 med udækkede omkostninger i væsentligt omfang, for eksempel  

 på grund af en lavere pris for selve abonnementet end den, udbyderen i  

 øvrigt anvender.
Heraf følger, at det vil være en  

 forudsætning for at opnå en undtagelse som nævnt,  

 at 1)	det eller de omhandlede slutbrugerprodukter maksimalt udgør  

 ca. 15% af det omhandlede selskabs samlede omsætning af  

 slutbrugerprodukter, og 2)	at produktet maksimalt indeholder en abonnementsbetaling på  

 størrelse med den, der indgår i miniabonnementet.
Ud over de traditionelle slutbrugerprodukter, hvor kunden  

 løbende betaler for minutforbruget, er der også på  

 markedet en række forudbetalte slutbrugerprodukter.
Disse produkter  

 sælges på en måde, så udbyderen af telenet eller  

 teletjenester allerede ved selve oprettelsen/købet fra slutbrugeren  

 modtager betaling for et vist, på forhånd aftalt og  

 afgrænset minutforbrug.
Dette kan f.eks. på mobilmarkedet ske  

 ved, at slutbrugeren køber et såkaldt taletidskort, som  

 indsættes i mobiltelefonen (såkaldte »prepaid«  

 løsninger).
Produkter som de nævnte kan være indrettet  

 sådan, at der ikke heri er indeholdt nogen form for oprettelses- eller  

 abonnementsbetaling, men alene en betaling for samtaleminutterne, der til  

 gengæld modtages allerede ved salget af produktet og dermed  

 udgør en sikker indtægt for udbyderen, uanset det faktiske  

 minutforbrug.
Der kan også være tale om, at der i produktet alene  

 indgår en meget begrænset abonnementsbetaling.
I disse  

 situationer vil det være relevant at anvende den i § 36,  

 stk. 4, nævnte undtagelsesadgang til også at undtage  

 sådanne produkter fra kravet om at give adgang til frit  

 operatørvalg, jf. dog nedenfor.
 Der vil imidlertid ikke være grundlag for at meddele  

 en sådan undtagelse, hvis minutprisens omfang kombineret med  

 taletidskortets samlede maksimale anvendelsesperiode er fastsat sådan,  

 at den anvendte forhøjede - minutpris ikke alene dækker  

 omkostningerne ved at »producere« de pågældende samtaleminutter,  

 men også de facto dækker omkostningerne ved etablering og  

 vedligeholdelse af selve kundeforholdet i anvendelsesperioden og dermed  

 indirekte indeholder en abonnementsbetaling.
Om dette i praksis er tilfældet, vil kunne  

 afgøres ved at sammenholde produktet med udbyderens øvrige  

 slutbrugerprodukter og den minut-, henholdsvis abonnementsbetaling, som  

 indgår heri.
Er der eksempelvis tale om et taletidskort med en maksimal  

 anvendelsesperiode på 6 mdr., må dette sammenholdes med  

 henholdsvis minut- og abonnementsbetaling for udbyderens levering af samme  

 type produkt via en traditionel abonnementskontrakt i en 6 måneders  

 periode.
 Undtagelse forudsætter, at udbyderen  

 fremlægger dokumentation for, at der er grundlag for en undtagelse.
 Godkendelse kan desuden, som nævnt ovenfor, alene  

 ske for mindre omfattende dele af en udbyders samlede udbud af teletjenester  

 (maks. 15 %), jf. også §§ 31-34 i den nuværende  

 bekendtgørelse om forsyningspligtydelser, der omhandler  

 småforbrugerabonnementets maksimale udbredelse.
Til stk. 2 Der er tale om en indholdsmæssigt uændret  

 videreførelse af definitionen af, hvad der forstås ved frit  

 operatørforvalg, jf. § 5, stk. 8, i den gældende  

 nummerlov.
Der er dog foretaget enkelte sproglige opstramninger af  

 definitionen.
Til stk. 3 Bestemmelsen viderefører den gældende regel  

 om, at den udbyder, slutbrugeren i øvrigt har sit kundeforhold hos og  

 har fået tildelt abonnentnummeret af, ikke kan kræve  

 særskilt betaling hos slutbrugeren for selve etableringen af  

 operatørforvalg eller fast operatørvalg.
Muligheden herfor  

 ville medføre risiko for forskellige former for konkurrenceforvridende  

 adfærd med sigte på at gøre faciliteter som fast  

 operatørvalg og operatørforvalg mindre attraktive for  

 slutbrugerne.
 Dækning for omkostningerne vedr. etablering og drift  

 af den enkelte slutbrugers operatørvalg og operatørforvalg  

 må i stedet ske via den underliggende aftale om samtrafik.
Til § 36 Bestemmelsen indeholder elementer svarende til dele af de  

 gældende bestemmelser i nummerlovens §§ 8-10 om  

 nummerportabilitet.
De regulatoriske rammer for indgåelse af aftaler om  

 samtrafik med sigte på at muliggøre nummerportabilitet  

 fremgår af afsnit IV om samtrafik.
Bestemmelsen viderefører desuden  

 gennemførelsen af Europa-Parlamentets og Rådets direktiv  

 98/61/EF af 24. september 1998 om ændring af direktiv 97/33/EF, for  

 så vidt angår nummerportabilitet mellem operatører samt  

 fast operatørvalg (EF-Tidende 1998 nr.
L268, s. 37).
 Nærværende bestemmelse og § 37 regulerer  

 slutbrugerens rettigheder i forbindelse med nummerportabilitet og de  

 tidsmæssige rammer for, hvornår fuld nummerportabilitet skal  

 være indført, og har således også indirekte  

 betydning for, hvad de pågældende aftaler om samtrafik skal  

 muliggøre.
Nummerportabilitet har til formål at gøre det  

 lettere for slutbrugerne at skifte udbyder og dermed aktivt at fremme  

 konkurrencen på telemarkedet.
Netop ved at give slutbrugerne muligheden  

 for at tage deres telefonnummer med sig, dvs. at sikre mulighed for  

 nummerportabilitet, minimeres barriererne for skift af udbyder.
Til stk. 1 Den foreslåede bestemmelse slår, parallelt med  

 § 8, stk. 1, i den gældende nummerlov, fast, at en udbyder  

 skal sikre, at de slutbrugere, der er kunder hos denne, også i praksis  

 får adgang til at medtage deres abonnentnummer ved skift til en anden  

 udbyder.
Af den gældende nummerlovs § 10, stk. 4,  

 fremgår, at udbydere senest tre måneder efter, at der er  

 indgået aftaler med andre udbydere om overførsel af numre og om  

 samtrafik i forbindelse med nummerportabilitet, skal åbne for  

 slutbrugernes adgang til nummerportabilitet.
Denne regel er ikke  

 videreført, idet der ikke ses at være behov for at give  

 udbyderen en 3 måneders periode hertil.
 Konsekvensen heraf er, at der skal åbnes for  

 slutbrugernes adgang til nummerportabilitet umiddelbart efter den tidsfrist  

 for indførelse heraf, som fastsættes i medfør af  

 stk. 3. Sker dette ikke, vil Telestyrelsen kunne skride ind med  

 påbud og tvangsbøder.
Til stk. 2 Nummerportabilitet er forudsat introduceret i to etaper,  

 idet en indførelse heraf er teknisk kompliceret og indebærer en  

 række omkostninger m.h.p. opgradering af de bestående telenet og  

 teletjenester.
 Den første etape er startet den 15. oktober 1999,  

 og omfatter indførelse af adgang til at medtage sit nummer ved skift  

 af udbyder inden for fastnettelefoni, inklusive ISDN, i situationer, hvor  

 slutbrugeren bibeholder sin bopæl inden for det område, der  

 dækkes af den central, hvortil slutbrugeren var tilsluttet inden skift  

 af udbyder.
 Den anden etape vil indebære en udbygning af  

 adgangen til at medtage sit nummer ved skift af udbyder, således at  

 dette også kan ske ved skift mellem fastnet- og mobiludbydere og mellem  

 flere mobiludbydere.
Uanset tidsplanen kan udbydere af offentlige telenet og  

 teletjenester, såfremt de ønsker det, tilbyde geografisk  

 portabilitet til egne slutbrugere, herunder til slutbrugere, der skifter til  

 den pågældende udbyder.
Det må forventes, at udbydere vil  

 tilbyde geografisk portabilitet i eget net i det omfang, der er en  

 tilstrækkelig slutbruger-efterspørgsel efter denne facilitet.
Se  

 bestemmelsen i § 56, stk. 2, om udbyderens forpligtelser i forhold  

 til andre udbydere i forbindelse hermed.
Til stk. 3 Denne bestemmelse er en delvis videreførelse af  

 § 8, stk. 3, i nummerloven.
Som noget nyt er forskningsministerens  

 hjemmel til at fastsætte tidsfrister ændret således, at  

 ministeren kan fastsætte differentierede tidsfrister for  

 indførelse af del-elementerne af fuld nummerportabilitet.
Der er  

 dermed åbnet for, at forskningsministeren eksempelvis kan beslutte, at  

 indførelsen af fuld nummerportabilitet skal ske trinvis, f.eks. ved at  

 nummerportabilitet mellem mobilnet indføres først, og at  

 portabilitet mellem mobil- og fastnet sker efterfølgende.
Fristen for indførelse af fuld nummerportabilitet,  

 jf. stk. 2, nr. 2, er i den gældende bekendtgørelse fastsat  

 til den 1. januar 2001, jf. bekendtgørelse nr. 140 af 25. februar 1998  

 om ændring af bekendtgørelse om frit operatørvalg og  

 nummerportabilitet.
Denne dato vil af ministeren kunne ændres,  

 såfremt der af en enig telebranche fremlægges tilstrækkelig  

 dokumentation for, at der ikke foreligger tekniske løsninger, der  

 muliggør en overholdelse af denne tidsplan.
En anden udløsende  

 faktor kan være, at de tekniske løsninger som er til  

 rådighed, ikke samlet er tilfredsstillende ud fra tekniske eller  

 økonomiske overvejelser, og dermed ikke er i slutbrugernes  

 interesse.
Til § 37 Bestemmelsen er en indholdsmæssigt uændret  

 videreførelse af § 10, stk. 5-6, i den gældende  

 nummerlov.
Bestemmelsen hindrer i lighed med bestemmelsen i  

 § 35, stk. 3, den udbyder, hos hvem slutbrugeren har sit  

 oprindelige kundeforhold, i at opkræve særskilt betaling for  

 overførslen af et abonnentnummer med sigte på  

 nummerportabilitet.
Begrundelsen for bestemmelsen er, at muligheden herfor  

 ville medføre risiko for forskellige former for konkurrenceforvridende  

 adfærd med sigte på at gøre en facilitet som  

 nummerportabilitet mindre attraktiv for slutbrugerne.
Bestemmelsen hindrer ikke, at den udbyder af telenet eller  

 teletjenester, der modtager slutbrugeren, opkræver et gebyr for  

 nummerportabiliteten.
Eventuelle anvendelser af sådanne gebyrer  

 må anses for en konkurrenceparameter, således at den udbyder, som  

 opkræver et sådant gebyr, ikke er nær så attraktiv  

 som de udbydere, der ikke har et gebyr for at modtage en slutbruger via  

 nummerportabilitet.
Til kapitel 10: Tilsyn med overholdelse af reglerne om  

 nummerforhold Til § 38 Bestemmelsen vedrører Telestyrelsens  

 tilsynsforpligtelser på nummerområdet og de muligheder,  

 Telestyrelsen i den forbindelse har for at meddele påbud til udbydere  

 af telenet eller teletjenester.
Det er i den forbindelse i stk. 2 præciseret,  

 at forpligtelsen til at overholde regler fastsat i medfør af  

 § 30, stk. 2, til enhver tid påhviler den udbyder af telenet  

 eller teletjenester, der har fået den pågældende  

 nummerressource tildelt af Telestyrelsen, uanset om brugen af nummeret er  

 overladt til en slutbruger eller en anden udbyder af telenet eller  

 teletjenester, for eksempel i forbindelse med nummerportabilitet eller  

 aftaler om samtrafik om tjenesteudbyderadgang.
Telestyrelsen vil  

 således skulle rette et eventuelt påbud om overholdelse af  

 gældende regler, og en eventuel anvendelse af tvangsbøder med  

 sigte på at sikre opfyldelsen heraf, til den udbyder, som har  

 fået de pågældende nummerressourcer tildelt af  

 Telestyrelsen.
Det påhviler i forlængelse heraf den udbyder, der  

 videretildeler de pågældende nummerresssourcer, kontraktligt at  

 sikre sig mulighed for at sikre en sådan overholdelse, og herunder at  

 sikre sig adgang til i sidste ende at inddrage de pågældende  

 nummerressourcer, hvis dette ikke sker.
 Telestyrelsens tilsynspligt og afgørelseskompetence  

 omfatter ikke regler udstedt med hjemmel i § 28, idet det, jf.  

 § 28, stk. 3, er de udbydere af telenet eller teletjenester, som  

 har videretildelt det involverede nummer inden for en nummerserie, som  

 nævnt i § 27, stk. 1, nr. 2, til en udbyder af informations-  

 og indholdstjenester, der som 1. instans har pligt til at påse, at  

 reglerne fastsat i medfør af § 28 overholdes.
Afsnit IV Samtrafik m.v.
Telemarkedet har været et monopolmarked.
Dette  

 udgangspunkt bærer markedet stadig præg af.
Vi har et  

 stærkt asymmetrisk marked: Ét selskab råder over  

 hovedparten af kunder og kundetilslutninger (både den fysiske  

 kabelforbindelse og selve kontraktforholdet   abonnementet). Selskabet ejer  

 samtidig den allerede etablerede og helt eller delvist nedskrevne  

 infrastruktur, som kunderne har været med til at finansiere.
For at imødegå denne grundlæggende  

 asymmetri i markedet har det været og er fortsat nødvendigt i en  

 overgangsfase at anvende en tilsvarende   men modsatrettet   asymmetrisk  

 regulering af det tidligere monopolselskab, nemlig samtrafikreguleringen.
Den  

 skal dels sikre de nye selskaber på markedet mulighed for at  

 indgå aftaler om gensidigt at udveksle trafik mellem kunderne, og dels  

 give adgang til, at de nye selskaber kan benytte den eksisterende  

 infrastruktur.
Den asymmetriske samtrafikregulering, der  

 pålægger udbydere med en stærk markedsposition en  

 række aftalemæssige forpligtelser, har således til hensigt  

 at afbalancere en fundamental ubalance eller asymmetri på markedet, som  

 uden regulering ville give det tidligere monopolselskab for omfattende  

 fordele.
Det er kernen i både den almindelige konkurrenceregulering og  

 i samtrafikreguleringen.
 Det langsigtede mål er en sund, effektiv og  

 afbalanceret konkurrence på alle dele af (tele)kommunikationsmarkedet,  

 der gør det muligt i videst muligt omfang at fjerne og/eller minimere  

 den sektorspecifikke konkurrencefremmende regulering for alene at bibeholde  

 den regulering, der vedrører sikring af forsyningspligten og adgangen  

 til begrænsede ressourcer m.v.
Denne ændring af balancen kan ikke ske på kort  

 sigt.
Men en gradvis afvikling af den sektorspecifikke regulering vil  

 på længere sigt medføre, at telesektoren i stadig  

 større omfang reguleres af den generelle konkurrence- og  

 forbrugerbeskyttelseslovgivning.
Aftaler om samtrafik er aftaler, der bl.a. tilsigter at  

 skabe mulighed for, at et teleselskab udveksler trafik med andre selskaber  

 eller benytter infrastruktur, som andre selskaber ejer, i forbindelse med sin  

 levering af tjenester til slutbrugere.
I praksis indebærer det et behov  

 for at indgå aftaler om en række nærmere definerede  

 samtrafikprodukter.
Lovforslagets regulering af sådanne aftaler,  

 også benævnt samtrafikreguleringen, baserer sig på  

 følgende to hovedprincipper: For det første at alle udbydere af  

 offentlige telenet eller teletjenester er forpligtet til indbyrdes at  

 forhandle sig frem til aftaler om udveksling af trafik m.h.p. at sikre  

 gensidig adgang til deres telenet eller teletjenester.
For det andet at der,  

 ud fra ønsket om at fremme etableringen af en effektivt fungerende,  

 konkurrencedrevet telesektor, er en række særlige krav til  

 udbydere af telenet eller teletjenester, som har en stærk  

 markedsposition på et givet delmarked inden for telesektoren, eller som  

 råder over en særlig konkurrencemæssig  

 flaskehalsressource.
 De grundlæggende krav, der kan stilles til en  

 udbyder med en stærk markedsposition, omfatter først og  

 fremmest:
 1.	At vedkommende skal imødekomme alle rimelige anmodninger om  

 samtrafik inden for en eller flere samtrafikkategorier, og skal  

 imødekomme sådanne anmodninger på det eller de steder i  

 vedkommende udbyders net, hvor den samtrafikberettigede part ønsker  

 adgang.
 2.	At vedkommende skal give adgang hertil på ikke-diskriminerende  

 vilkår og skal kunne dokumentere, at dette sker.
 3.	At aftaler om samtrafik med vedkommende skal  

 offentliggøres.
 4.	At vedkommende skal give adgang til de pågældende former  

 for samtrafik til omkostningsrelaterede priser og skal opstille  

 standardtilbud, der opfylder denne prisregulering.
 5.	At der med sigte på sidstnævnte kan stilles krav om  

 anvendelse af en række prisfastsættelsesmetoder, hvoraf nogle er  

 mere restriktive end andre.
 Hertil kommer en række specifikke bestemmelser om  

 mæglings- og afgørelsesforløb.
Herudover er også udbydere af telenet eller  

 teletjenester og ejere af telenet, der kontrollerer den eneste eksisterende  

 adgang til en eller flere slutbrugere, og som udnytter dette til at hindre  

 udbydere af teletjenester adgang til disse slutbrugere, underlagt en  

 række forpligtelser, herunder bl.a. imødekommelse af alle  

 rimelige anmodninger om samtrafik, adgang på ikke-diskriminerende  

 vilkår og adgang til omkostningsrelaterede priser.
Dette er sket for at  

 sikre alle slutbrugere adgang til et så bredt udbud af teletjenester  

 som muligt, herunder adgang til frit at vælge, hvilken udbyder, der  

 skal stå for tjenesteudbudet til den pågældende.
Som nævnt ovenfor er der tale om en regulering, som  

 navnlig vil være relevant i en overgangsfase.
I den politiske  

 principaftale af 8. september 1999 er det således aftalt, at det er  

 sigtet, at den sektorspecifikke teleregulering skal afvikles i takt med, at  

 den bliver overflødiggjort af telemarkedets normalisering.  

 Forudsætningerne herfor vil være:
 -	At der ikke på nogen del af markedet er tale om, at én  

 udbyder har kontrollen over en afgørende flaskehalsressource og dermed  

 har mulighed for at hindre konkurrence.
 -	At ingen del af markedet er præget af de facto monopol- eller  

 duopol-tendenser.
 -	At der er sund og effektiv konkurrence på alle dele af markedet  

 og over for alle brugergrupper.
 -	At der til stadighed er så lave og så få  

 adgangsbarrierer som muligt for nye aktører, der ønsker at  

 etablere sig på det danske marked.
Spørgsmålet om, hvornår det er muligt  

 at fjerne reguleringen af samtrafik m.v., er ikke en »alt-eller-intet«  

 problemstilling.
Konkurrencen får gradvis mere og mere fodfæste.  

 Følgelig kan reguleringen på nogle områder lempes eller  

 afvikles, mens udviklingen går mere trægt på andre  

 områder.
To eksempler herpå er i den ene ende, af spektret den  

 stadigt mere effektive konkurrence på mobilmarkedet, og i den anden  

 ende den fortsat stort set totale mangel på konkurrence på  

 etablering af accessnet.
 Sigtet er således en gradvis afvikling af  

 reguleringen, der løbende ophæves på alle områder,  

 hvor den efter de ovenfor nævnte principper fra den politiske  

 principaftale af 8. september 1999 må anses for overflødig.  

 Denne afvikling af samtrafikreguleringen skal desuden ske under respekt af  

 gældende EU-regler på området.
 Med udgangspunkt i de ovenfor anførte principper  

 indeholder lovforslagets afsnit IV en række bestemmelser, som giver  

 mulighed for at pålægge   eller pålægger - udbydere  

 af telenet eller teletjenester, som har en stærk markedsposition  

 på et givet delmarked inden for telesektoren, eller som råder  

 over en særlig flaskehalsressource, særlige forpligtelser.  

 Bestemmelserne er generelt udformet sådan, at det er muligt at foretage  

 en gradvis tilbagetrækning af samtrafikreguleringen i takt med, at  

 konkurrencen udvikler sig.
 Det første element i en tilbagetrækning kan  

 være, at der ikke stilles krav om anvendelse af de mere restriktive  

 prisfastsættelsesmetoder i forbindelse med et givet samtrafikprodukt.  

 Næste fase vil typisk være, at der slet ikke stilles krav om  

 anvendelse af omkostningsrelaterede priser og i forlængelse heraf  

 heller ikke stilles krav om forudgående opstilling af  

 standardtilbud.
 Endelig kan der være tale om en  

 tilbagetrækning af reguleringen, som indebærer, at heller ikke de  

 særlige ikke-diskriminations regler finder anvendelse, eller en generel  

 undtagelse af det pågældende samtrafikprodukt fra lovens  

 regler.
Lovforslaget er udformet, så det giver mulighed for  

 alle de ovenfor nævnte former for tilbagetrækning af  

 samtrafikreguleringen.
Udgangspunktet for, hvornår  

 tilbagetrækning forudsættes at ske, er de ovenfor nævnte  

 principper fra den politiske principaftale af 8. september 1999.
I lovbemærkningerne til de enkelte bestemmelser er  

 det, i det omfang dette er relevant, uddybet, hvordan de ovenfor nævnte  

 principper forudsættes anvendt.
Det er samtidig angivet, på  

 hvilke områder de ovenfor nævnte principper allerede for  

 indeværende bør føre til, at der eksempelvis ikke stilles  

 krav om prisregulering, eller at der udvises tilbageholdenhed m.h.t.  

 udnyttelsen af de pågældende hjemler.
 Ud over ovennævnte giver lovforslaget på en  

 række mindre kontroversielle områder, herunder eksempelvis  

 kontraktvilkår, teknisk regulering og regulering af nummerportabilitet,  

 mulighed for at forskningsministeren undlader at fastsætte  

 nærmere regler, hvis der i stedet i brancheregi kan opnås enighed  

 om principper eller retningslinier, der erstatter den pågældende  

 regulering, og disse internt aftalte regler lever op til helt  

 grundlæggende krav om eksempelvis åbenhed, ikke-diskrimination  

 m.v.
 I den politiske principaftale af 8. september 1999  

 indgår også, at forskningsministeren en gang årligt skal  

 afgive en netværksredegørelse til Folketinget.  

 Redegørelsen skal bl.a. belyse, hvordan den faktiske markeds- og  

 konkurrenceudvikling er forløbet i telesektoren, og hvordan status er  

 bl.a. m.h.t. samtrafikreguleringen af denne.
Som opfølgning på redegørelsen er det  

 hensigten en gang årligt i kredsen af partier bag den politiske  

 principaftale af 8. september 1999 om de fremtidige sigtelinier for  

 telepolitikken at drøfte, hvordan status er m.h.t.  

 samtrafikreguleringen og afviklingen af denne, set i lyset af  

 konkurrenceudviklingen.
Det vil sikre, at der i takt med, at der opstår  

 effektiv konkurrence på et eller flere delmarkeder, sker en afvikling  

 af overflødige dele af samtrafik- og/eller prisreguleringen.
Til kapitel 11: Samtrafikprodukter Til § 39 Aftaler om samtrafik omfatter i følge bestemmelsen  

 fire typer af samtrafikprodukter: 1) Udveksling af trafik mellem udbydere af  

 telenet eller teletjenester, 2) leje af infrastrukturkapacitet, 3)  

 tjenesteudbyderadgang, og 4) fælles udnyttelse af bygninger,  

 centraludstyr, m.v. i forbindelse med aftaler efter 1)-3).
De nævnte samtrafikprodukter udgør de i dag  

 kendte samtrafikprodukter, som er omfattet af den gældende  

 samtrafikregulering.
Den nærmere definition og afgrænsning af de  

 i nr. 1-4 nævnte samtrafikprodukter foretages i § 40.
I lighed med den gældende lovbekendtgørelse  

 nr. 860 af 4. december 1998 om konkurrenceforhold og samtrafik i telesektoren  

 (herefter samtrafikloven) vil reglerne om samtrafik, herunder reglerne om  

 leje af infrastrukturkapacitet, også kunne påberåbes i  

 tilfælde, hvor samtrafik har til formål at sikre mulighed for  

 grænseoverskridende samtrafik i det omfang, der er tale om  

 adgangspunkter i Danmark eller på grænsen til Danmark.  

 Samtrafiklovgivningen kan også finde anvendelse på aktiviteter  

 uden for Danmarks territorium, men som har virkning her i landet, f.eks.  

 fordi en konkret samtrafikgrænseflade, som en i Danmark  

 hjemmehørende udbyder af telenet eller teletjenester har adgang til at  

 råde over, fysisk er placeret uden for dansk territorium.
Der kan dog  

 være situationer, hvor reglerne i § 83 om  

 grænseoverskridende mægling finder anvendelse, såfremt der  

 er tale om forhold, der er dækket af dansk lovgivning, men hvor  

 forholdet samtidig er reguleret af andre landes lovgivning, og hvor der  

 således er behov for at træffe afgørelse efter  

 bestemmelserne om international mægling.
Der kan ikke som et led heri  

 ske fravigelse af den danske telelovgivning og de heri indeholdte rettigheder  

 og forpligtelser.
 Samtrafikbegrebet og dermed de samtrafikprodukter, som er  

 omfattet af såvel den hidtil gældende samtrafikregulering som af  

 denne lov, er bredere end samtrafikbegrebet efter EU-reglerne, som er  

 fastlagt i samtrafikdirektivet og faste kredsløbs direktivet.
EU-reglerne tager først og fremmest sigte på  

 regulering af udveksling af trafik mellem telenet eller teletjenester (koblet  

 samtrafik) og regulering af leje af infrastrukturkapacitet i tilknytning  

 hertil samt regulering af faste kredsløb.
Den danske  

 samtrafikregulering omfatter en række yderligere samtrafikprodukter med  

 mulighed for at udvide anvendelsen yderligere, jf. stk. 2. Den danske  

 udvidelse af samtrafikbegrebet i forhold til EU-retten er foretaget med  

 henblik på at sikre en reel konkurrence og ægte valgfrihed  

 på telemarkedet og opfyldelse af målsætningerne i den  

 politiske principaftale af 8. september 1999. Det samme var gældende i  

 de tidligere politiske aftaler om telesektoren.
 Til stk. 2.
 Erfaringerne med den hidtidige administration af  

 samtrafiklovgivningen har vist, at der er et betydeligt behov for  

 løbende og dynamisk at kunne tilpasse samtrafikreguleringen til den  

 teknologiske udvikling og til markedsudviklingen.
 Den foreslåede bestemmelse indeholder i  

 forlængelse heraf hjemmel til to former for justering af det samlede  

 regelgrundlag.
For det første indeholder bestemmelsen hjemmel for  

 forskningsministeren til at lade andre samtrafikprodukter end de i  

 stk. 1 nævnte være helt eller delvist omfattet af  

 samtrafikreguleringen.
Stk. 1 indeholder i kombination med § 40 en  

 opdateret og konsolideret opregning af de samtrafikprodukter, som for  

 indeværende må anses for berettigede og nødvendige for at  

 sikre et velfungerende konkurrencemarked, jf. også bemærkningerne  

 til § 40, herunder navnlig § 40, stk. 6, og til § 49 om  

 den nærmere afgrænsning af disse produkter.
Det kan imidlertid ikke afvises, at telemarkedet udvikler  

 sig på en måde, hvor der opstår nye former for  

 samtrafikprodukter, som ikke er omfattet af opregningen i stk. 1, og som  

 har karakter af konkurrencemæssige flaskehalsressourcer, eller  

 udløser nye de facto monopol- eller duopol-tendenser, hvilket hindrer,  

 at der etableres en sund og effektiv konkurrence på alle dele af  

 markedet og over for alle brugergrupper, jf. de ovenfor beskrevne principper  

 for, hvornår regulering kan være nødvendig.
I denne  

 situation vil stk. 2 kunne anvendes til at lade nye samtrafikprodukter  

 være helt eller delvist omfattede af reguleringen af samtrafik.
Nye former for samtrafikprodukter, som har karakter af  

 konkurrencemæssige flaskehalsressourcer, kan være enhver form for  

 samtrafikprodukt, som en udbyder af telenet eller teletjenester har kontrol  

 over (blandt andet med hensyn til adgang og/eller prisfastsættelse  

 m.v.), og som derved giver denne udbyder mulighed for at hindre konkurrencen  

 på telemarkedet.
Et allerede i dag kendt eksempel på  

 samtrafikprodukter, der har karakter af konkurrencemæssige  

 flaskehalsressourcer, er blandt andet den eneste relevante kabelforbindelse  

 frem til en bestemt slutbruger.
For det andet indeholder bestemmelsen hjemmel til, at der  

 kan ske en tilbagetrækning af den i medfør af lovforslaget  

 fastsatte regulering af de i stk. 1 nævnte samtrafikprodukter.  

 Denne tilbagetrækning kan ske helt eller delvist, dvs. enten i form af,  

 at et givet samtrafikprodukt helt undtages fra regulering, eller i form af,  

 at dette undtages fra dele af reguleringen.
Der kan også være  

 tale om, at dele af en af de fire kategorier i stk. 1 undtages fra  

 regulering, for eksempel således, at de underkategorier af  

 samtrafikproduktet »udveksling af trafik«, som omhandler opsamling af trafik  

 med sigte på fast operatørvalg eller operatørforvalg,  

 eller transitydelser undtages helt eller delvist fra regulering, mens den  

 fulde regulering opretholdes, for så vidt angår terminering af  

 trafik.
Det samme gælder for eksempel infrastrukturkapacitet, hvor det  

 på et tidspunkt vil være relevant at overveje, om dele af  

 reguleringen eventuelt kan trækkes tilbage, for så vidt  

 angår leje af infrastrukturkapacitet i de overordnede netdele (i  

 modsætning til accessnettene).
 Se også bemærkningerne til § 54 om  

 mulighederne for at undlade at stille krav om prisregulering af specifikke  

 samtrafikprodukter eller delmarkeder.
Til stk. 3 Det fremgår af stk. 3, at de i stk. 1  

 nævnte samtrafikprodukter samt samtrafikprodukter omfattet efter  

 stk. 2 kan kombineres, og aftaler om samtrafik kan omfatte alle former  

 for kombinationer af disse samtrafikprodukter.
 Bestemmelsen, der for så vidt angår, at de i  

 stk. 1 og 2 nævnte samtrafikprodukter kan kombineres, er en  

 nyskabelse i forhold til den gældende samtrafiklov og tager sigte  

 på at sikre, at alle varianter af samtrafikprodukter omfattet efter  

 stk. 1 og 2, omfattes af bestemmelserne om samtrafik i denne lov.  

 Indgår der således i en aftale om samtrafik samtrafikprodukter,  

 der ikke umiddelbart kan placeres inden for en af de i stk. 1 eller 2  

 nævnte afgrænsede kategorier af samtrafikprodukter, idet der er  

 tale om kombinationer af disse eller dele af disse samt eventuelt yderligere  

 produkter, vil disse kombinerede/sammensatte samtrafikprodukter i  

 medfør af denne bestemmelse (uanset eventuel anden betegnelse for  

 produktet i en aftale om samtrafik) være omfattet af  

 samtrafikbestemmelserne i denne lov samt regler udstedt i medfør  

 heraf.
Endvidere fremgår det af stk. 3, at der, i  

 lighed med, hvad der gælder efter den gældende  

 samtrafikregulering, i aftaler om samtrafik kan indgå, at det  

 pågældende samtrafikprodukt kombineres med forskellige former for  

 særlig netadgang.
Ved særlig netadgang forstås eksempelvis  

 adgang via andre nettermineringspunkter end dem, der tilbydes slutbrugere,  

 adgang til at benytte intelligente funktioner i de centrale netdele eller  

 andre former for særlig netadgang, som er nødvendig for et  

 givent tjenesteudbud.
Til § 40 § 40 og de i medfør heraf fastsatte regler  

 definerer og afgrænser, hvad der i denne lov nærmere  

 forstås ved de enkelte samtrafikprodukter, som er nævnt i  

 § 39.
Til stk. 1 Ved udveksling af trafik mellem udbydere af telenet eller  

 teletjenester forstås, som efter den gældende samtrafiklov,  

 fysisk eller logisk sammenkobling af telenet med henblik på at give  

 slutbrugere hos en udbyder mulighed for at kommunikere med andre slutbrugere  

 hos den samme udbyder eller med slutbrugere hos en anden udbyder, eller med  

 henblik på at give slutbrugere adgang til teletjenester, der udbydes af  

 en anden udbyder.
Aftaler om dette samtrafikprodukt   som i realiteten kan  

 være en række forskellige samtrafikprodukter - vil således  

 alle bestå af en- eller gensidige aftaler om handel med trafikminutter  

 mellem to teleudbydere, enten med sigte på at få trafikken  

 afleveret hos en udbyders slutbrugere (også kaldet terminering) eller  

 med sigte på at opsamle trafik, som udgår fra en slutbruger, der  

 ganske vist har abonnement og fast tilslutning hos ét teleselskab, men  

 ønsker at bruge et andet selskab til at videreformidle   og evt.  

 terminere   sine udgående samtaler (også kaldet originering,  

 access eller opsamling). Hertil kommer udveksling af trafik mellem telenet  

 eller teletjenester i form af transittrafik, jf. nærmere herom  

 nedenfor.
Når denne type samtrafik ofte betegnes "koblet«, skyldes  

 det, at der foregår en udveksling   en kobling   af trafikken mellem de  

 to omhandlede udbydere i selve den fysiske eller logiske  

 samtrafikgrænseflade.
 Nr. 1-3 angiver de tre underkategorier, som denne form for  

 samtrafik omfatter.
Stk. 1, nr. 1 Den første underkategori af dette samtrafikprodukt  

 er opsamling af trafik.
Ved opsamling af trafik hos en slutbruger  

 (originering/access) forstås en situation, hvor et udgående  

 opkald fra en slutbruger "hentes« af en udbyder i en anden udbyders net.  

 Eksempelvis vil de teleselskaber, der anvender 4-cifrede kortnumre  

 (operatørforvalgskoder) til markedsføring og brug af deres  

 slutbrugerprodukter, have brug for en aftale om samtrafik om opsamling af  

 trafik (originering), idet den pågældende udbyder i dette  

 tilfælde "henter« opkaldet hos en anden udbyder, i dag typisk i  

 den tidligere monopoludbyders net, og dermed hos en kunde hos denne udbyder.  

 Den pågældende udbyder betaler i dette tilfælde en  

 samtrafikpris (en origineringsafgift) til den udbyder, som vedkommende henter  

 trafikken hos, for transporten frem til udbyderens eget net eller det punkt  

 hvor trafikken overtages af denne.
I praksis kan opsamling af originerende trafik  

 foregå på flere måder.
Dette kan eksempelvis ske enten via  

 en fast omdirigering af alle eller dele af slutbrugerens udgående  

 samtaler (fast operatørvalg) eller via en 4-cifret  

 operatørforvalgskode (operatørforvalg).
Ved operatørforvalg og fast operatørvalg  

 forstås faciliteter, der tillader slutbrugere tilsluttet telenet eller  

 teletjenester, f.eks. inden for områderne telefoni, ISDN eller  

 mobilkommunikation, at vælge, hvilken udbyder der skal forestå  

 transporten af dele af slutbrugerens samtaler.
Dette kan enten ske gennem  

 fast operatørvalg, hvorved forstås en fast aftale om, at  

 slutbrugeren generelt ønsker at anvende en bestemt anden udbyder end  

 den udbyder, slutbrugeren i øvrigt har sit kundeforhold hos, til  

 transport af dele af slutbrugerens teletrafik, eller ved  

 operatørforvalg, hvorved forstås, at slutbrugeren for den  

 enkelte samtale kan vælge en anden udbyder via anvendelse af en  

 operatørforvalgskode.
 Opsamling af originerende trafik kan også ske via  

 kortnumre, der giver adgang til forskellige former for Internet- eller  

 datatjenester.
 Endelig kan opsamling af trafik ske via almindelige  

 8-cifrede abonnentnumre, med sigte på at få adgang til en  

 teletjeneste, der er placeret bagved dette nummer.
Som beskrevet ovenfor, er der tale om et samtrafikprodukt  

 med sigte på opsamling af teletrafik m.h.p. videreformidling.
Der kan  

 være tale om opsamling af taletelefoni eller af Internet- eller  

 datatjenester inden for henholdsvis fastnet- eller mobilområdet.
Det  

 faktum, at der bag et givet nummer (et kortnummer eller et 8-cifret nummer)  

 befinder sig en udbyder af en informations- eller indholdstjeneste, som  

 modtager opkald fra andre slutbrugere, har derimod ikke noget at gøre  

 med denne form for samtrafik.
 Der er tale om et samtrafikprodukt, som medvirker til  

 fortløbende at sikre lave adgangsbarrierer til telemarkedet, idet det  

 typisk vil være enklere og mindre ressourcekrævende at etablere  

 sig som opsamler af udgående trafik, end det er at udbyde  

 totalprodukter, der også indebærer overtagelse af kundens  

 abonnement og faste forbindelse.
 Opsamling af trafik omfatter opsamling af trafik fra alle  

 former for abonnentnumre/slutbrugere, herunder også slutbrugere med  

 porterede numre.
Stk. 1, nr. 2 Den anden underkategori af dette samtrafikprodukt er  

 terminering af trafik, dvs. aftaler, der omhandler aflevering af trafik til  

 en udbyder af telenet eller teletjenester, med sigte på, at denne  

 udbyder terminerer   eller afleverer   den pågældende trafik hos  

 en slutbruger, der er kunde hos denne og har overladt den  

 pågældende udbyder at modtage indgående opkald på  

 sine vegne.
Dette er eksempelvis tilfældet, hvis der foretages et  

 opkald fra en mobiltelefon til et fastnetnummer, og der er tale om, at de to  

 omhandlede slutbrugere er kunder hos hver sit teleselskab, idet  

 mobiludbyderen i dette tilfælde har behov for at indgå en aftale  

 om terminering af opkaldet i fastnettet.
Mobiludbyderen betaler i denne  

 situation en samtrafikpris (en termineringsafgift) til fastnetudbyderen for  

 denne ydelse.
Terminering af trafikken er et af de samtrafikprodukter,  

 der må forudses også på ganske langt sigt at udgøre  

 en afgørende konkurrencemæssig flaskehalsressource på  

 samtrafikmarkedet, hvor én stærkt dominerende udbyder i et  

 ureguleret marked vil være i stand til, uden indblanding fra andre  

 markedsaktører, at bestemme markedsprisen.
Køb af terminering  

 hos den tidligere monopoludbyder vil således være af  

 afgørende betydning, så længe man skal via den tidligere  

 monopoludbyder for at nå frem til langt størsteparten af  

 slutbrugerne i Danmark.
 Terminering af trafik omfatter terminering af trafik til  

 alle former for numre i den samlede danske nummerplan, herunder også  

 numre med særlig taksering (70-, 80, eller 90-numre), kortnumre, samt  

 abonnentnumre hos slutbrugere med porterede numre.
Stk. 1, nr. 3 Den tredje underkategori er transit.
Transittrafik er  

 trafik, der sendes fra en udbyder af telenet eller teletjenester til en anden  

 udbyder af telenet eller teletjenester via en tredje udbyders net.
Dette kan  

 ske på to principielt forskellige måder: Enten ved, at de  

 pågældende fast lejer en vis infrastrukturkapacitet, jf.  

 stk. 2, i det mellemliggende net med henblik på den  

 pågældende transport, eller via koblet transit.
 Bestemmelsen her tager sigte på sidstnævnte  

 form for transit (koblet transit). Koblet transit omfatter to forskellige  

 former for koblet samtrafik:
I den ene form for koblet transit (direkte transit)  

 indgår den afsendende udbyder af telenet eller teletjenester og den  

 udbyder, som i sidste ende er den modtagende part (dvs. skal terminere  

 samtalen hos en slutbruger) en aftale om terminering (dvs. om afregning for  

 at terminere i den modtagende udbyders net), som er baseret på, at den  

 mellemliggende udbyder (transit-udbyderen), som et led i, at trafikken  

 passerer denne udbyders net, foretager en »sortering« af denne og afleverer  

 den på forskellige geografiske punkter hos den modtagende part,  

 afhængigt af, hvor det enkelte opkald skal termineres.
Samtidig  

 indgås en aftale om transitydelsen med den udbyder, der ejer  

 transitnettet, (ofte blot simpel trafikafregning til transitnettet for  

 benyttelsen af dette net).
Ved den anden form for koblet transit (indirekte transit)  

 har den afsendende udbyder af telenet eller teletjenester og den modtagende  

 udbyder ingen indbyrdes aftale om samtrafik.
I dette tilfælde sender  

 den afsendende udbyder sin trafik til transitnettet og betaler en  

 samtrafikpris herfor.
Den udbyder, der ejer transitnettet, afleverer og  

 afregner derefter med den modtagende udbyder, som om trafikken var startet i  

 transitnettet selv, som led i den pågældende udbyders generelle  

 aftale om terminering af trafik hos den pågældende udbyder.  

 Uanset at en udbyder måtte være forpligtet til at indgå  

 aftaler om transit, indebærer en sådan forpligtelse ikke, at den  

 pågældende udbyder er forpligtet til at indgå aftaler om  

 samtrafik om terminering med andre udbydere, som den pågældende  

 udbyder i øvrigt ikke har brug for at indgå en aftale om  

 samtrafik med, alene med henblik på at kunne imødekomme en  

 anmodning om indgåelse af en aftale om indirekte koblet transit.
Til stk. 2 Bestemmelsen omhandler leje af alle former for  

 infrastrukturkapacitet i såvel radio- som kabelbaserede telenet,  

 herunder også i mobilnet, jf. bemærkningerne til stk. 2, nr.  

 4, nedenfor.
 Ved kabelbaserede telenet forstås telenet, hvor det  

 primære transmissionsmedie har fysisk fast natur, f.eks. rå  

 kobber, lysledere, koaksialkabler, bølgeledere m.v., uanset hvilken  

 form for transport af teletjenester disse kabler i øvrigt anvendes  

 til, jf. også lovens indledende definitionsbestemmelser  

 vedrørende telenet og teletjenester, der præciserer, at der i  

 denne sammenhæng ikke skelnes imellem, om de pågældende net  

 anvendes til transport af taletelefoni, datatjenester, herunder Internet,  

 eller til transport af radio-/tv eller andre former for  

 multimedietjenester.
Ved radiobaserede telenet forstås telenet, hvor den  

 primære transmission foregår via radio, optisk eller anden  

 luftbåren elektromagnetisk transmission.
Det vil sige, at leje af  

 infrastrukturkapacitet i radiobaserede telenet omfatter f.eks. leje af  

 infrastrukturkapacitet i radiokæde-infrastruktur, radio/tv-sendernet,  

 FWA-net m.v., jf. også ovenfor om afgrænsningen af, hvad der  

 forstås ved henholdsvis telenet og teletjenester.
Leje af infrastrukturkapacitet omfatter flere forskellige  

 underkategorier af samtrafikprodukter.
Disse rækker fra leje af fuldt  

 bestykket transmissionskapacitet, for eksempel faste kredsløb, til  

 leje af ubestykkede infrastrukturstrækninger og andre net-elementer i  

 radio- eller kabelbaserede telenet, og omfatter således også  

 forskellige mellemformer mellem disse to yderpunkter, herunder delvist  

 bestykkede infrastrukturstrækninger, leje af infrastrukturkapacitet med  

 variabel båndbredde m.v.
 Leje af infrastrukturkapacitet som omfattet af denne  

 bestemmelse, omfatter desuden generelt også eventuel tilhørende  

 sammenkobling af den lejede infrastrukturkapacitet, uanset hvilken form denne  

 måtte have, med anden infrastrukturkapacitet, som den  

 samtrafikberettigede part råder over.
De i stk. 2, nr. 1-3, nævnte former for  

 infrastrukturkapacitet omfatter leje af infrastrukturkapacitet og eventuel  

 tilhørende sammenkobling fra ét punkt til ét eller flere  

 andre fast placerede punkter.
Også andre former for leje af  

 infrastrukturkapacitet i radiobaserede net, eksempelvis fast gennemstillet  

 transmissionskapacitet mellem to mobilabonnenter, vil være omfattet af  

 bestemmelsen.
Stk. 2, nr. 4, (national roaming) omfatter i  

 modsætning hertil leje af kapacitet fra ét punkt til andet  

 bevægeligt punkt, og er den form for leje af infrastrukturkapacitet,  

 der vil være relevant i mobilnet.
Der kan dog også indgå  

 net-komponenter som nævnt i stk. 2, nr. 1-3, i infrastruktur, der  

 er etableret og ejet af mobilselskaber (typisk i de pågældende  

 selskabers transportnet, jf. nedenfor om dette begreb). Disse  

 infrastrukturelementer omfattes af stk. 2, nr. 1-3, på samme  

 måde som tilsvarende infrastrukturelementer ejet af andre udbydere af  

 telenet eller teletjenester.
 Ud over den i nr. 1-4 foretagne opdeling af leje af  

 infrastrukturkapacitet kan den kabelbaserede del af teleinfrastrukturen  

 også i samtrafiksammenhæng opdeles i  

 abonnentnet/strækninger (også benævnt accessnet) og  

 transportnet/strækninger (også benævnt »de overordnede  

 net-elementer«). Abonnentstrækningerne udgøres af forbindelserne  

 fra slutbrugerne frem til den nærmest placerede central.  

 Transportnettene er de dele af teleinfrastrukturen, der forbinder centralerne  

 i et net med andre centraler i samme net eller med centraler i andre  

 udbyderes net.
 Man kan foretage samme opdeling af mobilnet, idet der  

 også i disse net indgår dels et transportnet, dels et  

 »abonnentnet«, der rækker ud til de enkelte mobile terminaler.
Den ovenfor nævnte opdeling i henholdsvis  

 transportnet og abonnentnet er relevant, fordi der kan være ganske  

 forskellige konkurrenceforhold på markedet for de to former for  

 infrastrukturkapacitet, hvilket kan have betydning i forhold til overvejelser  

 om tidspunkter for hel eller delvis tilbagetrækning af reguleringen i  

 takt med, at konkurrencesituationen udvikler sig.
I dag er markedssituationen  

 sådan, at navnlig infrastrukturkapacitet i abonnentnettene udgør  

 en helt afgørende flaskehalsressource (der foreligger fortsat en de  

 facto monopolsituation på dette område), mens situationen  

 gradvist er ved at ændre sig, for så vidt angår  

 infrastrukturkapacitet i transportdelen af telenettene, idet der kommer flere  

 udbydere af infrastrukturkapacitet inden for dette område.
Se i den  

 forbindelse også bemærkningerne til § 54, hvoraf  

 fremgår, at det allerede på kort sigt er hensigten at  

 differentiere prisreguleringen på de to områder, og herunder at  

 overveje, hvorvidt det, når LRAIC-metoden for prissætning af  

 ubestykkede infrastrukturstrækninger i abonnentnettene er udviklet, vil  

 være relevant at overføre denne til de øvrige former for  

 leje af infrastrukturkapacitet, eller om det i stedet på det  

 pågældende tidspunkt vil være mere relevant at afvikle  

 prisreguleringen af disse former for samtrafikprodukter, set i lyset af  

 konkurrenceudviklingen.
Til stk. 2, nr. 1 Denne underkategori omfatter leje af  

 transmissionskapacitet, herunder faste kredsløb, mellem flere  

 specifikke, geografisk placerede sammenkoblingspunkter.
Herved forstås  

 telenet, der er bestykkede med transmissionsudstyr, der muliggør leje  

 og eventuel tilhørende sammenkobling af den fulde eller delvise  

 transmissionskapacitet.
Når der f.eks. lejes en bestemt  

 transmissionskapacitet, f.eks. 64 kbit/s eller 2 Mbit/s, etableres denne  

 således mellem to geografiske punkter.
Til stk. 2, nr. 2 Denne underkategori omfatter leje af ubestykkede  

 infrastrukturstrækninger og andre net-elementer mellem flere  

 specifikke, geografisk placerede sammenkoblingspunkter.
Ved ubestykkede  

 infrastrukturstrækninger og andre net-elementer forstås  

 såvel selve det fysiske kabel uden transmissionsudstyr, som eksempelvis  

 rå kobber, rå lysledere, rå koaksialkabler, rå  

 bølgeledere, m.v., som ubestykkede radioforbindelser (selve  

 radiofrekvensen).
For så vidt angår leje af  

 infrastrukturkapacitet i accessnettet, vil der, i lighed med den  

 gældende samtrafiklov, alene være tale om et rimeligt krav om  

 indgåelse af en aftale om samtrafik herom i situationer, hvor der er  

 tale om infrastruktur, som ikke benyttes af det selskab, der ejer den  

 pågældende strækning.
Det vil sige, at strækningen  

 ikke vil blive benyttet af det oprindelige selskab i den periode, hvor  

 aftalen finder anvendelse på den pågældende  

 strækning.
Det forudsættes samtidig, at den  

 pågældende strækning kan tages i anvendelse uden etablering  

 af nyanlæg.
Heraf følger også, at i situationer med leje  

 af radiobaserede punkt-til-punkt infrastrukturstrækninger, hvor den  

 samlede kapacitet deles mellem flere udbydere, vil der i en række  

 situationer ikke være tale om ledig kapacitet (dette kan f.eks.  

 være tilfældet i visse former for FWA-infrastruktur, hvor flere  

 abonnenter deler samme frekvenskapacitet).
Til stk. 2, nr. 3 Denne underkategori omfatter mellemformer mellem de i nr.  

 1 og 2 nævnte former for transmissionskapacitet, herunder delvist  

 bestykkede infrastrukturstrækninger, leje af infrastrukturkapacitet med  

 variabel båndbredde m.v.
Til stk. 2, nr. 4 Denne underkategori omfatter national roaming og er alene  

 relevant i forhold til mobilnet.
Denne form for leje af  

 infrastrukturkapacitet er også i dag reguleret, men som en del af  

 mobillovgivningen.
Med nærværende lovforslag foreslås  

 reguleringen heraf overført til samtrafikreguleringen.
Roaming  

 indebærer, at en mobilabonnent midlertidigt »understøttes af« et  

 andet mobilnet og dermed, at den udbyder af telenet eller teletjenester, som  

 den pågældende er kunde hos, under roamingen i realiteten lejer  

 kapacitet i det omhandlede mobilnet.
Det skal bemærkes, at  

 samtrafikproduktet national roaming også indeholder elementer, der  

 rækker ud over selve tilrådighedsstillelsen af kapacitet i det  

 fremmede net, men som fortsat er en del af samtrafikproduktet, idet de er  

 nødvendige del-elementer af den pågældende form for leje  

 af infrastrukturkapacitet.
Således indeholder aftaler om national  

 roaming ofte også aftaler om trafikregistrering, videredirigering og  

 lignende.
 Herudover kan aftaler om national roaming indeholde  

 aftale-elementer, der indebærer, at den samtrafikforpligtede  

 påtager sig selve kunde-takseringen, regningshåndtering m.v.  

 Disse aftale-elementer er imidlertid ikke en del af samtrafikproduktet og er  

 derfor ikke omfattet af eventuelle samtrafikforpligtelser.
Til stk. 3 Denne kategori af samtrafik omfatter  

 tjenesteudbyderadgang, hvorved der forstås engroskøb af  

 eksisterende slutbrugerprodukter med henblik på gensalg eller  

 videresalg til egne slutbrugere.
 Bestemmelsen skal ses i sammenhæng med § 40,  

 stk. 5, der indeholder hjemmel til, at forskningsministeren  

 nærmere kan afgrænse, hvilke former for slutbrugerprodukter, der  

 skal være omfattet af lovreguleringen af tjenesteudbyderaftaler.
 Lovreguleringen af adgangen til engroskøb af  

 telenet eller teletjenester omfatter som udgangspunkt alle  

 slutbrugerprodukter, der udbydes til en ikke på forhånd  

 afgrænset kreds af slutbrugere.
 De slutbrugerprodukter, som omfattes af  

 samtrafikreguleringen, vil på grundlag af en aftale om  

 tjenesteudbyderadgang kunne videresælges direkte uden nogen form for  

 ændring, eller den udbyder, som køber produktet via en  

 tjenesteudbyderaftale, kan købe produktet med henblik på  

 videreudvikling af dette, anvendelse af en ændret prissætning  

 overfor slutbrugeren end det oprindeligt udbudte produkt, udbud i kombination  

 med andre produkter eller lignende.
 I den pågældende forståelse af dette  

 samtrafikprodukt ligger også, at det samtrafikprodukt, man i givet fald  

 har adgang til at få tjenesteudbyderadgang til, på alle punkter  

 vil være det samme, som den forpligtede udbyder tilbyder slutbrugere.  

 Dette gælder også m.h.t. kontraktvilkår m.v.
Eksempelvis vil det være muligt at anmode om  

 tjenesteudbyderadgang til gensalg af et slutbrugerprodukt i form af et  

 almindeligt telefoni-abonnement med tilhørende ind- og udgående  

 samtaler, på samme kontraktvilkår som dette stilles til  

 rådighed for slutbrugeren, herunder f.eks. inklusive adgang til i givet  

 fald at benytte frit operatørvalg i kombination med abonnementet, og  

 så herefter benytte dette produkt til at sælge egne slutbrugere  

 et kombinationsprodukt, hvori der også indgår fast  

 operatørvalg for hele slutbrugerens trafik.
I denne situation ville  

 slutbrugeren, hvis denne fortsat var kunde hos det oprindelige selskab, ikke  

 betale nogen form for minutbaseret taksering til det oprindelige selskab.
Den  

 udbyder, der anmoder om tjenesteudbyderadgang til et sådant produkt,  

 vil følgelig heller ikke skulle betale for et »minutforbrug«, som ikke  

 finder sted.
 En aftale om tjenesteudbyderadgang som nævnt kan  

 således i praksis f.eks. erstatte en aftale om leje af ubestykket  

 infrastrukturkapacitet i det faste net (leje af det rå  

 kobber/abonnentledningen) eller erstatte investering i egen bygning af  

 abonnentnet.
 Det ovenfor nævnte princip om, at  

 tjenesteudbyderadgang giver ret til at indgå aftale om gensalg af et  

 produkt på vilkår svarende til dem der tilbydes slutbrugeren (dog  

 med engrosrabat, jf. § 55 om prisreguleringen af dette  

 samtrafikprodukt), gælder også andre former for supplerende  

 kontraktbetingelser, som gælder over for slutbrugeren.
 Bestemmelsen giver derimod ikke adgang til  

 engroskøb af delelementer af samlede slutbrugerprodukter, f.eks.  

 abonnementsdelen af et samlet produkt eller formidlingen af samtaleminutter.  

 Bestemmelsen i § 49 om adgang til alene at indgå aftaler om  

 delelementer af nettet, delelementer af et samtrafikprodukt eller lignende,  

 finder således ikke anvendelse på aftaler om samtrafik om  

 tjenesteudbyderadgang.
Der er tale om et samtrafikprodukt, som kun i meget  

 begrænset omfang er omfattet af EU-reguleringen, og som falder uden for  

 direktivernes definition af samtrafikbegrebet.
Der er således tale om  

 en dansk regulering, som både m.h.t. afgrænsningen af produktets  

 indhold og m.h.t. de bestemmelser, der regulerer forpligtelserne til at  

 stille dette til rådighed, går betydeligt videre end den  

 fælles EU-regulering af samtrafik.
Til stk. 4 Denne kategori af samtrafik omfatter fælles  

 udnyttelse af bygninger, centraludstyr m.v., hvorved forstås adgang til  

 samhusning.
Det vil sige adgang til i centralbygninger eller andre  

 lokaliteter, som en udbyder af telenet eller teletjenester ejer, lejer eller  

 på anden måde har rådighed over, at opstille og  

 vedligeholde centraler, det nødvendige transmissionsudstyr,  

 koblingsudstyr, krydsfelter m.v., som i praksis giver mulighed for  

 fremføring og styring af signaler mellem bestemte termineringspunkter  

 i forbindelse med aftaler om samtrafik.
Samtrafikproduktet kan anvendes i  

 kombination med et eller flere af de øvrige produkter.
Vurderingen af,  

 hvorvidt dette samtrafikprodukt udgør en flaskehalsressource,  

 afhænger således i vidt omfang af, hvilket af de øvrige  

 samtrafikprodukter produktet anvendes i kombination med.
Aftaler om samhusning indgås således i  

 tilknytning til aftaler om udveksling af trafik mellem udbydere af telenet  

 eller teletjenester, leje af infrastrukturkapacitet eller  

 tjenesteudbyderadgang.
Se også bemærkningerne til § 39,  

 stk. 3, om mulighederne for at kombinere de forskellige  

 samtrafikprodukter og for i forbindelse med et eller flere af disse at anmode  

 om særlig netadgang.
 Det fremgår direkte af stk. 4, nr. 2, at der  

 skal være adgang til selv at varetage drift og vedligeholdelse m.v. af  

 det opstillede udstyr m.v.
Fælles udnyttelse af bygninger, centraludstyr m.v.  

 er således som udgangspunkt omfattet af samtrafikreguleringen.
Undtaget  

 fra bestemmelsen er dog fælles udnyttelse af master til  

 radiokommunikationsformål m.v. og tilhørende bygninger m.v., der  

 er en del af udnyttelsen af masten, som omfattet af lov nr. 212 af 30. marts  

 1999, om etablering og fælles udnyttelse af master til  

 radiokommunikationsformål m.v. (herefter masteloven).
Til stk. 5 Den foreslåede bestemmelse indeholder hjemmel til,  

 at forskningsministeren kan fastsætte og hermed afgrænse, hvilke  

 former for slutbrugerprodukter der skal være omfattet af  

 lovreguleringen af tjenesteudbyderadgang, der sikrer mulighed for at  

 indgå aftaler om engroskøb af et eller flere slutbrugerprodukter  

 med henblik på videresalg på nærmere regulerede  

 vilkår og betingelser, jf. også bemærkningerne til  

 stk. 3.
 Reguleringen af tjenesteudbyderaftaler har først og  

 fremmest to overordnede formål:
Sikring af adgang til at indgå  

 tjenesteudbyderaftaler vil være særlig relevant i forbindelse med  

 den indledende etablering af et konkurrencebaseret telemarked, idet adgang  

 hertil kan medvirke til at give andre udbydere end den tidligere  

 monopoludbyder mulighed for eksempelvis at udbyde samlede løsninger  

 til slutbrugerne i form af såvel abonnementer som tjenester, i en fase  

 af konkurrenceudviklingen, hvor der ikke er andre, konkurrencemæssigt  

 effektive, muligheder herfor.
Dette argument har navnlig vægt, så  

 længe der ikke er flere udbydere, der har etableret de  

 nødvendige former for infrastruktur (fordi der ikke kan etableres  

 økonomisk grundlag herfor), og der samtidig ikke er gennemført  

 en prisregulering for leje af de pågældende, nødvendige  

 infrastruktur-elementer, som sikrer de udbydere, der baserer sig herpå,  

 en rimelig konkurrencemargin.
 Ud over det ovenfor nævnte formål med  

 reguleringen af tjenesteudbyderadgang bør det også tages i  

 betragtning, at tjenesteudbyderadgangen kan medvirke til at sikre, at der til  

 stadighed er lave adgangsbarrierer til markedet på områder, der  

 er præget af konkurrencemæssige flaskehalsressourcer.
 Det følger imidlertid også af det ovenfor  

 anførte, at det er væsentligt i reguleringen samtidig at  

 være opmærksom på, at reguleringen af  

 tjenesteudbyderaftaler ikke må være så attraktiv, at dette  

 i sig selv indebærer, at konkurrencesituationen i urimeligt omfang  

 forvrides til fordel for tjenesteudbydere på bekostning af andre former  

 for udbydere af teletjenester, som i højere grad foretager  

 investeringer i egen infrastruktur, egen IN-platform eller lignende.
 Forskningsministerens udnyttelse af hjemlen til  

 nærmere at afgrænse, hvilke former for slutbrugerprodukter der  

 skal være omfattet af reglerne om tjenesteudbyderadgang, vil tage  

 udgangspunkt i de ovenfor anførte principper og dermed primært  

 fokusere på regulering af afgørende flaskehalsressourcer.
Bestemmelsens kerneområde vil således  

 være at sikre tjenesteudbyderadgang til gensalg eller videresalg af de  

 mest almindeligt forekommende, basale slutbrugerprodukter inden for de  

 forskellige delmarkeder (telefoni, Internet- og datatjenester,  

 mobilkommunikation m.v.). Hertil kommer en reguleret adgang til gensalg eller  

 videresalg af slutbrugerprodukter, hvor manglende regulering heraf ville  

 indebære, at der   også ud over et kortsigtet tidsperspektiv -  

 opstod en afgørende og markant konkurrencemæssig  

 skævvridning af telemarkedet.
En sådan skævvridning kunne  

 eksempelvis opstå, hvis der ikke teknisk var mulighed for, at andre  

 udbydere på konkurrencedygtige vilkår kunne udbyde lignende  

 slutbrugerprodukter, f.eks. ved at foretage en parallel udbygning af egne  

 infrastrukturfaciliteter, IN-platform eller lignende.
 Det er derimod ikke hensigten at bruge denne form for  

 regulering til at kompensere for, at nogle udbydere af telenet eller  

 teletjenester opnår markedsmæssige fordele ved at udvikle nye  

 produkter, herunder kombinationsprodukter eller andre former for avancerede  

 kommunikationsprodukter, og herved opnår mulighed for  

 markedsmæssigt at udnytte de »first mover fordele«, der ligger i at  

 have udviklet produktet.
 Det er således som udgangspunkt ikke hensigten, at  

 mere avancerede kombinations- og kommunikationsprodukter også skal  

 være omfattet af reglerne om tjenesteudbyderadgang, jf. dog ovenfor om  

 de situationer, hvor dette udgangspunkt ville føre til en  

 afgørende og markant konkurrencemæssig skævvridning af  

 telemarkedet.
 Udenfor reguleringen af tjenesteudbyderadgang vil under  

 alle omstændigheder falde de forskellige former for udbud af tjenester  

 til slutbrugere, der alene indebærer overtagelse af ansvaret for disses  

 udgående opkald (via frit operatørvalg eller lignende), og  

 adgang til at købe faste kredsløb med henblik på gensalg  

 på tjenesteudbydervilkår (dvs. med en »ekstra rabat« i forhold  

 til den allerede samtrafikregulerede pris herfor).
Det samme gælder de forskellige  

 kombinationsprodukter, der sælges til slutbrugerne (eksempelvis Duet og  

 Duofon), idet der med de foretagne opstramninger af de øvrige dele af  

 samtrafikreguleringen   sammenholdt med forholdene på det tidspunkt,  

 hvor de første af disse produkter blev lanceret   i dag er sikret  

 mulighed for, at sådanne produkter kan konstrueres og udbydes ved at  

 anvende kombinationer af de forskellige samtrafikprodukter til etablering af  

 et eget produkt med tilsvarende faciliteter og funktionaliteter.
Der er  

 således ikke grundlag for gennem regulering at sikre  

 tjenesteudbyderadgang til gensalg af disse produkter.
Til stk. 6 Den foreslåede bestemmelse indeholder hjemmel til,  

 at Telestyrelsen kan fastsætte nærmere regler om, hvilke  

 grundlæggende bærertjenester, tjenester, faciliteter og fysiske  

 eller logiske samtrafikgrænseflader, der skal anses for en integreret  

 del af samtrafikprodukter omfattet af stk. 1-5, og dermed af adgangen  

 til at påberåbe sig bestemmelserne om imødekommelse af  

 alle rimelige anmodninger om indgåelse eller ændring af aftaler  

 om samtrafik om de pågældende samtrafikprodukter.
Heri  

 indgår også, at Telestyrelsen med hjemmel i stk. 6 vil kunne  

 fastsætte nærmere regler om adgang for andre udbydere til at  

 anvende eget transmissionsudstyr i forbindelse med samhusning og ubestykkede  

 infrastrukturstrækninger m.v., og i forbindelse med andre  

 samtrafikprodukter i det omfang, dette vil være relevant.
Det er sigtet, at Telestyrelsens fastsættelse af,  

 hvilke bærertjenester, tjenester, faciliteter og fysiske eller logiske  

 samtrafikgrænseflader der skal indgå i de enkelte  

 samtrafikprodukter, skal ske dynamisk, således at  

 regelfastsættelsen afspejler den tekniske udvikling og innovation, der  

 til stadighed sker på telemarkedet.
Det medfører - til forskel  

 fra i dag, hvor reglerne i Telestyrelsens bekendtgørelse om  

 grundlæggende bærertjenester m.m. i betydeligt omfang er knyttet  

 til EU-reglerne herom i ONP- og samtrafikdirektiverne   at den kommende  

 regelfastsættelse skal tage udgangspunkt i, hvilke grundlæggende  

 bærertjenester, tjenester, faciliteter (herunder hvilken samlet  

 teknologisk IN-platform), og hvilke former for fysiske eller logiske  

 samtrafikgrænseflader det, ud fra lovens formålsbestemmelse og de  

 heri indeholdte flaskehals- og konkurrencebetragtninger, er nødvendigt  

 at sikre adgang til, fordi de er nødvendige del-elementer i at sikre  

 mulighed for at foretage et tidssvarende udbud af slutbrugerprodukter.
 For så vidt angår den nærmere  

 afgrænsning af hvilke fysiske eller logiske  

 samtrafikgrænseflader, der skal indgå i samtrafikprodukter som  

 nævnt i stk. 1-5, er det hensigten gennem  

 bekendtgørelsesregulering at sikre, at f.eks. adgangen til at leje  

 fysiske infrastruktrustrækninger i abonnentnettene omfatter alle  

 fysiske infrastrukturdele, som den samtrafikforpligtede part har etableret og  

 råder over, herunder også evt. intern kabling hos  

 slutbrugeren.
 En del af de regler, der tidligere var indeholdt i  

 forskningsministerens bekendtgørelse nr. 646 af 4. august 1997 om  

 national roaming på mobilkommunikationsområdet (herefter  

 roamingbekendtgørelsen), nemlig selve den tekniske afgrænsning  

 af roaming-produktet, vil fremover indgå i de regler, som udstedes af  

 Telestyrelsen efter stk. 6.
Det fremgår af den politiske principaftale af 8.  

 september 1999, at der med den nye regulering på teleområdet skal  

 ske en udvidelse af den kreds af markedsaktører, der har adgang til  

 national roaming, således at andre end udbydere af offentlige telenet  

 eller teletjenester, som har tilladelse til anlæg og drift af egne  

 mobilkommunikationsnet, har krav på at kunne indgå aftaler om  

 national roaming.
Udvidelsen tager bl.a. sigte på at give virtuelle  

 netværksoperatører (VNO ere) adgang hertil.
Den nærmere  

 afgrænsning af, hvem der kan kræve indgåelse af aftaler om  

 national roaming (herunder, at dette i modsætning til international  

 roaming kræver anvendelse af abonnentnumre, der indgår i den  

 samlede danske nummerplan), vil fremgå af de i medfør af  

 § 46 fastsatte regler.
Der henvises til bemærkningerne hertil.
Det vil, med sigte på også i praksis at sikre  

 de ovenfor nævnte VNO ere relevant adgang til national roaming,  

 være nødvendigt at udbygge den nuværende tekniske  

 regulering af roaming-produktet,  f.eks. således, at der bliver  

 mulighed for, at VNO'ere (som med egne nummerserier og egen netkode (MNC) kan  

 betegnes som MVNO'ere) kan anvende egne SIM-kort i de mobilterminaler, som  

 deres kunder benytter.
En sådan konfiguration kan ses som ét  

 eksempel på en VNO-type, som dermed kan basere sin udvikling af  

 tjenester på de muligheder - og begrænsninger - som netop denne  

 konfiguration stiller til rådighed.
Andre VNO'ere vil derimod have  

 behov, som umiddelbart vil kunne tilgodeses ved at benytte koder og  

 nummerserier tilhørende den mobilnetudbyder, i hvis net  

 infrastrukturkapaciteten købes.  

Øvrige dele af den gældende  

 roamingbekendtgørelse forudsættes videreført efter  

 § 47.
Det følger af § 49, at udbydere med en  

 stærk markedsposition på det relevante delmarked som udgangspunkt  

 skal give adgang til at indgå aftaler om samtrafik om de i  

 medfør af §§ 39 og 40 regulerede samtrafikprodukter på alle  

 geografiske positioner og til alle delelementer, hvor det i praksis er muligt  

 at give adgang.
Samtidig skal der dog uanset § 49 ske en konkret  

 afvejning af, om der foreligger en rimelig anmodning om samtrafik, med  

 udgangspunkt i lovens formålsbestemmelse og de heri indeholdte  

 flaskehals- og konkurrencebetragtninger.
Afgørelser herom  

 træffes af Telestyrelsen i medfør af § 65, stk. 1, nr.  

 2.
 Telestyrelsen har imidlertid også hjemmel til, i  

 medfør af stk. 6, at fastsætte generelle regler, der  

 nærmere afgrænser, hvilke former for ikke-bundlet adgang til at  

 leje et eller flere del-elementer af nettet, de i § 39, stk. 2, og  

 § 40, stk. 1-5, regulerede samtrafikprodukter giver adgang til for  

 de parter, der anmoder om samtrafik, henholdsvis hvilke former for  

 ikke-bundlet adgang, der ligger ud over, hvad det med hjemmel i § 49 er  

 muligt at kræve adgang til.
 Stk. 6 forudsættes desuden anvendt til at  

 videreføre den gældende bestemmelse i § 5, stk. 1, i  

 samtrafikbekendtgørelsen, der omhandler den samtrafikforpligtede parts  

 pligt til at tilvejebringe oplysninger vedrørende de enkelte  

 slutbrugeres forbrug med henblik på taksering heraf m.v., herunder  

 regler om, hvilke opgaver en part ikke er forpligtet til at overtage.
Telestyrelsen kan på nærmere afgrænsede  

 delområder undlade at udnytte hjemlen i stk. 6, såfremt  

 Telestyrelsen skønner det hensigtsmæssigt i stedet at  

 indgå en aftale med udbydere af offentlige telenet eller teletjenester  

 og andre relevante brancheaktører om i brancheregi at forhandle og  

 indgå forpligtende brancheaftaler om de pågældende forhold,  

 og såfremt branchen indgår en aftale herom.
Der henvises til  

 bemærkningerne til §§ 61 og 62.
Til kapitel 12: Adgang til samtrafik Til § 41 Bestemmelsen fastslår, at der både  

 indgår en ret samt en pligt for udbydere af offentlige telenet eller  

 teletjenester til at forhandle sig frem til aftaler om samtrafik  

 vedrørende udveksling af trafik mellem udbydere af telenet eller  

 teletjenester, jf. henvisningen til § 39, stk. 1, nr. 1. En  

 tilsvarende ret og pligt gælder ikke, for så vidt angår de  

 andre samtrafikprodukter.
 Bestemmelsen svarer til den gældende § 2,  

 stk. 1, i samtrafikloven, og bygger på et tilsvarende krav i  

 samtrafikdirektivet.
Til § 42 Bestemmelsen fastlægger, at udbydere af offentlige  

 telenet eller teletjenester, der har en stærk markedsposition på  

 et givet delmarked, er forpligtede til at imødekomme alle rimelige  

 anmodninger om indgåelse eller ændring af aftaler om samtrafik om  

 de i §§ 39 og 40, nævnte samtrafikprodukter på det  

 pågældende delmarked.
Bestemmelsen gælder dog ikke for  

 national roaming, som er omfattet af § 40, stk. 2, nr. 4, jf.  

 henvisningen i bestemmelsen til § 43, der omhandler national  

 roaming.
Traditionelt har aftaler om samtrafik været anvendt  

 til gensidig udveksling af trafik mellem to ligeværdige parter, f.eks.  

 to dominerende udbydere i to forskellige lande, hvormed slutbrugerne i de to  

 lande bliver i stand til at kommunikere med hinanden.
I den traditionelle  

 udveksling af samtrafik betaler det første selskab det andet selskab  

 for at modtage et opkald og føre opkaldet frem til den abonnent,  

 opkaldet er foretaget til.
På de nye liberaliserede telemarkeder er der ikke  

 nødvendigvis samme gensidighed i aftalerne.
Her er situationen, f.eks.  

 for så vidt angår terminering af trafik, typisk den, at en  

 udbyder "sidder på« langt størsteparten af slutbrugernes  

 abonnement/faste forbindelse og dermed også modtager langt  

 størsteparten af trafikken til terminering.
Med sigte på at  

 gøre op med princippet om reciprocitet indeholder bestemmelsen en  

 forpligtelse for udbydere med en stærk markedsposition til at stille  

 telenet og teletjenester til rådighed for andre udbydere af telenet  

 eller teletjenester, der ikke nødvendigvis har en stærk  

 markedsposition.
 For så vidt angår en definition af begrebet  

 stærk markedsposition, henvises der til bemærkningerne til  

 § 45.
Ved rimelige anmodninger om indgåelse eller  

 ændring af aftaler om samtrafik forstås anmodninger, som   hvis  

 de blev imødekommet   ikke vil have negative konsekvenser for f.eks.  

 de berørte net eller tjenesters integritet, og som ikke vil  

 kræve udbygninger af net eller lignende, som ikke kan  

 gennemføres uden væsentlige tekniske eller økonomiske  

 problemer for den udbyder, som anmodningen rettes til, jf. også  

 bemærkningerne til § 47, der omhandler, i hvilket omfang det vil  

 være berettiget at afvise anmodninger om indgåelse eller  

 ændring af aftaler som nævnt i § 42. Afvisning af  

 anmodninger om indgåelse eller ændring af aftale om samtrafik kan  

 også ske på baggrund af det forhold, at der ikke findes ledig  

 kapacitet i nettet på anmodningstidspunktet.
Dette betyder dog ikke, at  

 anmodninger kan afvises alene med henvisning til, at der ikke er fuld ledig  

 kapacitet i nettet, idet anmodninger om samtrafik skal imødekommes,  

 såfremt kapacitet kan tilvejebringes ved mindre omlægninger eller  

 udbygninger af nettet, jf. § 47.
For så vidt angår leje af  

 infrastrukturkapacitet i accessnettet, vil der i lighed med den  

 gældende samtrafiklov alene være tale om en rimelig anmodning om  

 indgåelse eller ændring af en aftale om samtrafik herom i  

 situationer, hvor der er tale om infrastruktur, som ikke benyttes af det  

 selskab, der ejer den pågældende strækning.
Det vil sige,  

 at strækningen ikke vil blive benyttet af det oprindelige selskab i den  

 periode, hvor aftalen finder anvendelse på den pågældende  

 strækning.
Det forudsættes samtidig, at den  

 pågældende strækning kan tages i anvendelse uden etablering  

 af nyanlæg.
Forpligtelsen for udbydere af offentlige telenet eller  

 teletjenester med en stærk markedsposition til at imødekomme  

 alle rimelige anmodninger om samtrafik følger af EU-reguleringen  

 på teleområdet.
Det skal dog bemærkes, at den danske  

 samtrafikregulering indebærer en udvidelse i forhold til  

 EU-reguleringen, idet samtrafikbegrebet i den danske regulering er en  

 udvidelse af begrebet i forhold til EU-reguleringen, jf. bemærkningerne  

 til § 39, stk. 1.
Til § 43 Bestemmelsen omhandler national roaming.
Der henvises til  

 § 8 med tilhørende bemærkninger, der indeholder en  

 definition af national roaming.
De forpligtede parter, når det gælder pligten  

 til at imødekomme alle rimelige anmodninger om indgåelse eller  

 ændring af aftaler om samtrafik om national roaming, er udbydere af  

 offentlige mobilkommunikationsnet.
Uanset at lovteksten ikke direkte  

 nævner tilladelsesindehavere som de forpligtede parter, vil disse i  

 praksis fortsat være indehavere af en tilladelse til udnyttelse af en  

 frekvensressource.
Tilladelsen kan være udstedt enten med hjemmel i lov  

 nr. 468 af 12. juni 1996 om offentlig mobilkommunikation, som senest  

 ændret ved lov nr. 1096 af 29. december 1999 (herefter mobilloven)  

 eller i lov nr. 395 af 10. juni 1997 om radiokommunikation og tildeling af  

 frekvenser, som ændret ved lov nr. 1096 af 29. december 1999 (herefter  

 frekvensloven), der begge kan anvendes i forbindelse med etablering af  

 offentlige mobilnet, og vil være udstedt med henblik på  

 udnyttelse af en given frekvensressource til at etablere et offentligt  

 mobilnet og eventuelt tillige udbyde offentlige mobiltjenester (til  

 slutbrugere og/eller andre udbydere af mobiltjenester). Formelt knytter  

 afgrænsningen sig imidlertid til det mobilnet, som de  

 pågældende udbydere faktisk etablerer.
 Til forskel fra § 42 gælder forpligtelsen,  

 uanset om der er tale om en udbyder med en stærk markedsposition  

 på det pågældende område.
 Med hensyn til forståelsen af begrebet udbydere af  

 offentlige telenet eller teletjenester henvises til bemærkningerne til  

 § 5, hvoraf det fremgår, at der herved forstås udbydere af  

 telenet eller teletjenester til en ikke på forhold afgrænset  

 kreds af brugere (der kan omfatte andre udbydere af tjenester, slutbrugere  

 eller begge dele). M.h.t. udbydere af offentlige mobilnet er der tale om en  

 delmængde af udbydere af offentlige telenet eller teletjenester, i form  

 af udbydere af offentlige mobilnet.
Med hensyn til forståelsen af begrebet mobilnet er  

 der tale om net, der danner grundlag for etablering og udbud af mobile  

 tjenester, dvs. hvor accesspunktet ikke er stationært.
Der er  

 således tale om tjenester, som slutbrugeren kan benytte sig af via en  

 mobilterminal, mens vedkommende bevæger sig omkring i bus, tog, bil  

 eller andet transportmiddel eller til fods.
Der har indtil nu alene  

 været etableret landsdækkende mobilnet.
Det kan imidlertid  

 tænkes, at der i fremtiden også etableres mindre, geografisk  

 afgrænsede mobilnet inden for en eller flere teknologier.
Også  

 tilladelsesindehavere med adgang til at etablere sådanne net vil  

 være omfattet af bestemmelsen og vil dermed være forpligtede til  

 at imødekomme alle rimelige anmodninger om indgåelse af aftaler  

 om national roaming.
Det samme gælder tilladelsesindehavere, som har  

 fået tildelt frekvenser til etablering af mobilnet uden adgang til  

 kommercielt videresalg af tjenester (f.eks. brugerejede net), forudsat at der  

 fortsat er tale om et net af et omfang og en udbredelse (og med en mulighed  

 for at tilslutte sig brugergruppen), så man kan tale om et offentligt  

 mobilnet.
Der vil således på sigt blive langt flere udbydere, som  

 er forpligtede til at give adgang til national roaming.
Lovbestemmelsen   og roamingbegrebet   omfatter derimod  

 ikke leje af infrastrukturkapacitet i radiobaserede net, som ikke samtidig er  

 mobilnet (herunder f.eks. radiokæder, radio/tv-sendernet, FWA-net m.v.)  

 Adgang til leje af infrastrukturkapacitet i sådanne net er i stedet  

 omfattet af § 42. Reglerne om pligt til imødekommelse af rimelige  

 anmodninger om indgåelse af aftaler om samtrafik om national roaming  

 har hidtil indgået i mobilloven og har ikke indtil nu været  

 defineret som aftaler om samtrafik.
Der henvises i øvrigt til  

 bemærkningerne til § 40, stk. 2, nr. 4, om national  

 roaming.
 For så vidt angår spørgsmålet om,  

 hvem der har adgang til at anmode om indgåelse af aftaler om samtrafik  

 om national roaming, er det hensigten at regulere dette med hjemmel i lovens  

 § 46.
Med hensyn til kredsen af parter, der kan  

 påberåbe sig adgang til at indgå aftaler om samtrafik om  

 national roaming, er sigtet en markant udvidelse, i forhold til  

 gældende mobillovgivning, af kredsen af berettigede.
Hvor det i henhold  

 til den gældende lovgivning om national roaming alene er andre  

 indehavere af tilladelser til etablering og drift af offentlige mobilnet, er  

 det hensigten i fremtiden at foretage en noget videre afgrænsning  

 heraf, bl.a. med sigte på at tilgodese virtuelle net operatører  

 (VNO ere), der ønsker at etablere virtuelle mobilnet, samt udbydere af  

 tjenester og lignende.
Hertil kommer som nævnt ovenfor selve udvidelsen  

 af tilladelsesindehaverbegrebet, som indebærer, at f.eks.  

 tilladelsesindehavere med adgang til at etablere mindre, geografisk  

 afgrænsede mobilnet inden for en eller flere teknologier, eller  

 tilladelsesindehavere, som har fået tildelt frekvenser til etablering  

 af mobilnet uden adgang til kommercielt videresalg af tjenester, vil have  

 adgang til at anmode om indgåelse af aftaler om samtrafik om national  

 roaming.
 Der vil således blive foretaget en afgrænsning  

 af de berettigede parter, der giver alle udbydere af mobiltjenester  

 (både udbydere af offentlige tjenester og udbydere af tjenester til  

 mindre, lukkede brugergrupper), der er tildelt abonnentnumre inden for den  

 danske nummerplan, ret til - for så vidt angår national roaming  

 med sigte på opkald fra disse abonnentnumre - at påberåbe  

 sig § 43. Der forstås i den forbindelse opkald af enhver art,  

 herunder eksempelvis også udveksling af datakommunikation, SMS-beskeder  

 og lignende.
 Der henvises i øvrigt til bemærkningerne til  

 § 46.
 Baggrunden for den pågældende udvidelse findes  

 i den politiske principaftale af 8. september 1999 og i den supplerende  

 aftale af 7. oktober 1999 om nye frekvensinitiativer, som introducerer endnu  

 en række nye mobilnet, hvoraf nogle alene vil have tilladelse til at  

 etablere sig i mindre, geografisk afgrænsede områder, og nogle  

 tilladelser vil blive udstedt uden adgang til kommercielt videresalg af  

 tjenester.
Adgangen til national roaming kendes ikke fra  

 EU-reguleringen på teleområdet.
Bestemmelsen herom er  

 således en udvidelse i forhold til den i EU-regi gennemførte  

 samtrafikregulering.
Til § 44 Som udgangspunkt er det alene udbydere af offentlige  

 telenet eller teletjenester med en stærk markedsposition på et  

 givet delmarked, der omfattes af lovens forpligtende bestemmelser på  

 samtrafikområdet. § 44 udgør en undtagelse fra dette  

 hovedprincip.
Bestemmelsen er begrundet i et ønske om at sikre alle  

 slutbrugere, uanset hvilket selskab de er abonnent hos, adgang til  

 konkurrencemarkedet og dermed til så bredt et udbud af teletjenester  

 som muligt.
Bestemmelsen giver Telestyrelsen mulighed for at  

 træffe en afgørelse om, at en udbyder af telenet eller  

 teletjenester, eller en ejer af et telenet, som er etableret til eget brug  

 (herunder eventuelt er etableret og ejes af en flerhed af brugere), skal  

 imødekomme alle rimelige anmodninger om indgåelse eller  

 ændring af aftaler om samtrafik om de i §§ 39 og 40 nævnte  

 samtrafikprodukter.
En forudsætning herfor er, at disse parter  

 kontrollerer den eneste eksisterende adgangsvej til slutbrugere, som kan  

 anvendes til at levere den omhandlede form for slutbrugerprodukt til den  

 eller de slutbrugere, som anmoder herom, og som udnytter dette til at hindre  

 udbydere af teletjenester adgang til de pågældende slutbrugere.  

 Ved konstateringen af, hvorvidt der foreligger en hindring, skal der tages  

 udgangspunkt i, hvorvidt der foreligger en anmodning fra en slutbruger om  

 skift til en anden udbyder.
Såfremt en sådan anmodning  

 foreligger, og aftale på kommercielle vilkår ikke kan  

 indgås mellem ejeren og den anden udbyder, vil der være tale om  

 en hindring i lovens forstand, og lovens bestemmelser vil kunne anvendes,  

 såfremt den øvrige forudsætning om, at der skal være  

 tale om den eneste eksisterende adgangsvej, også er opfyldt.
 Bestemmelsen svarer til dels til den gældende  

 bestemmelse i § 2, stk. 8, i samtrafikloven, dog med to  

 udvidelser:
For det første udvides bestemmelsen til også  

 at gælde ejere af telenet og udbydere af telenet eller teletjenester,  

 der ikke udbyder tjenester til en ubegrænset kreds af brugere.
Dette er  

 samtidig en udvidelse i forhold til den parallelle EU-bestemmelse, som alene  

 omfatter udbydere af offentlige telenet eller teletjenester.
Udvidelsen sker  

 ud fra et ønske om i alle situationer at sikre slutbrugerne adgang til  

 flere udbydere af telenet eller teletjenester, herunder til  

 forsyningspligtudbyderen.
Dette bør gælde uanset hvem, der  

 står som ejer af den adgangsvej, der fører frem til den enkelte  

 slutbruger.
Bestemmelsen finder således anvendelse på alle  

 udbydere, uanset om disse har en stærk markedsposition, herunder  

 også på mindre udbydere inden for geografisk stærkt  

 begrænsede områder.
Som eksempler herpå kan nævnes  

 udbydere, der udbyder telenet inden for en enkelt eller nogle få  

 boligblokke, mindre fællesantenneanlæg eller lignende.  

 Bestemmelsen finder som nævnt ovenfor endvidere anvendelse på  

 ejere af telenet eller teletjenester, uanset at disse net ikke af de  

 pågældende anvendes til kommercielt at udbyde tjenester.
 For det andet udvides bestemmelsen til ikke kun at finde  

 anvendelse på aftaler om udveksling af trafik mellem udbydere af  

 telenet eller teletjenester samt på tjenesteudbyderadgang, men på  

 alle de former for samtrafikprodukter, der er omfattet af §§ 39 og  

 40.
Bestemmelsen vil således eksempelvis også  

 kunne anvendes i forbindelse med, at en udbyder ønsker at få  

 adgang til at leje den eneste ubestykkede infrastrukturstrækning, som  

 forbinder den pågældende slutbruger med det øvrige  

 telenet.
Bestemmelsen vil i den forbindelse også kunne anvendes til at  

 sikre forsyningspligtudbyderen adgang til slutbrugere, der anmoder om et  

 forsyningspligt-abonnement.
Bestemmelsens sigte (at give adgang til den eneste  

 eksisterende, relevante adgangsvej) gør, at denne definitorisk alene  

 omfatter infrastrukturstrækninger i de kabelbaserede telenet.
Da der  

 allerede i dag er etableret en række mobilnet, vil adgang til en  

 mobilkunde således til enhver tid kunne etableres via flere net,  

 såfremt kunden er interesseret heri (kunden vil i givet fald kunne  

 skifte udbyder og eventuelt SIM-kort).
 Bortset herfra er bestemmelsen teknologineutral i den  

 forstand, at vurderingen af, om der er tale om, at en udbyder kontrollerer  

 den eneste eksisterende adgangsvej, omfatter alle teknologier, der kan  

 anvendes som grundlag for levering af den omhandlede form for  

 slutbrugerprodukt.
Til § 45 Til stk. 1 og 2 Udgangspunktet for, hvad der forstås ved en  

 stærk markedsposition, er defineret i stk. 1. Med bestemmelsen i  

 stk. 2 gives forskningsministeren hjemmel til at fastsætte  

 nærmere regler om afgrænsningen af det eller de relevante  

 delmarkeder, der udgør grundlaget for fastlæggelsen af en  

 udbyders markedsandel, og dermed af, om denne udbyder anses for at have en  

 stærk markedsposition efter reglen i stk. 1.
 Med bestemmelsen videreføres den gældende  

 bestemmelse i samtrafikloven, der samtidig udgør gennemførelsen  

 af samtrafikdirektivets bestemmelser om, hvornår udbydere af telenet  

 eller teletjenester anses for at have en stærk markedsposition.
I det 99-Review af EU-reguleringen på  

 teleområdet, som Kommissionen for nylig har fremlagt, foreslår  

 Kommissionen, at man overvejer at ændre samtrafikdirektivet,  

 sådan at teleselskaberne alene undergives prisregulering, hvis de har  

 »en dominerende stilling« på et givet marked, sådan som dette  

 begreb fortolkes i konkurrencelovgivningen.
Der er ikke i  

 konkurrencelovgivningen specifikke tal for, hvor stor en markedsandel en  

 udbyder skal have for at have en dominerende stilling, men en almindelig  

 »tommelfinger-regel« er, at et selskab skal have ca. 50 % af et givet marked.  

 Det er ikke klart, hvordan man i givet fald vil foretage selve  

 afgrænsningen af det relevante marked.
Der har indtil nu kun været helt indledende  

 meningsudvekslinger om 99-Review et.
Heraf fremgår, at der blandt  

 medlemslandene er stærkt delte meninger om Kommissionens forslag.  

 Tidshorisonten for en evt. gennemførelse af et nyt samtrafikdirektiv  

 er formentlig 2002-2003.
 Der er for indeværende en sådan uklarhed  

 m.h.t. hvad der kan blive resultatet af den kommende revision af EU-reglerne,  

 at det ikke er muligt i denne lov at tage højde herfor.
 Udgangspunktet for reguleringen er således fortsat,  

 at en udbyder har en stærk markedsposition, hvis markedsandelen i de  

 geografiske områder, som vedkommende opererer i, udgør mere end  

 25 procent af en bestemt kommunikationsaktivitet - som er omfattet af  

 samtrafikreglerne   på et nærmere bestemt delmarked.
 Markedsandelens størrelse er imidlertid ikke det  

 eneste kriterium for, om der er tale om en stærk markedsposition, jf.  

 også bemærkningerne til stk. 4, som fastslår, at der i  

 vurderingen heraf også skal indgå en række andre  

 faktorer.
 Den anvendte definition af, hvad der forstås ved en  

 stærk markedsposition, betyder, at det er af afgørende  

 betydning, hvilket markedsbegreb der lægges til grund for anvendelsen  

 af de pågældende regler.
Det generelle konkurrenceretlige udgangspunkt, som  

 anvendes i forbindelse med fastlæggelsen af, om en part kan anses for  

 at have en dominerende markedsposition på et givet marked (jf.  

 konkurrencelovens anvendelse af dette begreb), tager udgangspunkt i en  

 efterspørgselsbetinget vurdering af, om der er tale om produkter, der  

 indbyrdes kan substituere hinanden i samme geografiske marked.
Den endelige  

 afgrænsning af, hvilke produkter der indbyrdes kan substituere  

 hinanden, og som derfor må vurderes som et samlet marked, er dynamisk  

 og vil løbende skulle justeres.
Der må således i  

 forbindelse med anvendelse af konkurrenceloven ske en sag-til-sag vurdering  

 af, hvilken markedsafgrænsning der er relevant.
Heri vil også  

 indgå, hvad de involverede parter opfatter som det relevante marked.  

 Den erhvervsdrivendes egen vurdering kan blandt andet komme til udtryk gennem  

 markedsføringen   hvilke kundegrupper denne henvender sig til, hvilke  

 anvendelsesmuligheder produktet har, og hvilke andre produkter dette kan  

 sammenlignes med.
I den danske samtrafikregulering anvendes i  

 modsætning til i konkurrencereguleringen en afgrænset række  

 på forhånd fastlagte delmarkeder, som er defineret og  

 afgrænset i en bekendtgørelse udstedt af forskningsministeren  

 (samtrafikbekendtgørelsen). Der er i lighed med markedsbegrebet inden  

 for konkurrencelovgivningen tale om en række produktspecifikke  

 delmarkeder, her fastlagt med udgangspunkt i de enkelte samtrafikprodukter og  

 disses karakteristika.
De anvendte markedsbegreber har herudover i et vist  

 omfang en geografisk dimension.
 Der er grundlæggende tale om to markant forskellige  

 markedsdefinitioner afhængigt af, om der er tale om på den ene  

 side henholdsvis samtrafikprodukterne udveksling af trafik (§ 40,  

 stk. 1), tjenesteudbyderadgang (§ 40, stk. 3) og samhusning  

 m.v. i tilknytning til disse to hovedkategorier af samtrafik (§ 40,  

 stk. 4), eller på den anden side om samtrafikprodukterne leje af  

 forskellige former for infrastrukturkapacitet (§ 40, stk. 2) og  

 samhusning (§ 40, stk. 4) i tilknytning hertil.
Med hensyn til de førstnævnte former for  

 samtrafik fastslår den gældende samtrafiklovgivning med  

 tilhørende bekendtgørelser, at det marked, der skal tages  

 udgangspunkt i, når det vurderes, om en udbyder har en stærk  

 markedsposition i relation til disse samtrafikprodukter, er »det samlede  

 marked for fastnet- og mobilkommunikationstjenester«, henholdsvis markedet  

 for »fastnettjenester« og »mobiltjenester« betragtet hver for sig.
Der er  

 tale om en række markedsdefinitioner, som retter sig imod den  

 slutbrugerrelaterede del af selskabernes aktiviteter.
Disse markeders  

 størrelse har således været beregnet på grundlag af  

 den omsætning, som udbyderne på markedet har haft i forbindelse  

 med deres samlede, slutbrugerrelaterede tjenesteudbud.
 Markedsdefinitionerne i den gældende lov og  

 bekendtgørelser er fastlagt efter konsultation med Kommissionen, som  

 en »oversættelse« af det i samtrafikdirektivet anvendte begreb »det  

 nationale marked for samtrafik«.
Indtil videre er alene Tele Danmark efter disse regler  

 blevet anset for at have en stærk markedsposition på henholdsvis  

 »det samlede marked for fastnet- og mobilkommunikationstjenester«, og  

 »markedet for fastnettjenester«.
Derudover er både Tele Danmark og  

 Sonofon blevet anset for at have en stærk markedsposition på  

 »markedet for mobiltjenester«.
Den gældende bekendtgørelsesregulering af,  

 hvilke delmarkeder der skal udgøre grundlaget for afgørelsen  

 af, om en udbyder anses for at have en stærk markedsposition, vil blive  

 videreført.
Det indebærer, at det enkelte delmarkeds  

 størrelse, i lighed med i dag, vil skulle opgøres på  

 grundlag af omsætningen med hensyn til slutbrugerprodukter på det  

 pågældende delmarked.
 Når det gælder samtrafikprodukterne udveksling  

 af trafik (§ 40, stk. 1), tjenesteudbyderadgang (§ 40,  

 stk. 3) og samhusning m.v. i tilknytning til disse to hovedkategorier af  

 samtrafik (§ 40, stk. 4), vil bedømmelsen, af om en udbyder  

 har en stærk markedsposition i den kommende  

 bekendtgørelsesregulering således tage udgangspunkt i  

 følgende tre markedsdefinitioner:
I.
Det samlede marked for fastnet- og  

 mobilkommunikationstjenester, målt som summen af følgende  

 elementer:
 Alle fastnetudbyderes samlede omsætning på  

 slutbrugermarkedet.
 Alle mobiludbyderes samlede omsætning på  

 slutbrugermarkedet.
II.
Markedet for fastnettjenester, målt som summen af  

 følgende elementer:
 Alle fastnetudbyderes omsætning på  

 slutbrugermarkedet.
III.
Markedet for mobilkommunikationstjenester, målt som  

 summen af følgende elementer:
 Alle mobiludbyderes omsætning på  

 slutbrugermarkedet.
 Se også nedenfor i bemærkningerne til  

 § 54 om sammenhængen mellem de herved fastlagte delmarkeder og den  

 forudsatte prisregulering af samtrafikforpligtede udbydere, hvoraf  

 fremgår, at der ikke vil blive fastsat regler om prisregulering af det  

 under punkt III nævnte delmarked.
Med hensyn til den geografiske udstrækning af de  

 ovenfor nævnte markeder, vil der som udgangspunkt være tale om en  

 samlet opgørelse af det nationale marked, jf. dog § 44, hvorefter  

 en udbyder af telenet eller teletjenester eller ejere af telenet, der  

 kontrollerer den eneste eksisterende adgang til en eller flere slutbrugere,  

 kan blive pålagt samme forpligtelser som udbydere med en stærk  

 markedsposition.
I denne situation vil den geografiske udstrækning af  

 markedet være mindre end det nationale marked.
 De ovenfor beskrevne definitioner, som vil indgå i  

 bekendtgørelsesreguleringen, afviger fra den anbefalede EU-definition.  

 Kommissionens vejledning anbefaler således, at der fremfor det ovenfor  

 nævnte markedsbegreb i stedet tages udgangspunkt i et mere specifikt  

 afgrænset marked for terminerende samtrafik (herunder net-intern  

 terminering), og de enkelte udbyderes omsætning på dette marked.  

 Et skift til dette markedsbegreb ville imidlertid indebære en  

 forøget sandsynlighed for, at mobilselskaberne på det danske  

 telemarked blev underkastet prisregulering af samtrafikprodukter som  

 nævnt i § 40, stk. 1 og 3, med henvisning til, at de  

 pågældende selskaber havde en stærk markedsposition  

 på det samlede marked for fastnet- og mobilkommunikationstjenester.  

 Dette anses udfra konkurrencesituationen på mobilmarkedet i Danmark  

 ikke for hensigtsmæssigt.
 Kommissionen anbefaler desuden, at der i opgørelsen  

 tillige indgår udbydernes samlede samtrafikindtægter for at  

 udleje infrastrukturkapacitet, såvel nationalt som internationalt (jf.  

 definitionen af disse samtrafikprodukter i § 40, stk. 2). Det er  

 ikke relevant at medregne omsætningen på disse områder i de  

 ovenfor nævnte delmarkeder, idet der i Danmark er gennemført en  

 særskilt samtrafikregulering af disse produkter, jf. nedenfor om det  

 marked, som der skal tages udgangspunkt i, i forbindelse hermed.
Udbydere af offentlige telenet eller teletjenester, der  

 har en stærk markedsposition på ét af de tre  

 ovennævnte delmarkeder, skal imødekomme alle rimelige  

 anmodninger om samtrafik som nævnt på objektive og  

 ikke-diskriminerende vilkår på dette delmarked, for så vidt  

 angår samtrafikprodukterne udveksling af trafik, tjenesteudbyderadgang  

 og samhusning m.v. i tilknytning til disse to hovedkategorier af samtrafik,  

 og vil dermed, for så vidt angår den umiddelbare  

 bekendtgørelsesudmøntning, blive omfattet af de af lovens  

 regler, der sikrer dette.
Se dog også de indledende bemærkninger  

 til lovforslagets afsnit IV, og den heri indeholdte beskrivelse af  

 mulighederne for gradvis tilbagetrækning af dele af reguleringen.
 Som et element heri rummer lovforslagets § 54  

 mulighed for at fastsætte, at ikke alle de ovenfor nævnte  

 udbydere af telenet eller teletjenester, som anses for at have et stærk  

 markedsposition på et af de tre nævnte delmarkeder, omfattes af  

 prisreguleringen af samtrafikprodukterne og dermed af kravet om  

 offentliggørelse af standardtilbud.
 Se desuden bemærkningerne til § 54  

 vedrørende den påtænkte prisregulering af de enkelte  

 delmarkeder og typer af markedsaktører.
For så vidt angår den markedsdefinition, som  

 det er hensigten at anvende i forbindelse med afgrænsningen af, hvilke  

 udbydere der har en stærk markedsposition, som forpligter dem til at  

 imødekomme alle rimelige anmodninger vedrørende  

 samtrafikprodukterne leje af de i § 40, stk. 2, nr. 1-3,  

 nævnte forskellige former for infrastrukturkapacitet og samhusning  

 (§ 40, stk. 4) i tilknytning hertil, vil der blive tale om en  

 markedsdefinition, der svarer til den hidtidige definition af markedet for  

 leje af infrastrukturkapacitet.
Der er tale om en definition, som er  

 betydeligt anderledes udformet, og som har et langt større geografisk  

 element end den ovenfor nævnte.
Dette er i overensstemmelse med den  

 definition af markedet for leje af faste kredsløb, som indgår i  

 faste kredsløb direktivet.
 Der vil således være tale om et opsplittet  

 markedsbegreb (en række markeder under de på forhånd  

 fastlagte delmarkeder), der for så vidt angår vurderingen af, om  

 en udbyder har en stærk markedsposition, tager udgangspunkt i markedet  

 for den eller de specifikke former for infrastrukturkapacitet, der  

 efterspørges, i et bestemt geografisk område, der kan  

 dække hele Danmark eller dele heraf.
 Som udgangspunkt vil en undergrænse for det  

 område, der kan danne udgangspunkt for en særskilt vurdering af,  

 om en eller flere udbydere har en stærk markedsposition, være et  

 geografisk område, der svarer til en provinsby, således at f.eks.  

 udbydere af egentlige »by-net«, der har en udbredelse svarende til en  

 markedsandel på mere end 25 %, som udgangspunkt vil blive anset for at  

 have en stærk markedsposition.
Det er derimod irrelevant for den pågældende  

 markedsdefinition, hvorvidt der er tale om udbydere af fastnet eller  

 mobilnet.
Som det fremgår af bemærkningerne til § 40,  

 stk. 2, vil hovedparten af mobilselskabernes infrastruktur alene  

 være omfattet af § 40, stk. 2, nr. 4 (se nedenfor herom). I  

 det omfang mobilselskaberne, i lighed med andre markedsaktører, ud  

 over selve mobilnettene (som danner grundlag for roaming) måtte have  

 anlagt faste punkt-til-punkt infrastrukturstrækninger (radio- eller  

 kabelbaserede) i et omfang, der gør, at disse selskaber eventuelt har  

 en stærk markedsposition på et givet infrastrukturmarked, vil  

 disse blive undergivet regulering på samme måde som andre  

 udbydere af offentlige telenet eller teletjenester, der har etableret og  

 dermed råder over denne form for infrastruktur.
Med hensyn til det i § 40, stk. 2, nr. 4,  

 nævnte samtrafikprodukt, følger det af lovforslagets § 43,  

 at det er uden betydning for afgrænsningen af, om en udbyder er  

 forpligtet til at imødekomme alle rimelige anmodninger om  

 indgåelse eller ændring af aftaler om samtrafik om dette produkt,  

 hvorvidt denne udbyder har en stærk markedsposition.
Det er derfor ikke  

 relevant af fastsætte specifikke markedsdefinitioner i relation til  

 dette samtrafikprodukt.
Til stk. 3 og 4 Det følger af stk. 3, at det er Telestyrelsen,  

 som på grundlag af de af forskningsministeren udstedte regler foretager  

 det konkrete skøn over, om en udbyder af offentlige telenet eller  

 teletjenester må anses for at have en stærk markedsposition  

 på et eller flere af de ovenfor nævnte delmarkeder.
Dette  

 forudsættes at ske på baggrund af de ovenfor nævnte  

 principper.
Det følger af stk. 4, at Telestyrelsen har  

 mulighed for at afvige fra 25 % kravet både i opad- og  

 nedadgående retning.
Ved afgørelser af denne art skal  

 Telestyrelsen tage udbyderens muligheder for at øve indflydelse  

 på markedsudviklingen, udbyderens omsætning i forhold til  

 størrelsen af markedet, udbyderens kontrol over adgangen til  

 slutbrugerne, udbyderens adgang til finansielle ressourcer og udbyderens  

 erfaring med hensyn til udbud af teletjenester i betragtning.
Konkurrencen på det danske mobilmarked er generelt  

 veludviklet.
Dette skal tages i betragtning i den situation, hvor et  

 mobilselskab, baseret på de ovenfor nævnte markedsdefinitioner,  

 har ca. 25 % af det samlede fastnet- og mobilmarked og bør indgå  

 i afgørelsen af, om mobilselskabet samlet anses for at have en  

 stærk markedsposition på det samlede fastnet- og mobilmarked og  

 dermed bliver underlagt prisregulering.
Der bør således udvises  

 tilbageholdenhed m.h.t. en afgørelse, der indebærer, at et eller  

 flere af disse selskaber underkastes prisregulering, også i den  

 situation hvor de måtte have omkring 25 % af det samlede fastnet- og  

 mobilmarked, og derved nærmer sig at have en stærk  

 markedsposition.
Til stk. 5 Bestemmelsen svarer til § 4, stk. 2, i  

 samtrafikbekendtgørelsen.
Det fremgår af bestemmelsen, at  

 Telestyrelsens vurdering, af om udbydere af telenet eller teletjenester har  

 en stærk markedsposition, i første omgang skal foretages  

 på baggrund af eksisterende relevante statistiske og andre oplysninger.  

 Telestyrelsen kan anmode den pågældende udbyder om nærmere  

 oplysninger om dennes aktiviteter, med henblik på at Telestyrelsen kan  

 træffe afgørelse om, hvorvidt en udbyder af telenet eller  

 teletjenester må anses for at have en stærk markedsposition.
 Der henvises i øvrigt til § 81, stk. 1,  

 om pligten til at afgive oplysninger til Telestyrelsen, til brug for  

 styrelsens afgørelser af denne art.
Til stk. 6 Bestemmelsen, der svarer til § 4, stk. 4, i  

 samtrafikbekendtgørelsen, indeholder en forpligtelse for Telestyrelsen  

 til at træffe afgørelse om, hvorvidt en udbyder har en  

 stærk markedsposition, såfremt den pågældende anmoder  

 om en sådan afgørelse.
Bestemmelsen indebærer ingen  

 ændring i Telestyrelsens generelle forpligtelse til af egen drift  

 løbende at vurdere, hvorvidt en udbyder har en stærk  

 markedsposition, jf. stk. 3.
Til § 46 Med bestemmelsen gives forskningsministeren hjemmel til at  

 fastsætte nærmere regler om, hvem der kan påberåbe  

 sig bestemmelserne i §§ 42-44, og på grundlag heraf kræve  

 indgåelse eller ændring af en aftale om samtrafik  

 vedrørende de i §§ 39 og 40, nævnte samtrafikprodukter.
 Bemyndigelsen svarer som udgangspunkt  

 indholdsmæssigt til den gældende § 1, stk. 2, 2. pkt.,  

 i samtrafikloven, idet der dog med den ændrede affattelse er  

 indført en ny hjemmel til også at afgrænse, hvem der kan  

 påberåbe sig samtrafikreglerne og herunder de heri indeholdte  

 prisreguleringsbestemmelser (jf. dels § 55, dels bestemmelserne i  

 kapitel 18), i forbindelse med indgåelse eller ændring af aftaler  

 om leje af infrastrukturkapacitet, jf. § 40, stk. 2. Se  

 nærmere om denne udvidelse nedenfor.
For så vidt angår samtrafikprodukter som  

 nævnt i § 40, stk. 1, 3 og 4, følger det af den i dag  

 gældende bekendtgørelsesregulering, at alene udbydere af telenet  

 eller teletjenester, således som dette begreb er afgrænset i  

 lovens indledende definitionsbestemmelser, jf. bemærkningerne til  

 § 5, kan påberåbe sig, at udbydere med en stærk  

 markedsposition skal imødekomme alle rimelige anmodninger om  

 indgåelse eller ændring af aftaler om samtrafik.
Denne regulering  

 vil blive videreført.
 Dette betyder, at storkunder, herunder virksomheder eller  

 sammenslutninger af virksomheder med egne lukkede net, som hidtil bliver  

 afskåret fra at kunne kræve aftaler om samtrafik som nævnt.  

 Det samme gælder udbydere af informations- eller indholdstjenester, som  

 betragtes som slutbrugere, jf. bemærkningerne til § 4.
Derimod vil en udbyder, der som kunder/brugere f.eks. har  

 storkunder eller lukkede brugergrupper, kunne kræve indgåelse af  

 aftaler om samtrafik om udveksling af trafik mellem udbydere af telenet eller  

 teletjenester, hvis betingelserne ovenfor i øvrigt er opfyldt.  

 Ovennævnte udelukker ikke, at storkunder, såfremt disse samtidig  

 udbyder telenet eller teletjenester til flere brugere af offentlige telenet  

 eller teletjenester, eller til flere brugere af lukkede telenet eller  

 teletjenester, i egenskab af udbyder af telenet eller teletjenester kan  

 fremsætte anmodninger om indgåelse eller ændring af aftaler  

 om udveksling af trafik mellem telenet eller teletjenester, jf. også  

 bemærkningerne til de indledende definitionsbestemmelser om  

 skillelinien mellem slutbrugere, herunder storkunder, og udbydere af telenet  

 eller teletjenester.
Det er dog en forudsætning, at udbud heraf sker  

 til mere end én ekstern part (heri ikke medregnet et koncernforbundet  

 selskab, et datterselskab, et moderselskab og lignende).
For så vidt angår leje af  

 infrastrukturkapacitet, jf. § 40, stk. 2, med undtagelse af  

 national roaming (§ 40, stk. 2, nr. 4), opretholdes umiddelbart den  

 gældende samtrafikregulering.
Det indebærer, at for så vidt  

 angår leje og eventuel tilhørende sammenkobling af de i  

 § 40, stk. 2, nr. 2 og 3, nævnte samtrafikprodukter, er  

 afgrænsningen af hvem, der kan kræve, at der indgås aftale  

 herom, den samme som ovenfor nævnt.
For leje og eventuel tilhørende sammenkobling af  

 faste kredsløb mellem nettermineringspunkter, jf. § 40,  

 stk. 2, nr. 1, medfører umiddelbar opretholdelse af den  

 gældende samtrafikregulering, at afgrænsning af hvem der kan  

 kræve, at der indgås aftale herom, ikke er begrænset til  

 udbydere af offentlige telenet eller teletjenester.
Ud over udbydere af  

 offentlige telenet eller teletjenester kan også slutbrugere, herunder  

 storkunder, udbydere af informations- og indholdstjenester m.v.  

 påberåbe sig adgang til leje af faste kredsløb i henhold  

 til samtrafikreglerne i denne lovs afsnit IV samt regler fastsat i  

 medfør heraf.
Der er således adgang for alle til på  

 ikke-diskriminerende vilkår at leje faste kredsløb med eventuel  

 tilhørende sammenkobling, uanset hvad det lejede kredsløb  

 anvendes til.
Det vil imidlertid være hensigtsmæssigt at  

 ændre denne regulering, såfremt der sker en ændring af den  

 underliggende EU-regulering, der giver mulighed herfor.
Se i den forbindelse  

 bemærkningerne til lovforslagets § 19 om prisregulering af faste  

 kredsløb som en del af prisreguleringen af forsyningspligtydelserne og  

 om mulighederne for en udskillelse af denne regulering fra  

 samtrafikreguleringen af samme produkt.
Derudover fremgår det af den politiske principaftale  

 af 8. september 1999, at der på et senere tidspunkt skal træffes  

 beslutning om, hvorvidt der skal anvendes en  

 LRAIC-prisfastsættelsesmetode for leje af overordnede netelementer,  

 forskellige former for trådløse forbindelser og lejede  

 kredsløb, jf. også bemærkningerne til § 55.  

 Såfremt der træffes beslutning herom, og der endnu ikke er sket  

 ændringer i den underliggende EU-regulering, der muliggør en  

 opdeling som nævnt ovenfor, vil det få betydning for reguleringen  

 af, til hvilke priser slutbrugere, storkunder, udbydere af informations- og  

 indholdstjenester m.v. har adgang til at leje faste kredsløb.
Adgang  

 for slutbrugere, storkunder, udbydere af informations- og indholdstjenester  

 m.v. til leje af faste kredsløb vil i givet fald ikke ske til priser  

 fastsat efter LRAIC-metoden, men   som i dag - til priser beregnet efter de  

 modificerede historiske omkostningers metode.
Adgangen til at anmode om at  

 få adgang til leje af faste kredsløb til priser fastsat efter  

 LRAIC-metoden vil således blive begrænset, så den alene kan  

 påberåbes af udbydere af telenet eller teletjenester, på  

 samme måde som de øvrige samtrafikprodukter.
 I det omfang det besluttes at anvende en  

 LRAIC-prisfastsættelsesmetode for leje af overordnede netelementer,  

 forskellige former for trådløse forbindelser og lejede  

 kredsløb, vil det samtidig medføre dels en ændring af  

 forskningsministerens bekendtgørelse udstedt efter § 46, dels en  

 ændring af forskningsministerens bekendtgørelse udstedt efter  

 § 55, stk. 6. jf. i øvrigt bemærkningerne hertil.
For så vidt angår samtrafikprodukter som  

 nævnt i § 40, stk. 2, nr. 4, (national roaming) er sigtet en  

 markant udvidelse af kredsen af parter, der kan påberåbe sig  

 adgang til at indgå aftaler om samtrafik herom, jf. § 43. Hvor det  

 i henhold til den gældende lovgivning om national roaming alene er  

 andre indehavere af tilladelser til etablering og drift af offentlige  

 mobilnet, er det hensigten i fremtiden at foretage en noget videre  

 afgrænsning heraf, bl.a. med sigte på at tilgodese virtuelle net  

 operatører (VNO ere), der ønsker at etablere virtuelle  

 mobilnet, og andre udbydere af tjenester og lignende.
VNO ere er  

 typisk udbydere, der kun i begrænset omfang selv etablerer  

 infrastruktur f.eks. i form af intelligente centraler, der indgår i  

 konstruktionen af avancerede tjenester.
VNO ere vil typisk vælge selv  

 at stå for dele af den tekniske håndtering af trafik og  

 tjenesteplatform, f.eks. for at kunne udbyde andre og mere avancerede  

 produkter end de produkter, der udbydes af infrastrukturejeren.
VNO ere vil  

 blandt andet kunne bidrage med et tjenesteudbud, hvor udbydere løbende  

 sender en brugers opkald til det mobilnet, der på det  

 pågældende tidspunkt er billigst at anvende, eller som har den  

 bedste dækning.
 Hertil kommer ønsket om at tilgodese f.eks.  

 tilladelsesindehavere med adgang til at etablere mindre, geografisk  

 afgrænsede mobilnet inden for en eller flere teknologier, eller  

 tilladelsesindehavere, som har fået tildelt frekvenser til etablering  

 af mobilnet uden adgang til kommercielt videresalg af tjenester, som i  

 medfør at den fremtidige regulering ligeledes vil få adgang til  

 at anmode om indgåelse af aftaler om samtrafik om national roaming.
Der vil således blive foretaget en afgrænsning  

 af de berettigede parter, der giver alle udbydere af mobiltjenester  

 (både udbydere af offentlige tjenester og udbydere af tjenester til  

 mindre, lukkede brugergrupper), der er tildelt abonnentnumre inden for den  

 danske nummerplan, ret til - for så vidt angår roaming med sigte  

 på opkald til og fra disse abonnentnumre - at påberåbe sig  

 § 43. Ved opkald forstås i denne sammenhæng også  

 datakommunikation, herunder eksempelvis SMS-beskeder, der adresseres til de  

 nævnte abonnetnumre.
Der henvises i øvrigt til  

 bemærkningerne til § 43.
 Når det er en forudsætning for at kunne  

 påberåbe sig § 43, at der er tale om en anmodning om  

 samtrafik om national roaming vedrørende opkald til eller fra  

 abonnentnumre inden for den danske nummerplan, skyldes det, at en ensidig  

 dansk regulering vil være til skade for de danske slutbrugere, idet den  

 vil give kunder hos mobiludbydere fra andre lande   og med abonnentnumre fra  

 udenlandske nummerserier   adgang til i Danmark at foretage opkald til den  

 billigere, markedsmæssige fastsatte takst for national roaming (hvilket  

 ville minimere indtjeningen hos de danske mobilselskaber, til skade for  

 danske slutbrugere), samtidig med at danske slutbrugere i udlandet fortsat  

 skulle betale høje priser for benyttelse af international roaming.
 Den danske regulering, af hvilke typer  

 markedsaktører der kan påberåbe sig samtrafikreguleringen,  

 er bredere end den afgrænsning, der er indeholdt i samtrafikdirektivet.  

 Den brede afgrænsning er begrundet i ønsket om at sikre reel  

 konkurrence og ægte valgfrihed på telemarkedet og herunder i  

 maksimalt omfang fremme vækst og innovation, også i form af  

 udvikling af nye former for markedsaktører, ved at sikre reel adgang  

 til telemarkedet og effektive konkurrencemuligheder for en bred kreds af  

 forskellige, ikke på forhånd nærmere afgrænsede typer  

 af markedsaktører.
Til § 47 Til stk. 1 Formålet med at anføre en række  

 væsentlige hensyn, der skal tages i betragtning i forbindelse med  

 anmodninger om indgåelse eller ændring af aftaler om samtrafik,  

 er at gøre det klart, at sådanne aftaler ikke må resultere  

 i nedbrud af net eller tjenester eller have andre væsentlige negative  

 konsekvenser, som f.eks. at personrelaterede data bliver tilgængelige  

 for uvedkommende.
Der åbnes således også for den mulighed,  

 at den ene part i en aftale om samtrafik, der er trådt i kraft, under  

 visse omstændigheder vil kunne udelukke en anden part, eksempelvis i  

 tilfælde hvor denne anden parts aktiviteter antages at være  

 årsag til nedbrud af net.
 Bestemmelsen er en indholdsmæssig  

 videreførelse af den gældende § 3 i samtrafikloven, samt  

 regler fastsat i medfør af § 12 i mobilloven.
 Dog overføres hjemlen til at udstede  

 bekendtgørelsesregler herom som noget nyt i forhold til gældende  

 regulering fra forskningsministeren til Telestyrelsen.
Som hovedregel skal den aftalepart, der mener, at en anden  

 parts aktiviteter medfører væsentlige negative konsekvenser for  

 f.eks. det net, der udnyttes i fællesskab, henvende sig til  

 Telestyrelsen om problemet.
Men i visse situationer kan en udelukkelse af den  

 anden part skønnes at være så påtrængende, at  

 Telestyrelsen først kan inddrages efterfølgende.
I alle tilfælde, hvor udelukkelse af en part i en  

 aftale om samtrafik anses for nødvendig, er det fundet rimeligt at  

 fastsætte snævre tidsmæssige grænser for  

 Telestyrelsens sagsbehandling.
Telestyrelsen vil således skulle  

 træffe en afgørelse om, hvorvidt en afbrydelse af en  

 igangværende samtrafikudveksling, der har fundet sted uden  

 forudgående inddragelse af Telestyrelsen, var berettiget, så vidt  

 muligt senest 14 dage efter, at sagen er forelagt Telestyrelsen.
Reglerne  

 herom fremgår af § 66.
Til nr. 1-4 I nr. 1-4 oplistes de væsentlige hensyn, efter  

 hvilke det vil være berettiget at afvise anmodninger om indgåelse  

 eller ændring af aftaler om samtrafik.
 Bevarelse af de berørte telenets og teletjenesters  

 integritet og interoperabilitet omfatter bl.a. disses driftssikkerhed.  

 Aftaler om samtrafik må således ikke medføre nedbrud af  

 net eller tjenester.
 Beskyttelse af telenet eller teletjenester under  

 særlige forhold omfatter bl.a. krig, strejke, lockout, brand eller  

 lignende.
 Beskyttelse af personrelaterede data omfatter bl.a.  

 situationer, hvor indgåelse eller ændring af aftaler om samtrafik  

 vil indebære, at personrelaterede data bliver tilgængelige for  

 uvedkommende.
Der vil som udgangspunkt ikke være tale om  

 væsentlige tekniske problemer, hvis der på det internationale  

 marked for telekommunikationsudstyr findes tilgængelige og  

 velafprøvede tekniske løsninger.
Dette indebærer en  

 udvidelse i forhold til gældende regulering, idet der ikke  

 længere henvises til, at de tekniske løsninger skal være  

 internationalt standardiserede.
Der vil som udgangspunkt være tale om  

 væsentlige økonomiske problemer, hvis den garanterede  

 gennemsnitlige årlige bruttoindkomst ved aftalen om samtrafik, beregnet  

 på grundlag af de første 2 år, udgør et mindre  

 beløb end 25% af de omkostninger, der er forbundet med udbygningen.
I  

 forbindelse med aftaler om samtrafik, der som følge af gensidighed med  

 hensyn til trafik ikke indeholder betaling mellem parterne, anvendes den  

 beregnede bruttoindkomst hos den udbyder, over for hvem anmodningen  

 rejses.
 Med hensyn til aftaler om samtrafik om national roaming  

 vil det fremgå af bekendtgørelsen, at afvisning af anmodning om  

 indgåelse eller ændring af aftaler om national roaming alene kan  

 ske, hvis national roaming teknisk eller økonomisk ikke er mulig.
For så vidt angår afvisning af indgåelse  

 eller ændring af aftale om national roaming vil dette alene kunne ske,  

 såfremt indgåelse eller ændring af en aftale om national  

 roaming nødvendiggør udbygning af geografisk,  

 kapacitetsmæssig eller funktionel art, som ikke kan gennemføres  

 uden væsentlige tekniske og økonomiske problemer for den  

 udbyder, over for hvem anmodningen rejses.
Der vil derimod ikke være  

 tale om væsentlige tekniske problemer, hvis der på det  

 internationale marked for telekommunikationsudstyr findes tilgængelige  

 og velafprøvede tekniske løsninger.
Dette indebærer en  

 udvidelse i forhold til gældende regulering, idet der ikke  

 længere henvises til, at de tekniske løsninger skal være  

 internationalt standardiserede.
 Derimod vil der være tale om væsentlige  

 tekniske problemer, hvis den pågældende aftale om national  

 roaming - for den udbyder over for hvem anmodningen rejses - vil få  

 væsentlig indflydelse på afviklingen af trafik fra udbyderens  

 egne kunder, herunder at indgåelse eller ændring af den  

 pågældende aftale om national roaming vil indebære, at de  

 berørte telenets og teletjenesters driftssikkerhed, integritet og  

 indbyrdes interoperabilitet, eller beskyttelsen af tjeneste- og netinterne  

 data, netudstyr, programmel og lagrede data, herunder personrelaterede data,  

 personoplysninger, fortrolig information og privatlivets fred, ikke kan  

 opretholdes.
 Der vil desuden ikke være en forpligtelse til at  

 indgå aftaler, hvorefter en etableret forbindelse mellem en  

 mobilterminal og et offentligt mobilkommunikationsnet kan overgives mellem  

 mobilterminalens hjemmenet og et besøgt net eller mellem to  

 besøgte net uden nedkobling af forbindelsen, medmindre den anmodende  

 part kan dokumentere, at der foreligger tekniske løsninger, der  

 muliggør roaming mellem flere offentlige mobilkommunikationsnet, der  

 dækker samme geografiske område.
Til stk. 2 Telestyrelsen gives med stk. 2 hjemmel til  

 nærmere at fastsætte, under hvilke omstændigheder det vil  

 være berettiget at afbryde en aftale om samtrafik eller dennes  

 indgåelse.
Telestyrelsen kan herudover fastsætte nærmere  

 regler om, at der i ganske særlige tilfælde, hvor det  

 skønnes nødvendigt, kan ske umiddelbar afbrydelse af samtrafik  

 uden forudgående forelæggelse for Telestyrelsen.
 Bekendtgørelsen vil tage udgangspunkt i  

 bemærkningerne til stk. 1.
Til stk. 3 Bestemmelsen er en videreførelse af den  

 gældende bestemmelse i samtrafikloven om, at parterne i forbindelse med  

 indgåelse af aftaler om samtrafik aftaler vilkårene for  

 afbrydelse af samtrafikken i tilfælde af manglende betaling eller  

 lignende misligholdelser af aftalen.
Formålet med bestemmelsen er at sikre, at aftaler om  

 samtrafik tager højde for f.eks. situationer, hvor den ene part ikke  

 betaler til tiden.
Det er ikke hensigten, at Telestyrelsen skal godkende  

 aftaler af denne art, men styrelsen skal blot sikre sig, at bestemmelser  

 herom er indeholdt i aftalen om samtrafik.
Til § 48 Bestemmelsen er en nyskabelse i forhold til gældende  

 samtrafiklovgivning.
Baggrunden herfor er, at det er konstateret, at der i  

 praksis ofte foretages tekniske undersøgelser af nettet i forbindelse  

 med anmodninger om indgåelse eller ændring af aftaler om  

 samtrafik.
Disse tekniske undersøgelser kan være fuldt ud  

 berettigede, men kan også   hvis de anvendes i større omfang end  

 rimeligt og berettiget - medføre såvel forhaling af  

 indgåelse af aftaler om samtrafik som fordyrelse heraf.
For at  

 imødegå dette er det fundet nødvendigt at regulere  

 gennemførelse af tekniske undersøgelser, samt regulere i  

 hvilket omfang den anmodende part kan pålægges at betale  

 omkostningerne ved undersøgelsen.
Til stk. 1 Det følger af bestemmelsen, at parter, som i  

 medfør af §§ 42-44, skal imødekomme alle rimelige  

 anmodninger om indgåelse eller ændring af aftaler om samtrafik,  

 kan gennemføre en teknisk undersøgelse forud for endelig  

 besvarelse af en anmodning om indgåelse eller ændring af en  

 aftale om samtrafik, hvis den pågældende part skønner, at  

 det er nødvendigt for at afklare, om der er grundlag for at afvise en  

 anmodning med henvisning til § 47 samt regler fastsat i medfør  

 heraf.
Til stk. 2 Det præciseres i stk. 2, at afvisninger af at  

 imødekomme anmodninger om indgåelse eller ændringer af  

 aftaler om samtrafik med henvisning til en teknisk undersøgelse, eller  

 foreløbige afvisninger af at imødekomme anmodninger om  

 indgåelse eller ændringer af aftaler om samtrafik med henvisning  

 til en igangværende teknisk undersøgelse, kan indbringes for  

 Telestyrelsen og behandles af Telestyrelsen efter reglerne i § 65. Det  

 fremgår endvidere, at gennemførelse af den tekniske  

 undersøgelse ikke har opsættende virkning i forhold til  

 Telestyrelsens pligt til at træffe afgørelse i sagen efter  

 reglerne i § 65. Gennemførelse af en teknisk undersøgelse  

 vil således ikke kunne anvendes som et forhalingsmoment.
 Afvisninger af at imødekomme anmodninger om  

 indgåelse eller ændring af aftaler om samtrafik, med henvisning  

 til resultatet af en teknisk undersøgelse som nævnt i  

 stk. 1, kan altid indbringes for Telestyrelsen, så snart afvisning  

 foreligger, og indbringelse skal i disse situationer således ikke  

 afvente udløbet af 1 måneds fristen.
Til stk. 3 Det følger af denne bestemmelse, at den part, der  

 gennemfører tekniske undersøgelser efter stk. 1, kan  

 kræve, at den anmodende part helt eller delvist betaler omkostningerne  

 ved undersøgelserne.
Omkostningsgrundlaget for de tekniske  

 undersøgelser er fuldt fordelte omkostninger.
 Forudsætningerne for at pålægge den  

 anmodende part at betale disse omkostninger er, at den tekniske  

 undersøgelse er berettiget, og at den tekniske undersøgelse  

 alene gennemføres med henvisning til den fremsatte anmodning og  

 udelukkende kommer den anmodende part eller andre parter, der har fremsat  

 eller kan forventes at fremsætte tilsvarende anmodninger, til gode.
Forudsætningen om, at den tekniske  

 undersøgelse skal være berettiget, bevirker, at parten, der  

 gennemfører den tekniske undersøgelse, konkret skal begrunde,  

 at der foranlediget af den pågældende anmodning har været  

 behov for undersøgelsen.
Denne begrundelse skal blandt andet  

 dokumentere, at der er en sådan begrundet usikkerhed om, hvorvidt der  

 foreligger en rimelig anmodning om indgåelse eller ændring af en  

 aftale om samtrafik, at det er berettiget at gennemføre en teknisk  

 undersøgelse med sigte på afklaring heraf, jf. nr. 1.
Forudsætningen, om at den tekniske  

 undersøgelse alene gennemføres med henvisning til den fremsatte  

 anmodning, bevirker, at gennemførelse af den tekniske  

 undersøgelse efter denne bestemmelse ikke sker, såfremt der er  

 tale om, at undersøgelsen er af generel karakter og ikke knytter sig  

 specifikt til den konkrete anmodning.
Forudsætningen, om at den  

 tekniske undersøgelse udelukkende kommer den anmodende part eller  

 andre parter til gode, betyder, at der skal være tale om en  

 undersøgelse, der ellers ikke ville være blevet  

 gennemført på det pågældende tidspunkt eller inden  

 for en nær fremtid, idet den ikke kommer parten, der gennemfører  

 undersøgelsen, til gode.
Alle disse forudsætninger skal være opfyldt,  

 for at omkostningerne ved undersøgelsen kan pålægges den  

 anmodende part.
Omkostningerne kan pålægges den anmodende part  

 helt eller delvist, alt efter om den tekniske undersøgelse alene  

 kommer denne til gode, eller om den kommer andre parter, der har fremsat  

 eller kan forventes at fremsætte tilsvarende anmodninger, til gode.
 Bestemmelsen medfører ingen begrænsninger i  

 Telestyrelsens pligt til i øvrigt at søge sagen oplyst.
Til stk. 4 Det følger af denne bestemmelse, at når  

 parter som nævnt i stk. 1 skønner, at det er  

 nødvendigt at foretage en teknisk undersøgelse, så skal  

 de, inden den tekniske undersøgelse igangsættes, høre den  

 anmodende part om, hvorvidt anmodningen om indgåelse eller  

 ændringer af aftaler som nævnt i §§ 42-44 ønskes  

 opretholdt i den fremsatte form, selvom denne bevirker, at det er  

 nødvendigt at foretage en teknisk undersøgelse.
Bestemmelsen skal hindre, at parter, som i medfør  

 af §§ 42-44 skal imødekomme anmodninger om indgåelse eller  

 ændringer af aftaler om samtrafik, ved enhver anmodning  

 gennemfører en teknisk undersøgelse uden hensyntagen til, om  

 den anmodende part ønsker at fastholde sin anmodning, når denne  

 kræver tekniske undersøgelser.
Begrundelsen for denne  

 høringspligt er bl.a., at det efter stk. 3 er muligt at  

 pålægge den anmodende part at betale omkostningerne ved den  

 tekniske undersøgelse, og det vil således være urimeligt,  

 såfremt denne part ikke har mulighed for at tage stilling til, hvorvidt  

 anmodningen ønskes opretholdt i den fremsatte form.
Til stk. 5 Tvister om betaling af omkostninger ved den tekniske  

 undersøgelse kan efter denne bestemmelse forelægges  

 Telestyrelsen, der træffer afgørelse i sagen.
Telestyrelsen skal  

 vurdere, om den pågældende tekniske undersøgelse opfylder  

 betingelserne i stk. 3, nr. 1 og 2. I situationer, hvor den tekniske  

 undersøgelse kun delvist kommer den anmodende part til gode, kan  

 Telestyrelsen træffe afgørelse om, i hvilket omfang den tekniske  

 undersøgelse er kommet denne part til gode, og herunder i hvilket  

 omfang parten kan pålægges at betale omkostningerne ved  

 undersøgelsen.
 For at sikre at tvister om betaling af omkostninger ved  

 tekniske undersøgelser ikke tidsmæssigt forsinker  

 indgåelse og gennemførelse af aftaler om samtrafik,  

 følger det desuden af bestemmelsen, at forelæggelse af tvisten  

 for Telestyrelsen ikke har opsættende virkning i forhold til  

 indgåelse af aftaler om samtrafik og gennemførelsen heraf.
Til § 49 Til stk. 1 Bestemmelsen fastsætter, at en udbyder, der har ret  

 til en aftale om samtrafik efter §§ 42-44, som udgangspunkt har ret til  

 at bestemme den geografiske position, hvor sammenkoblingen med net  

 tilhørende en part, som i medfør af §§ 42-44, skal  

 imødekomme alle rimelige anmodninger om samtrafik, skal finde  

 sted.
Endvidere følger det af bestemmelsen, at den, der  

 anmoder om samtrafik, som udgangspunkt har ret til adgang til alle  

 del-elementer i dette net eller lokaliteter i tilknytning hertil, som der  

 fremsættes ønske om at få adgang til at udveksle trafik  

 med, til at leje infrastrukturkapacitet i eller til at placere centraler og  

 andet udstyr i.
Adgang til som den anmodende part at beslutte, hvilke dele af  

 infrastrukturkapaciteten der ønskes adgang til, omfatter adgang til at  

 beslutte, hvorvidt der ønskes leje af bestykket transmissionskapacitet  

 eller ubestykkede infrastrukturstrækninger eller mellemformer af disse  

 to, samt adgang til at beslutte, hvilke dele af  

 infrastrukturstrækningerne man ønsker at leje, herunder at man  

 alene ønsker at leje kortere strækninger.
 Det fastsættes ligeledes, at den anmodende udbyder  

 kan bestemme omfanget af den sammenkobling, der anmodes om.
Bestemmelsen omfatter alene samtrafikprodukter, der er  

 undergivet regulering efter §§ 39 og 40 eller regler fastsat i  

 medfør heraf.
Der kan med hjemmel i § 40, stk. 6, af  

 Telestyrelsen fastsættes nærmere regler om afgrænsningen af  

 den nævnte adgang.
Det er desuden, uanset ovennævnte, ikke hensigten,  

 at den anmodende udbyder skal kunne forlange, at sammenkoblingen skal ske ved  

 anvendelse af bestemte fysiske anlægsdele i net tilhørende den  

 forpligtede part.
Det vil således være op til den forpligtede  

 part selv at optimere anvendelsen af eget net, blot sammenkoblingen sker  

 på den geografiske position og i det omfang, der efterspørges.  

 Såfremt den forpligtede part tilbyder en tilslutning, der ikke  

 funktionsmæssigt og økonomisk er ligeværdig med andre  

 eksisterende tilslutningsmuligheder   herunder tilslutningsmuligheder som den  

 forpligtede part tilbyder egne forretningsområder m.v.   kan der dog  

 blive tale om at vurdere, hvorvidt den forpligtede part i det  

 pågældende tilfælde måtte overtræde  

 bestemmelserne i § 52.
 Med begrebet sammenkoblingens omfang menes bl.a. typen af  

 sammenkobling (ønskede multiplek seringsniveauer, grænseflader  

 eller lignende) eller selve mængden af den samtrafik, der ønskes  

 udvekslet (antal trafik minutter, antal kredsløb eller lignende).
 Uanset at bestemmelsen som udgangspunkt giver den  

 samtrafikberettigede part adgang til at bestemme omfang og geografisk  

 placering i relation til den eller de former for samtrafikadgang, der anmodes  

 om, vil Telestyrelsen, såfremt der opstår tvist om bestemmelsens  

 rækkevidde, også i relation til denne bestemmelse skulle  

 afgøre, om der foreligger en rimelig anmodning om samtrafik, jf.  

 § 65, stk. 1, nr. 2.
 Telestyrelsen har derudover hjemmel til, i medfør  

 af § 40, stk. 6, at fastsætte generelle regler, der  

 nærmere afgrænser, hvilke former for ikke-bundlet adgang til at  

 leje et eller flere del-elementer af nettet, de i § 39, stk. 2, og  

 § 40, stk. 1-5, regulerede samtrafikprodukter giver adgang til for  

 de parter, der anmoder om samtrafik, henholdsvis hvilke former for  

 ikke-bundlet adgang, der ligger ud over, hvad det med hjemmel i § 49 er  

 muligt at kræve adgang til.
 Udgangspunktet, såvel for Telestyrelsens  

 afgørelser som en eventuel bekendtgørelsesregulering, vil  

 være lovens formålsbestemmelse og de heri indeholdte flaskehals-  

 og konkurrencebetragtninger.
Til stk. 2 Bestemmelsen omhandler situationer, hvor der ikke er plads  

 i den pågældende bygning, centraludstyr m.v. til at  

 imødekomme anmodninger om fællesudnyttelse heraf fra udbydere  

 uden en stærk markedsposition.
I en sådan situation er parter,  

 som er forpligtede i medfør af §§ 42-44, forpligtede til  

 omkostningsfrit at føre trafikken frem til de lokaler m.v., der  

 ønskes adgang til.
Denne forpligtelse er dog begrænset til en  

 afstand, der svarer til afstanden mellem de bygninger, centraludstyr m.v.,  

 der ønskes adgang til, og nærmeste anden tilsvarende  

 adgangsmulighed.
 Bestemmelsen svarer til den gældende § 2,  

 stk. 12, 3. pkt., i samtrafikloven dog med den præcisering, at der  

 skal være tale om situationer, hvor det ikke praktisk er muligt at  

 gennemføre samtrafikken.
Til kapitel 13: Teknisk regulering af aftaler om  

 samtrafik Til § 50 § 50 indeholder en hjemmel, hvorefter Telestyrelsen  

 kan fastsætte nærmere regler om, at parter, som i medfør  

 af §§ 42-44, skal imødekomme rimelige anmodninger om aftaler om  

 samtrafik, i deres net skal anvende udstyr, der overholder nærmere  

 fastsatte standarder, med sigte på at muliggøre samtrafik.
 Det er ikke hensigten at anvende denne hjemmel, medmindre  

 der opstår væsentlige problemer på markedet, som i  

 alvorligt omfang hæmmer mulighederne for samtrafik mellem selskaberne,  

 og som i sidste ende kan føre til, at udveksling af trafik mellem de  

 enkelte selskaber umuliggøres eller markant fordyres, sammenholdt med  

 hvad der er muligt i dag.
 I det omfang der fastsættes regler, vil disse  

 fokusere på en nærmere regulering af de tekniske  

 grænseflader, der danner grundlag for samtrafik, men vil derimod  

 så vidt muligt ikke foreskrive anvendelse af specifikke tekniske  

 løsninger internt i de enkelte selskaber, forudsat at der anvendes  

 løsninger, der lever op til de stillede krav m.h.t. de eksterne  

 grænseflader.
Til kapitel 14: Vilkår og priser for samtrafik Til § 51 Til stk. 1 Det grundlæggende udgangspunkt for indgåelse  

 eller ændring af aftaler om samtrafik er, at parterne har adgang til at  

 forhandle og indgå aftaler om samtrafik på kommercielle  

 vilkår.
Bestemmelsen skal understrege, at dette er udgangspunktet for  

 den foreslåede regulering.
Bestemmelsen er ny i forhold til  

 gældende lovgivning.
 Bestemmelsen svarer til kravet i samtrafikdirektivet om,  

 at udgangspunktet er, at aftaler om samtrafik fastlægges af parterne  

 selv.
 Til stk. 2.
 Den foreslåede bestemmelse fastslår, i  

 forlængelse af stk. 1, at parter, som i medfør af  

 §§ 42-44 skal imødekomme alle rimelige anmodninger om aftaler om  

 samtrafik, uanset denne bestemmelse har en forpligtelse til at  

 imødekomme alle rimelige anmodninger om samtrafik til vilkår og  

 priser, der følger reglerne om samtrafik i denne lov samt regler  

 fastsat i medfør heraf.
Udgangspunktet for indgåelse af aftaler om samtrafik  

 er således princippet om aftalefrihed, men parter omfattet af  

 §§ 42-44 er pålagt en række særlige forpligtelser til  

 at indgå aftaler om samtrafik til vilkår og priser, der  

 følger af reguleringen, hvis den part, der anmoder om samtrafik hos en  

 samtrafikforpligtet part, fremsætter en anmodning herom.
Dette betyder  

 også, at den part, der anmoder om samtrafik, og som ønsker at  

 udnytte den beskyttelse, der ligger i lovens regler, har et ansvar for selv  

 at gøre opmærksom herpå, såfremt den  

 pågældende ønsker senere at kunne påberåbe  

 sig, at der er fremsat en sådan anmodning.
De forpligtelser, som påhviler udbydere af  

 offentlige telenet eller teletjenester med en stærk markedsposition,  

 bygger på EU-reguleringen af telesektoren.
Imidlertid går den  

 danske regulering på en række punkter videre end EU-reguleringen.  

 Dette følger allerede af, at samtrafikbegrebet efter dette lovforslag  

 er betydeligt bredere end samtrafikbegrebet efter EU-reguleringen.
Samtidig  

 går denne bestemmelse videre end EU-reguleringen, idet den ikke blot  

 omfatter udbydere med en stærk markedsposition, men også udbydere  

 og ejere omfattet af § 44 samt udbydere omfattet af § 43.
Til § 52 Bestemmelsen bygger på den gældende § 2,  

 stk. 10, i samtrafikloven.
 Kravet, om at parter som i medfør af §§ 42-44,  

 skal imødekomme alle rimelige anmodninger om indgåelse eller  

 ændring af aftaler om samtrafik, skal give adgang til samtrafik  

 på objektive, gennemsigtige og ikke-diskriminerende vilkår,  

 følger af EU-reguleringen af samtrafik.
Med objektive, gennemsigtige og ikke-diskriminerende  

 vilkår menes, at vilkårene for to eller flere parter, der anmoder  

 om indgåelse af en aftale om samtrafik hos den samme part, som  

 udgangspunkt skal være ens, hvis forholdene er ens.
Det kunne  

 eksempelvis være tilfældet, hvis der er tale om samme antal  

 tilslutninger eller samme mængde trafik.
 Desuden indebærer kravet om ikke-diskrimination, at  

 den, der indgår en aftale om samtrafik med en part som nævnt, har  

 krav på adgang på samme vilkår, som den  

 pågældende part anvender internt, jf. også 2. pkt.
Ikke-diskriminationsprincippet kan alene finde anvendelse  

 på hele aftaler.
Der er således ikke med henvisning til denne  

 bestemmelse mulighed for at foretage »cherry-picking« af vilkår eller  

 priser i forskellige aftaler i forbindelse med indgåelse af en aftale  

 om samtrafik.
 2. pkt. uddyber i forlængelse heraf, at parter som  

 nævnt ovenfor under tilsvarende forhold skal anvende samme betingelser  

 over for andre parter, der stiller samme tjenester til rådighed, og at  

 parten skal stille samtrafikprodukter til rådighed for andre på  

 samme vilkår og af samme kvalitet, som de stilles til rådighed  

 for partens egne tjenester eller for tjenester under deres datterselskaber  

 eller partnere, når dette er relevant.
 Når udtrykket »andre parter, der stiller samme  

 tjenester til rådighed« anvendes, indebærer det, at forskellige  

 parter, der anmoder om samtrafik, skal behandles ikke-diskriminerende,  

 såfremt de befinder sig på samme konkurrencemarked for det  

 samtrafikprodukt, der anmodes om.
 Der henvises i øvrigt til § 74 med  

 tilhørende bemærkninger.
 Ikke-diskriminerende vilkår omfatter blandt andet  

 tilslutningsmuligheder, servicekvalitet, leveringstider, fejlrettelser og  

 information om de net og tjenester, der er omfattet af  

 samtrafikforpligtelsen.
Til § 53 Med bestemmelsen får forskningsministeren hjemmel  

 til at fastsætte nærmere regler om indholdet af aftaler om  

 samtrafik, i form af minimumskrav til hvilke vilkår m.v. en part  

 overfor en part, der er omfattet af §§ 42-44, kan kræve, at en  

 sådan aftale skal indeholde.
Bestemmelserne kan bl.a. indeholde  

 minimumskrav vedrørende kontraktvilkår om økonomisk  

 kompensation for manglende overholdelse eller opfyldelse af den  

 indgåede aftale, herunder vilkår om opsigelse m.v.
 Som det fremgår af § 51, stk. 1, er  

 udgangspunktet indgåelse af kommercielle aftaler om samtrafik, dvs.  

 aftalefrihed.
 Har en part ikke eksplicit anmodet herom i forbindelse med  

 en aftaleindgåelse, kan parten således ikke efterfølgende  

 påberåbe sig regler fastsat i medfør af denne bestemmelse,  

 idet der i så fald vil være tale om en kommercielt indgået  

 aftale.
Det er hensigten at være forholdsvis tilbageholdende  

 med udnyttelsen af den pågældende hjemmel.
Hjemlen vil  

 således alene blive udnyttet, såfremt der er tale om forhold, der  

 vurderes at have markant skævvridende effekt i forhold til  

 konkurrencemulighederne for de enkelte selskaber på det samlede  

 telemarked, og forudsat at et flertal af de berørte  

 markedsaktører finder, at de opståede problemer ikke kan  

 løses ved hjælp af indgåelse af en brancheaftale.
Forskningsministeren har således mulighed for at  

 undlade at udnytte hjemlen, såfremt forskningsministeren skønner  

 det mere hensigtsmæssigt at indgå en aftale med udbydere af  

 offentlige telenet eller teletjenester og andre relevante  

 brancheaktører om i brancheregi at forhandle og indgå  

 brancheaftaler om de pågældende forhold.
Der henvises til  

 bemærkningerne til §§ 59 og 60 herom.
Uagtet ovenstående, forudsættes bestemmelsen  

 umiddelbart anvendt til at videreføre de gældende regler i  

 § 5, stk. 2 og 3, i samtrafikbekendtgørelsen  

 vedrørende forbud mod pakkeløsninger eller bundtning i aftaler  

 om samtrafik.
Dette forbud gælder jf. den gældende  

 bekendtgørelse ikke for udbud af samtrafikydelser på  

 mobilkommunikationsmarkedet.
Også denne del af  

 bekendtgørelsesreguleringen, vil blive videreført.
 Bestemmelsen svarer til den gældende § 2,  

 stk. 13, i samtrafikloven med undtagelse af, at bestemmelsen er udvidet  

 til at omfatte minimumskrav vedrørende kontraktvilkår om  

 økonomisk kompensation for manglende overholdelse eller opfyldelse af  

 en indgået aftale om samtrafik.
Til § 54 Bestemmelsen er en nyskabelse i forhold til gældende  

 lovgivning.
 Bestemmelsen indeholder hjemmel for forskningsministeren  

 til at fastsætte nærmere regler om, i hvilket omfang parter, som  

 i medfør af §§ 42-44, skal imødekomme alle rimelige  

 anmodninger om aftaler om samtrafik, skal give adgang til samtrafik til  

 omkostningsrelaterede priser, jf. også § 55. Bestemmelsen rummer  

 således også mulighed for en markant, gradvis  

 tilbagetrækning af samtrafikreguleringen, idet forskningsministeren kan  

 undlade at stille krav om anvendelse af omkostningsrelaterede priser i  

 forhold til et eller flere delmarkeder eller samtrafikprodukter.
 Dette er i overensstemmelse med den politiske  

 principaftale af 8. september 1999, hvoraf fremgår, at det er  

 hensigten, at alene de samtrafikprodukter, der har karakter af egentlige  

 flaskehalsressourcer, og hvor ét selskab kan kontrollere adgang  

 og/eller prisfastsættelse, bør underkastes en  

 samtrafikregulering, der tillige indeholder prisregulering.
 I det omfang konkrete samtrafikprodukter ikke  

 længere har karakter af egentlige flaskehalsressourcer, dvs. hvor  

 én markedsaktør ikke kan kontrollere adgang og/eller  

 prisfastsættelse, bør selve prisreguleringen således  

 lempes og/eller afvikles, hvis det kan ske uden skadevirkninger for  

 konkurrencen.
 Umiddelbart vil hjemlen blive udnyttet som beskrevet  

 nedenfor:
1. Med hensyn til samtrafikproduktet udveksling af  

 trafik (§ 40, stk. 1) og samhusning m.v. i tilknytning hertil  

 (§ 40, stk. 4), er det hensigten indtil videre at fastsætte,  

 at fastnetudbydere, der har en stærk markedsposition på det  

 samlede marked for fastnet- og mobilkommunikationstjenester og markedet for  

 fastnettjenester, skal give adgang til samtrafik med fastnettet, og at  

 mobiludbydere, der har en stærk markedsposition på det samlede  

 marked for fastnet- og mobilkommunikationstjenester, skal give adgang til  

 samtrafik med mobilnettet.
I begge tilfælde til priser, fastsat efter  

 denne lovs § 55 og regler fastsat i medfør heraf.
Se  

 bemærkningerne til § 55 vedrørende valg af  

 prisfastsættelsesmetode.
Dette er i overensstemmelse med den  

 fælles EU-regulering af denne form for samtrafik.
2. For så vidt angår samtrafikproduktet  

 tjenesteudbyderadgang (§ 40, stk. 3) og samhusning m.v. i  

 tilknytning hertil (§40, stk. 4), vil der alene blive stillet krav om  

 anvendelse af den i medfør af § 55 gennemførte  

 prisregulering, hvis en udbyder har en stærk markedsposition på  

 markedet for fastnettjenester, og i så fald alene, hvis Telestyrelsen  

 træffer afgørelse om prisregulering, jf. også  

 bemærkningerne til § 55, stk. 1, nr. 3. Dette udgør en  

 lempelse i forhold til den gældende samtrafikregulering, som  

 indebærer, at også mobilselskabernes udbud af  

 tjenesteudbyderadgang bliver underlagt prisregulering, hvis disse selskaber  

 har en stærk markedsposition på det samlede marked for fastnet-  

 og mobilkommunikationstjenester.
Hermed svarer reguleringen af dette  

 samtrafikprodukt i forhold til mobilselskaberne til reguleringen af national  

 roaming, som heller ikke vil blive underlagt prisregulering, jf. nedenfor.
Se  

 bemærkningerne til § 55 vedrørende valg af  

 prisfastsættelsesmetode for så vidt angår  

 tjenesteudbyderadgang.
 Tilsvarende vil mobilselskaber ikke blive underlagt en  

 prisregulering af nye samtrafikprodukter, der bliver omfattet af  

 bestemmelserne i denne lov i medfør af § 39, stk. 2,  

 medmindre det følger af EU-reguleringen, at dette skal ske.
 Se bemærkningerne til § 55, stk. 1, nr. 2,  

 for så vidt angår den nærmere anvendelse af bestemmelserne  

 om eventuel prisregulering af tjenesteudbyderaftaler.
3. Med hensyn til samtrafikproduktet leje af  

 infrastrukturkapacitet vil dette blive underlagt prisregulering, men efter  

 forskellige prisfastsættelsesmetoder for så vidt angår de  

 enkelte underkategorier af produkter.
National roaming vil ikke blive  

 underlagt prisregulering.
Der henvises til bemærkningerne til § 55  

 vedrørende valg af prisfastsættelsesmetode for leje af  

 infrastrukturkapacitet.
 Ændringer, i hvilke samtrafikprodukter og  

 markedsaktører der underlægges prisregulering med sigte på  

 gradvis tilbagetrækning af reguleringen, vil være et centralt  

 punkt i den årlige netværksredegørelse og den  

 opfølgende politiske drøftelse mellem parterne bag den  

 politiske principaftale af 8. september 1999.
Såfremt samtrafikprodukter undtages fra  

 prisreguleringen, vil det pågældende samtrafikprodukt samtidig  

 også undtages fra kravet om udarbejdelse af standardtilbud.
Det skal  

 bemærkes, at bestemmelsen om standardtilbud i § 62 alene finder  

 anvendelse på udbydere af offentlige telenet eller teletjenester, der  

 har en stærk markedsposition.
Parter omfattet af § 44 vil  

 således ikke blive omfattet af denne bestemmelse på trods af en  

 forpligtelse til at levere samtrafik til omkostningsrelaterede priser.
Med  

 hensyn til de priser, som parter omfattet af § 44 skal give adgang til,  

 vil disse blive fastsat gennem en tilpasset afvendelse af den i medfør  

 af § 55 gennemførte regulering af de pågældende  

 samtrafikprodukter.
Telestyrelsen forudsættes at foretage denne  

 tilpasning af priserne til sager omfattet af § 44. Tilpasningen  

 forudsættes at ske som led i mæglingsforløbet.
Til § 55 §§ 48, 55 og 58 gør tilsammen  

 udtømmende op med, hvad der skal betales for samtrafik herunder for  

 tilvejebringelse af samtrafik i forbindelse med indgåelse eller  

 ændring af aftaler herom i de situationer, hvor en anmodende part  

 påberåber sig, at denne ønsker samtrafik til den lov- og  

 bekendtgørelsesregulerede pris.
§ 55 udgør en ændring i forhold til de  

 gældende bestemmelser i samtrafikloven med tilhørende  

 bekendtgørelse.
For det første samles alle bestemmelser om  

 mulige prisfastsættelsesmetoder i en bestemmelse, der vil blive  

 nærmere udmøntet på bekendtgørelsesniveau, og for  

 det andet strammes reguleringen af bedste praksis, således at der nu  

 kan anvendes såvel en ét-lands metode og en tre-landes  

 metode.
 § 55 angiver de forskellige  

 prisfastsættelsesmetoder, der kan finde anvendelse på de  

 forskellige samtrafikprodukter, og kapitel 18 regulerer anvendelse heraf i  

 forhold til enkeltaftaler om samtrafik og i forhold til standardtilbud  

 på samtrafik.
Til stk. 1 I denne bestemmelse oplistes de mulige  

 prisfastsættelsesmetoder, der vil kunne finde anvendelse på  

 samtrafikprodukter omfattet af §§ 39 og 40.
 Disse metoder er: Modificerede historiske omkostningers  

 metode, bedste praksis metoderne, slutbrugerprisen korrigeret for sparede  

 omkostninger og langsigtede gennemsnitlige differensomkostningers metode  

 (LRAIC-metoden). For en beskrivelse af metoderne, se bemærkningerne til  

 stk. 2-5.
Som det også fremgår af den politiske  

 principaftale af 8. september 1999, er målet at anvende den langsigtede  

 gennemsnitlige differensomkostningers metode (LRAIC-metoden) til beregning af  

 samtrafikpriser, da denne metode stemmer bedst overens med  

 prisfastsættelsen i et konkurrencepræget marked.
Metoden  

 gør det således muligt for de parter, der anmoder om samtrafik,  

 at undgå at betale en merpris begrundet i f.eks. en tidligere  

 monopoludbyders eventuelle ineffektive produktionsapparat.
Af den politiske  

 principaftale af 8. september 1999 fremgår ligeledes, på hvilke  

 områder og i forhold til hvilke samtrafikprodukter, det er hensigten at  

 anvende LRAIC-prisfastsættelsesmetoden.
I overgangsperioden, indtil  

 LRAIC-prisfastsættelsesmetoden er færdigudviklet og kan anvendes  

 første gang, finder den gældende lovs primære  

 prisfastsættelsesmetode, der bygger på modificerede historiske  

 omkostninger, fortsat anvendelse på de samtrafikprodukter, der vil  

 blive underkastet LRAIC-regulering.
Det samme gælder bedste praksis  

 metoden, som med nærværende lovforslag foreslås opstrammet  

 således, at der kan kræves prisnedsættelser med henvisning  

 til prisniveauet alene i ét land alternativt på 3 lande, hvilket  

 svarer til den gældende bedste praksis metode.
Begge bedste praksis  

 metoder vil kunne anvendes til, i en overgangsperiode indtil en dansk  

 LRAIC-regulering er gennemført, at »importere« den mest succesrige  

 udenlandske gennemførelse af en eller flere LRAIC-metoder og dermed  

 forestå overgangen til det nye LRAIC-regime i Danmark.
 Se også bemærkningerne nedenfor til  

 stk. 6 om hvilke prisfastsættelsesmetoder, der finder anvendelse  

 på de enkelte samtrafikprodukter.
Til stk. 2 Prisfastsættelsesmetoden svarer til den  

 gældende metode i samtrafikloven, og indeholder således ingen  

 indholdsmæssige ændringer.
Der er alene tale om, at selve  

 lovbestemmelsen er sprogligt omformuleret.
Det er således sigtet, at de  

 regler, som i dag findes i bekendtgørelse nr. 861 af 4. december 1998,  

 om aftaler om samtrafik i telesektoren m.v. (herefter  

 samtrafikbekendtgørelsen), vil blive videreført i uændret  

 form.
Det fremgår af bestemmelsen, at den samlede pris for  

 et samtrafikprodukt maksimalt kan udgøre en forholdsmæssig andel  

 af de modificerede historiske omkostninger, som er forbundet med leveringen  

 af det pågældende samtrafikprodukt samt en rimelig fortjeneste.  

 Det fremgår af de i bestemmelsen oplistede elementer, hvilke  

 omkostninger der kan medtages i denne beregning.
Ved udtrykket  

 forholdsmæssig andel forstås den andel af den samlede trafik i et  

 bestemt net, som skyldes den part, der har indgået en aftale om  

 samtrafik med en udbyder med en stærk markedsposition.
Det første element, der kan indregnes i prisen, er  

 de ekstra driftsomkostninger ved at gennemføre samtrafikken.
Herved  

 forstås de forøgede driftsomkostninger, der er en følge  

 af afviklingen af den pågældende samtrafik, og som derfor vil  

 bortfalde, hvis den pågældende samtrafik ophørte.
Det andet element vedrører de tilfælde, hvor  

 samtrafikken direkte nødvendiggør nyinvesteringer.
Elementet  

 fastsættes gennem en forholdsmæssig andel af afskrivninger og  

 forrentning af investeringer, der er nødvendige for at  

 gennemføre samtrafikken.
Ved fastsættelsen af dette element i  

 prisberegningen skal den udbyder, der ønsker samtrafikken, betale sin  

 andel af denne investering.
Andelen skal beregnes som andelen af den samlede  

 trafik i de dele af nettet tilhørende den udbyder med stærk  

 markedsposition, som samtrafikken vedrører.
Det er dog alene  

 investeringer, som både kommer udbyderen med en stærk  

 markedsposition og udbyderen, der ønsker samtrafikken, til gode.
 Nye investeringer, som er nødvendige for at  

 gennemføre samtrafikken, og som ikke kommer udbyderen med en  

 stærk markedsposition til gode, betales fuldt ud af den, der  

 ønsker samtrafik i forbindelse med etableringen af samtrafikken.
Det tredje element, der kan indregnes, har bl.a. til  

 formål at sikre en udbyder med en stærk markedsposition et bidrag  

 til dækning af de dele af fællesomkostningerne, der  

 vedrører den del af nettet, der anvendes til samtrafikken.
Elementet  

 skal beregnes som en forholdsmæssig andel af afskrivninger og  

 forrentning af investeringer på den del af nettet, der anvendes til at  

 gennemføre samtrafikken.
Ved beregningen af bidraget til afskrivninger, i  

 forbindelse med fastsættelse af samtrafikpriser, skal der ikke tages  

 udgangspunkt i den faktisk foretagne driftsmæssige afskrivning hos de  

 enkelte markedsaktører eller i de afskrivningsperioder, disse har  

 anvendt.
I stedet fastlægges der i den kommende  

 bekendtgørelsesregulering et sæt generelle rammer for medregning  

 af investeringsomkostninger og nedskrivning heraf i  

 samtrafiksammenhæng.
Sigtet vil være anvendelse af en  

 lineær skala, hvor afskrivningsperioden som udgangspunkt  

 fastsættes til 20 år for bygninger og 10 år for centraler,  

 transmissionsudstyr, kabler og kabelveje.
Det vil, i forbindelse med den  

 endelige fastlæggelse af rammerne herfor, blive vurderet, om der er  

 behov for forskellige afskrivningsperioder for forskellige typer net  

 (trådløse eller mobile net og faste net). Der bør ved  

 fastlæggelsen af de beregningsmæssige afskrivningsperioders  

 længde ikke alene tages udgangspunkt i de gennemsnitlige anvendte  

 afskrivningsperioder i de enkelte dele af telesektoren, men også i den  

 forventede rimelige indtjeningsperiode i forhold til den foretagne  

 investering, i det omfang denne er længere end den fastsatte  

 afskrivningsperiode.
 Ved at fastlægge afskrivningsprincipperne på  

 denne måde til brug for beregningerne undgås det, at forskelle  

 mellem operatører eller ændringer af principperne påvirker  

 samtrafikpriserne i en uønsket retning.
 I forbindelse med beregningen af såvel det andet som  

 det tredje element skal forrentningen beregnes som Nationalbankens diskonto  

 plus 4 pct. p.a.
Det fjerde element, der kan medregnes, er en  

 forholdsmæssig andel af en andel af de driftsomkostninger, der er  

 snævert forbundet med frembringelsen af samtrafikken.
Den andel af  

 driftsomkostningerne, hvoraf der kan indregnes en forholdsmæssig andel,  

 vil for aftaler om udveksling af trafik mellem udbydere af telenet eller  

 teletjenester blive fastsat således:
Markedsandel for udbyderen med en stærk  

 markedsposition Andel af driftsomkostninger der kan  

 indregnes over 80 % 30 % 80 % og derunder 100 % Formålet med kun at tillade en  

 indregning på 30 % af de driftsomkostninger, der er snævert  

 forbundet med frembringelsen af samtrafikken for udbydere med en markedsandel  

 på over 80 %, er at sikre, at der skabes reel konkurrence på  

 telemarkedet hurtigst muligt.
Først når den markedsandel, som  

 udbyderen med en stærk markedsposition har, når ned på 80 %  

 eller mindre af det samlede marked for fastnet- og  

 mobilkommunikationstjenester (opgjort på samme måde som markedet  

 for udveksling af trafik), kan der indregnes en andel af alle de  

 driftsomkostninger, der er snævert forbundet med frembringelsen af  

 samtrafikken.
Det femte   og sidste - element, som indgår i  

 fastsættelsen af prisen for samtrafikproduktet, er en rimelig  

 fortjeneste.
Det er hensigten, som efter den gældende samtrafiklov, at  

 fastsætte denne til 12 % af summen af de fire første elementer i  

 beregningsmetoden.
Som et overordnet princip for fastsættelsen af  

 samtrafikpriserne efter bestemmelsen gælder desuden, at omkostninger  

 ved abonnentledningsnettet ikke kan indregnes ved fastsættelsen af  

 priser.
Begrundelsen herfor er, at disse omkostninger forudsættes  

 betalt af slutbrugerne via abonnementsafgifter eller lignende.
For så vidt angår fastsættelse af priser  

 for leje af infrastrukturkapacitet og tilhørende fælles  

 udnyttelse af bygninger, centraludstyr m.v. (samhusning) vil den  

 gældende metode i samtrafikloven blive anvendt.
Metoden indeholder  

 således ingen indholdsmæssige ændringer i forhold til  

 gældende lovgivning.
De overordnede regler for fastsættelse af prisen for  

 leje af infrastrukturkapacitet og fælles udnyttelse af bygninger,  

 centraludstyr m.v. (samhusning) fremgår således af  

 ovenstående bemærkninger dog med den forskel, at der for så  

 vidt angår prisen, generelt skal tillades indregning af en  

 forholdsmæssig andel af 100 % af de driftsomkostninger, der er  

 snævert forbundet med leje af fysiske infrastrukturstrækninger i  

 abonnentledningsnettet, uanset om udbyderen har en markedsandel på over  

 eller under 80 % Ved udtrykket »den forholdsmæssige andel«  

 forstås ved leje af fysiske infrastrukturstrækninger i  

 accessnettet samtrafikkens procentvise andel af den samlede kapacitet i den  

 del af nettet, der anvendes til at gennemføre samtrafikken.
Den  

 forholdsmæssige andel beregnes ud fra en opgørelse af, hvor  

 meget kapacitet den enkelte udbyder beslaglægger.
 Det skal bemærkes, at fastsættelse af priser  

 generelt vil ske på baggrund af senest foreliggende regnskabstal, jf.  

 § 82. Der vil således ikke skulle ske efterregulering af priserne,  

 når nye regnskabstal foreligger.
Til stk. 3 Som det fremgår af bemærkningerne til  

 stk. 1, er de to bedste praksis metoder selvstændige  

 prisfastsættelsesmetoder og ikke korrektionsmetoder i forhold til  

 modificerede historiske omkostningers metode.
Metoderne skal imidlertid ses i  

 sammenhæng med de øvrige metoder og kan anvendes til yderligere  

 at nedsætte prisen fastsat efter disse.
 Det grundlæggende princip i bedste praksis  

 prisfastsættelsesmetoderne er, at der skal være adgang til at  

 kræve nedsættelse af en eksisterende dansk samtrafikpris, i det  

 omfang det kan dokumenteres, at prisen for et tilsvarende samtrafikprodukt i  

 én eller flere tilsvarende dansk(e) eller udenlandsk(e)  

 aftale(r) om samtrafik er lavere end den eksisterende danske pris.
 Sigtet med disse prisfastsættelsesmetoder er blandt  

 andet, i en overgangsperiode, indtil der er gennemført en dansk  

 LRAIC-regulering, at give mulighed for at »importere« resultaterne af  

 eksempelvis LRAIC-analyser eller andre prisfastsættelsesmetoder, der  

 tilsigter at sikre, at samtrafikpriser ikke belastes af ineffektivitet,  

 forældet teknologi m.v., fra andre lande.
 Bedste praksis metoden nævnt i nr. 1 indebærer  

 en skærpelse af den gældende bestemmelse om bedste praksis i  

 samtrafiklovgivningen, der er blevet fortolket således, at prisen skal  

 baseres på fremlæggelse af dokumentation for en flerhed af lande.  

 Med denne lov udbygges bestemmelsen således, at der desuden kan  

 fremlægges dokumentation for, at prisen er lavere for et tilsvarende  

 samtrafikprodukt i en tilsvarende dansk eller udenlandsk aftale om  

 samtrafik.
 Det skal understreges, at der med bedste praksis  

 prisfastsættelsesmetoderne   trods sammenfaldende ordlyd   ikke er tale  

 om en anvendelse af den metode, som Kommissionen omtaler i sin henstilling om  

 samtrafiktakster, idet sidstnævnte tager udgangspunkt i sammenligninger  

 af et snævert antal samtrafikprodukter i 3 lande, der alene  

 bruges til offentliggørelse af bedste praksis og ikke  

 forudsættes anvendt til konkret prisfastsættelse af  

 samtrafikprodukter.
Anvendelse af de i stk. 1, nr. 2, nævnte bedste  

 praksis metoder indeholder i medfør af stk. 3 to forskellige  

 metoder for, hvordan den samlede pris for et samtrafikprodukt kan  

 nedsættes.
Enten kan den samlede pris for et samtrafikprodukt  

 nedsættes, således at prisen maksimalt udgør prisen for et  

 tilsvarende samtrafikprodukt i én tilsvarende dansk eller udenlandsk  

 aftale om samtrafik, jf. stk. 3, nr. 1, eller den samlede pris for et  

 samtrafikprodukt kan nedsættes, således at prisen maksimalt  

 udgør den gennemsnitlige pris for tilsvarende samtrafikprodukter i tre  

 tilsvarende danske eller udenlandske aftaler om samtrafik, jf. stk. 3,  

 nr. 2.
 Som det fremgår af bestemmelsen, bygger metoden i  

 nr. 1, som er ny, på en sammenligning med korrektion for dokumenterede,  

 væsentlige produkt- eller landerelaterede forskelle, mens metoden i nr.  

 2, som er en videreførelse af den gældende regulering, bygger  

 på en sammenligning, hvor der alene korrigeres for dokumenterede,  

 væsentlige produktrelaterede forskelle.
De nævnte korrektioner er nødvendige, fordi  

 det ikke kan forventes, at der vil være tale om at sammenholde  

 fuldstændig identiske aftaler.
Forskningsministeren fastsætter,  

 jf. bemærkningerne til stk. 6, således nærmere regler  

 om indholdet af disse prisfastsættelsesmetoder, herunder om rammerne  

 for korrektion, dvs. blandt andet de elementer af skøn, der  

 indgår i Telestyrelsens anvendelse af bedste praksis metoderne.
Ved anvendelse af den i nr. 1 beskrevne metode skal der  

 som nævnt foretages såvel produkt- som landerelaterede  

 korrektioner, mens der ved anvendelse af metoden efter nr. 2 alene foretages  

 produktrelaterede korrektioner.
At der som udgangspunkt foretages færre  

 korrektioner efter metoden i henhold til nr. 2 er begrundet i det forhold, at  

 metoden bygger på sammenligning med en flerhed af lande   3 lande  

 hvilket i almindelighed vil betyde, at individuelle dokumenterede,  

 væsentlige landeforskelle udlignes, så de ikke får  

 afgørende indflydelse på den endelige pris.
Metoden i nr. 2 er  

 på trods af en ændret affattelse en uændret  

 videreførelse af den gældende bedste praksis  

 prisfastsættelsesmetode, og den praksis der er fastlagt gennem  

 Telestyrelsens og Teleklagenævnets hidtidige  

 afgørelsesvirksomhed ved anvendelse af bedste praksis bestemmelsen i  

 den gældende samtrafiklov, vil således fortsat være  

 gældende for denne metodes anvendelsesmuligheder.
Det vil fremgå af forskningsministerens  

 bekendtgørelse udstedt i medfør af stk. 6, at  

 udgangspunktet ved anvendelse af bedste praksis metoderne er, at der under  

 hensyntagen til ovennævnte skal korrigeres for alle væsentlige,  

 dokumenterede forskelle, men at Telestyrelsen dog har adgang til at 1)	afvise korrektioner, som Telestyrelsen på grundlag af det  

 fremlagte materiale vurderer vil være af bagatelagtig betydning for den  

 pågældende prisfastsættelse, 2)	afvise korrektioner, som er indeholdt i allerede foretagne eller  

 alternative korrektioner, således at det sikres, at der ikke korrigeres  

 flere gange for samme forskel, og 3)	afvise korrektioner, som er i modstrid med et af formålene med  

 prisreguleringen af samtrafikprodukterne, nemlig at sikre at  

 samtrafikpriserne ikke belastes af utidssvarende teknik, fejlinvesteringer,  

 ineffektiv drift m.v.
Der kan således ikke fortages korrektioner med  

 henvisning til ineffektivitet og/eller forældet teknologi hos den  

 danske udbyder, sammenholdt med den udenlandske udbyder, der sammenlignes  

 med.
Dokumentation for prisniveau og øvrige forhold i  

 relation til samtrafikprodukter og  aftaler i de lande, der sammenlignes med,  

 forudsættes fremlagt af den samtrafikberettigede part, eller indhentet  

 af Telestyrelsen som led i en egen-drift afgørelse.
Dokumentation for  

 væsentlige forskelle, som kræver korrektion, vil derimod i en  

 række situationer primært alene kunne udarbejdes og  

 fremlægges af den samtrafikforpligtede part, som det dermed også  

 påhviler at oplyse om korrektioner og at fremlægge  

 dokumentation herfor, jf. dog også Telestyrelsens generelle  

 forpligtelse til, eksempelvis gennem partshøring (herunder eventuelt  

 flere på hinanden følgende gensidige partshøringer), at  

 søge sagen bedst muligt oplyst.
Ovennævnte korrektioner skal som  

 nævnt foretages generelt på grundlag af fremlagt og indhentet  

 dokumentation samt foretagne beregninger, men Telestyrelsen har, i det omfang  

 det ikke er muligt at opstille et præcist dokumentationsgrundlag for  

 den påkrævede korrektion, adgang til skønsmæssigt at  

 fastsætte omfanget af denne.
 Med udgangspunkt i ovenstående principper skal der  

 blandt andet, hvor der kan identificeres væsentlige forskelle i de  

 sammenlignede produkter, net og anlæg (herunder eksempelvis alder,  

 teknisk opbygning og kvalitet), foretages korrektioner med henblik på  

 at sikre en overordnet sammenlignelighed af samtrafikprodukterne, jf. dog  

 ovenfor om adgangen til at afvise korrektioner med henvisning til ringere  

 effektivitet og/eller forældet teknologi m.v. hos den omhandlede danske  

 udbyder.
 For så vidt angår ét land bedste  

 praksis metoden efter nr. 1, skal der, med udgangspunkt i ovennævnte  

 principper ud over korrektioner for produktrelaterede forskelle fastlagt i  

 overensstemmelse med hidtidig praksis også foretages  

 korrektioner for væsentlige landerelaterede forskelle samt for et  

 eventuelt unaturligt lavt prisniveau m.v.
 Ved væsentlige landerelaterede forskelle  

 forstås eksempelvis forskelle i urbaniseringsgrad, linietæthed,  

 geografi/topologi, eventuelle forskelle med baggrund i stordrifts- eller  

 skalafordele, samt forskelle i det generelle omkostnings- og lønniveau  

 (sammenholdt med arbejdskraftseffektiviteten).
Det bemærkes, at det kan være vanskeligt at  

 fremskaffe entydig dokumentation for behovet for landerelaterede
korrektioner, og at der derfor navnlig på dette område kan  

 blive tale om skønsmæssigt fastsatte korrektioner, ligesom den  

 ovenfor nævnte adgang til at afvise korrektioner, der skyldes ringere  

 effektivitet og/eller forældet teknologi hos den omhandlede danske  

 udbyder kan være relevant på dette område.
Derudover kan  

 der m.h.t. flere af de nævnte korrektionsfaktorer være tale om  

 overlappende forhold, jf. ovenfor om adgangen til at afvise korrektioner, som  

 er indeholdt i allerede foretagne eller alternative korrektioner,  

 således at det sikres, at der ikke korrigeres flere gange for samme  

 forskel.
Der skal som nævnt ovenfor med udgangspunkt i  

 ovennævnte principper desuden foretages korrektioner for et eventuelt  

 unaturligt lavt prisniveau m.v. i sammenlignede aftaler.
Dette betyder, at  

 der blandt andet skal foretages en kompenserende korrektion, hvis der er tale  

 om et prisniveau for de omhandlede samtrafikprodukter, som er unaturligt lavt  

 på grund af krydssubsidiering, herunder eventuelt regulatorisk  

 påtvunget krydssubsidiering, mellem forskellige kategorier af  

 samtrafikprodukter, mellem samtrafikpriserne og andre  

 aktivitetsområder, eller eventuelt gennem statstilskud til  

 dækning af samlede underskud eller lignende, ligesom det skal sikres,  

 at den pågældende listepris er udtryk for et stabilt  

 prisleje.
Sådanne eventuelle korrektioner for  

 krydssubsidiering m.v. er navnlig væsentlige, hvor der tages  

 udgangspunkt i priserne i forskellige lande i forbindelse med  

 fastsættelse af bedste praksis priserne for flere forskellige  

 kategorier inden for de enkelte samtrafikprodukter.
Det faktum, at  

 prisfastsættelsesmetoder i de lande, der sammenlignes med, i lighed med  

 den danske samtrafikregulering ikke tillader medregning af omkostninger, der  

 skyldes ineffektivitet, forældet teknologi eller lignende, kan derimod  

 ikke danne grundlag for korrektion.
 Det forudsættes ved anvendelsen af metoderne, at der  

 skal anvendes samme land for fastsættelse af priser for de enkelte
samtrafikprodukter omfattet af § 39, stk. 1.
 Derimod er der mulighed for at anvende forskellige lande  

 til fastsættelse af samtrafikpriser for hver af de i § 39,  

 stk. 1, nævnte samtrafikprodukter.
Bestemmelsen knytter sig alene til nedsættelse af  

 samtrafikpriserne.
Dette indebærer, at såfremt en konkret  

 anvendelse af bestemmelsen i nr. 1 eller 2, måtte føre til, at  

 kun visse af de enkelte priselementer, som indgår i den samlede pris  

 for et samtrafikprodukt omfattet af § 39, stk. 1, ligger på  

 et lavere niveau i det land, som danner baggrund for sammenligningen, vil  

 Telestyrelsen alene skulle træffe afgørelse for så vidt  

 angår de enkelte priselementer, som vil bevirke en nedsættelse af  

 den samlede pris for samtrafikproduktet.
Det vil i forlængelse heraf fremgå af  

 forskningsministerens bekendtgørelse udstedt med hjemmel i  

 stk. 6, at Telestyrelsen skal foretage en afvejning af, hvilket  

 dokumentationsgrundlag der skal anvendes, i tilfælde hvor flere  

 udbydere parallelt fremlægger dokumentation for samtrafikpriserne i  

 forskellige lande.
For begge metoder gælder her, at Telestyrelsen skal  

 vælge de(t) land(e), der bedst opfylder formålene oplistet i  

 § 1, stk. 3. Vælger Telestyrelsen selv at gennemføre  

 en bedste praksis analyse med henblik på nedsættelse af  

 samtrafikpriser, vælger Telestyrelsen selv, hvorvidt analysen  

 gennemføres efter metoden i nr. 1 eller nr. 2. Afgørelse heraf  

 beror også her på, hvilken metode der bedst opfylder  

 formålene i § 1, stk. 3.
 Telestyrelsen skal, i forbindelse med den endelige  

 fastsættelse af en konkret samtrafikpris baseret på bedste  

 praksis metoderne, udøve et samlet skøn med udgangspunkt i de  

 overordnede målsætninger for samtrafikprisreguleringen,  

 således som disse er beskrevet i § 1, stk. 3. Telestyrelsen  

 skal udøve dette skøn under hensyntagen til, at det overordnede  

 formål er i videst muligt omfang at sikre reelle konkurrencemarginer,  

 at sikre at samtrafikpriserne ikke belastes af utidssvarende teknik,  

 fejlinvesteringer, ineffektiv drift m.v. hos den samtrafikforpligtede  

 udbyder, samt at samtrafikpriserne fremmer vækst og innovation.
Til stk. 4 Den pågældende prisfastsættelsesmetode  

 er skræddersyet til og anvendes i dag alene i forhold til  

 tjenesteudbyderadgang.
Der foreligger endnu ikke tilstrækkelige  

 erfaringer med metoden til at begrunde ændringer af denne.
Metoden er derfor lig den gældende model for  

 beregning af samtrafikpriser for tjenesteudbyderadgang og indeholder  

 således ingen indholdsmæssige ændringer.
Der er alene tale  

 om, at selve lovbestemmelsen er sprogligt omformuleret, mens de regler, der  

 findes i dag i samtrafikbekendtgørelsen, vil blive videreført i  

 uændret form.
Der vil således på  

 bekendtgørelsesniveau ske en videreførelse af den  

 gældende bestemmelse om, at Telestyrelsen, når Telestyrelsen  

 skønner, at det er berettiget for at sikre reel konkurrence, kan  

 træffe afgørelse om, at udbydere, der har en stærk  

 markedsposition på et nærmere defineret delmarked, jf.  

 bemærkningerne til § 54, skal give adgang til samtrafik til priser  

 beregnet med udgangspunkt i slutbrugerprisen, som denne fremgår af  

 listepriser for abonnementer, samtalepriser m.v., f.eks. gebyrer for  

 flytning, korrigeret for sparede omkostninger.
Denne korrektion udgør  

 21 %.
Til stk. 5 Det teoretiske grundlag for LRAIC-metoderne LRAIC-prisfastsættelsesmetoder omtales ofte som en  

 enkelt metode.
Det er imidlertid langt fra korrekt.
Begrebet »LRAIC« er  

 således fællesbetegnelsen for en række metoder eller  

 metodevarianter, hvor det fælles teoretiske udgangspunkt er, at prisen  

 for et givet samtrafikprodukt fastsættes på grundlag af en  

 beregning af de langsigtede, gennemsnitlige differensomkostninger ved at  

 tilvejebringe forskellige samtrafikprodukter i en optimalt opbygget og drevet  

 teleinfrastruktur.
LRAIC-metoder   uanset hvilken variant der vælges  

 tager således ikke udgangspunkt i de faktiske omkostninger, men i hvad  

 omkostningerne ved at producere et givet samtrafikprodukt i et optimalt  

 drevet net og selskab »burde være«.
Sigtet med en LRAIC-prisregulering er dobbelt: For det  

 første at etablere en samtrafikpris, der, i modsætning til hvis  

 prisen var baseret på de historiske omkostninger, »simulerer« eller  

 svarer til de omkostninger, der ville være ved som ny udbyder at  

 etablere eget net, forudsat at denne har en vis volumen af trafik til at  

 bære denne grundinvestering.
Herved giver reguleringen på den ene  

 side nye markedsaktører mulighed for at benytte eksisterende net,  

 indtil de har opnået en volumen, der gør denne adgang  

 uinteressant, uden at komme til at betale for ineffektivitet,  

 fejlinvesteringer m.v. hos den tidligere monopoludbyder.
På den anden  

 side tilskynder reguleringen dem til at investere i nye alternative net,  

 så snart deres forretning kan bære dette.
For det andet har prisreguleringen det mere radikale sigte  

 at medvirke til at bryde monopolmarkedet op ved at sikre nye  

 markedsaktører en rimelig konkurrencemargin, når de går  

 ind på forskellige delmarkeder, uanset at dette kan være  

 belastende for den tidligere monopoludbyder.
Endelig kan der være tale  

 om allerede nedskrevne og betalte investeringer.
 Den konkrete afvejning af betydningen af de forskellige  

 hensyn varierer fra land til land   og ind imellem også fra  

 samtrafikprodukt til samtrafikprodukt   og giver sig udslag i forskellige  

 LRAIC-varianter i de enkelte lande.
LRAIC-metodens skarphed overfor det eller de omfattede  

 selskaber kan variere afhængigt af de valg, der træffes  

 vedrørende en række afgørende  

 nøgle-metodeantagelser i denne.
Disse væsentlige modelantagelser  

 er følgende:
Det første nøgle-element er  

 spørgsmålet om, hvorvidt der ved analysen skal tages  

 udgangspunkt i det dominerende selskabs omkostningsstruktur og -tal med visse  

 fremadrettede justeringer (top down analyse), eller om der skal opbygges en  

 model for en ideel effektiv operatør baseret på tal og  

 erfaringer fra flere kilder (bottom-up). Anvendelse af en top-down model  

 alene vil mindske gennemsigtigheden, idet denne model er baseret på den  

 eksisterende omkostningsstruktur og  data for udbydere med en stærk  

 markedsposition, og grundlaget vil derfor i vidt omfang ikke være  

 tilgængeligt for tredjemand.
I modsætning hertil vil anvendelse  

 af bottom-up modellen skabe stor gennemsigtighed.
Dette skyldes, at modellen  

 baseres på offentligt tilgængeligt materiale.
Ofte gøres  

 der i praksis det, at der gennemføres en beregning baseret på  

 begge varianter (henholdsvis en top-down og en bottom-up model), hvorefter  

 der via en høringsproces skabes enighed om en række  

 delkomponenter.
 Næste nøgle-element er  

 spørgsmålet om, hvorvidt man ved opstillingen af en top-down  

 LRAIC-model skal tage udgangspunkt i en ren »greenfield-situation«, hvilket  

 betyder, at det fiktive net, der udgør beregningsgrundlaget, skal  

 konfigureres helt fra grunden baseret på, hvordan man med moderne  

 netteknologi ville opbygge et net, eller om udgangspunktet i større  

 eller mindre omfang bør være den eksisterende netkonfiguration  

 (også kaldet »scorched node«). Da det formentlig vil være  

 billigere i dag at bygge et telenet end at bygge videre på det  

 bestående, har valget mellem de to alternativer afgørende  

 konsekvenser for, hvilket omkostningsgrundlag man når frem til.
 Det tredje nøgle-element er  

 spørgsmålet om, hvordan investeringsomkostninger håndteres  

 i relation til nedskrivning, herunder hvordan man indkalkulerer det faktum,  

 at der i det eksisterende net er foretaget en række allerede nedskrevne  

 og betalte investeringer.
 Det sidste nøgle-element er  

 spørgsmålet om, hvordan man fordeler den store gruppe af  

 driftsrelaterede omkostninger, som umiddelbart rubriceres under begrebet  

 fællesomkostninger, og som kan henføres dels til selskabets  

 slutbruger-forretning og dels til produktionen af samtrafikprodukter.
Også regelprocessen forbundet med  

 fastsættelsen af samtrafikpriser gennem anvendelse af en LRAIC-metode  

 adskiller sig fra den traditionelle objektive regelfastsættelsesproces.  

 LRAIC-metoden er kendetegnet ved en langt tættere sammenblanding af  

 regelfastsættelse og førstegangsanvendelse.
Processen  

 består samlet af metodevalg, valg af hvilke og hvor mange  

 delkomponenter, der skal indgå, og valg af data baseret på input  

 fra henholdsvis udbydere med en stærk markedsposition og de nye  

 udbydere med en interesse i at opnå attraktive samtrafikvilkår og  

 -priser.
Regelfastsættelsen minder således i realiteten mere om  

 en udvidet hørings- eller forligsmandsproces end om egentlig  

 regelfastsættelse.
Erfaringerne fra udlandet Set i forhold til de gældende danske  

 prisfastsættelsesmetoder er de LRAIC-metoder, der er lavet rundt  

 omkring i verden, herunder i Storbritannien og USA, langt mere komplekse og  

 detaljerede og indebærer typisk, at hvert enkelt af de omfattede  

 samtrafikprodukter er brudt ned i en række delkomponenter.
For disse  

 delkomponenter er der fastsat nærmere regler for, hvordan og i hvilket  

 omfang disse kan indgå i beregningen af LRAIC-priserne.
Såvel de  

 amerikanske som de britiske telemyndigheder har vurderet, at en sådan  

 detailnedbrydning er nødvendig for at få skabt en  

 troværdig model.
1. Modelantagelserne For så vidt angår modelantagelserne  

 fremgår det af Kommissionens henstilling af 8. januar 1998, at  

 udgangspunktet bør være en bottom-up model.
Udgangspunktet er  

 således en bottom-up model, der skal checkes ved at holdes op imod en  

 top-down model.
I Kommissionens henstilling af 8. april 1998 uddybes, at  

 årsagen hertil er, at bottom-up modeller stadig er imperfekte.
Der er  

 ikke i henstillingerne taget stilling til spørgsmålet om  

 anvendelse af greenfield antagelse («scorched earth«) vs. »scorched node«, og  

 til spørgsmålet om indregning af allerede afskrevne aktiver.  

 European Economics udarbejder dog i øjeblikket en bottom-up model for  

 koblet samtrafik for Kommissionen, der anvender en antagelse om »scorched  

 node with optimisation«, der optimerer switching (central) arkitekturen.  

 Aktiverne værdisættes efter genanskaffelsesværdier.
I Storbritannien er der bygget såvel bottom-up  

 modeller som top-down modeller.
Disse er sammenlignet, og forskellene er  

 identificeret.
Forskelle, der ikke umiddelbart kan rettes i top-down  

 modellen, er herefter indføjet i top-down modellen som ad hoc  

 korrektioner («hybrid adjustments«). I Storbritannien er der anvendt en  

 scorched node antagelse, dvs. at placering af udstyr og transmissionsveje er  

 givet.
Der sker dog en vis grad af netværksoptimering i begge modeller,  

 ved at teknologien på de enkelte placeringer optimeres.
Aktiverne er i  

 modellerne udelukkende værdisat til genanskaffelsesværdierne, og  

 der er derfor ikke foretaget tilpasninger for allerede nedskrevne  

 aktiver.
I Canada bruges udelukkende bottom-up modeller til at  

 beregne samtrafikomkostninger.
Der anvendes en scorched node antagelse, dvs.  

 at antallet og placeringen af netelementerne er taget som givet.
Aktiverne  

 værdisættes til genanskaffelsesværdier.
I Frankrig anvendes såvel en bottom-up model som en  

 top-down model, hvor top-down modellen hovedsageligt er blevet anvendt.
Der  

 er anvendt en scorched node antagelse, og der er anvendt nuværende  

 teknologier (SDH) og den nuværende trafikvolumen.
Aktiverne er  

 evalueret ved genanskaffelsesværdier.
I Holland anvendes såvel en top-down model  

 (EDC-modellen) som en bottom-up model.
Sammenligningen af disse to modeller  

 gav anledning til korrektioner til EDC-modellen.
EDC-modellens beregninger  

 dannede herefter basis for regulatørens (OPTA) fastsættelse af  

 samtrafikpriser.
Der anvendes i begge modeller som udgangspunktet en scorched  

 node antagelse, hvor den eksisterende netværkstopologi, dvs.  

 placeringer af centraler og transmissionsveje, tages for givet.
For så  

 vidt angår de enkelte aktiver, anvendes princippet om Modern Equivalent  

 Assets (dvs. princippet om at erstatte eksisterende aktiver med moderne  

 aktiver, der kan udføre samme funktioner). Der anvendes dog  

 såkaldte »fremadrettede elementer« i modellerne.
I top-down modellen  

 vedrører dette en korrektion for midlertidige faciliteter samt  

 eksisterende forhold, som forventes at blive ændret på kort sigt.  

 I bottom-up modellen anvendes optimiseringsmoduler, der ud fra en  

 målsætning om at minimere de samlede drifts- og  

 anlægsomkostninger optimerer den valgte central- og  

 transmissionsteknologi.
Desuden skal der anvendes prognoser for den  

 fremtidige trafikvolumen.
For så vidt angår transportnettet, er  

 værdierne af aktiverne fastsat til genanskaffelsesværdier.
I  

 accessnettet er der både foretaget en beregning udfra henholdsvis  

 genanskaffelsesværdier og nedskrevne, historiske værdier.
Prisen  

 for local loop (det rå kobber) fastsættes herefter det  

 første år som prisen beregnet udelukkende udfra de nedskrevne,  

 historiske værdier.
Herefter øges prisen gradvist til efter en  

 5-årig periode til at svare til prisen fastsat efter  

 genanskaffelsesværdier.
I Irland foregår arbejdet hos den nationale  

 regulatør (ODTR) med såvel bottom-up modeller som top-down  

 modeller.
Regulatøren har meddelt, at der vil blive lagt større  

 vægt på resultaterne i en realistisk bottom-up model end den  

 dominerende udbyders top-down model.
Der anvendes en tilpasset scorched node  

 antagelse, ifølge hvilken de eksisterende placeringer af netelementer  

 er givet, men hvor udstyret på disse punkter optimeres, ligesom  

 transmissionsudstyret der forbinder disse punkter optimeres.
Dette  

 gælder især det forhold, at lokale centraler erstattes af  

 koncentratorer.
Aktiverne i det modelarbejde, der anvendes til at  

 fastsætte priser for koblet samtrafik, evalueres ud fra  

 genanskaffelsesværdier.
Der er endnu ikke taget endelig stilling til,  

 hvilken prisfastsættelsesmetode der skal anvendes for så vidt  

 angår det rå kobber.
I Østrig anvendes en bottom-up model og en top-down  

 model på lige fod.
Priserne fastsættes således et sted  

 mellem det højere resultat, som en top-down model giver efter at have  

 korrigeret for ineffektiviteter, og det lavere resultat, som bottom-up  

 modellen giver.
Der anvendes en hybrid scorched node/greenfield tilgang, hvor  

 der anvendes det eksisterende netværk (scorched node antagelsen), og  

 hvor der tages højde for ineffektiviteter i netværksarkitekturen  

 (dvs. via en reduktion i antallet af centraler og et check på  

 vigtigheden af de eksisterede hierarkiske niveauer). Der anvendes  

 genanskaffelsesværdier i værdisættelsen af aktiverne.
I Tyskland anvendes såvel en bottom-up model som en  

 top-down model.
De nuværende priser for rå kobber er baseret  

 på LRAIC-priser, mens priser for koblet samtrafik er baseret på  

 en international benchmarking-analyse.
Der anvendes en hybrid scorched  

 node/greenfield tilgang, idet placeringen af de eksisterende abonnenttrin  

 tages for givet, men hvor antallet og placeringen af centralerne afspejler et  

 optimalt struktureret netværk.
Der anvendes  

 genanskaffelsesværdier i værdisættelsen af aktiverne.
Der er i USA en lang tradition for anvendelse af bottom-up  

 modeller.
I starten af 1997 præsenterede Federal Communications  

 Commission (FCC) resultatet af sit arbejde med omkostningsmodellerne.
Ved  

 tilpasninger og beregninger på to (bottom-up) modeller (Benchmark Cost  

 Model (BCM) samt Hatfield 2.2), beregnede FCC såkaldte »proxy priser«  

 for samtrafik, som de enkelte delstater kan anvende som referencepunkter.
2. Processen For så vidt angår processen med udarbejdelse  

 af en LRAIC-metode, har denne både i USA og Storbritannien omfattet et  

 trepartsamarbejde mellem den tidligere monopoludbyder, de nye  

 markedsaktører og teleregulatøren.
Sigtet med dette samarbejde  

 har været at undgå vidensasymmetri.
Regelfastsættelse,  

 vidensopbygning og -udveksling, konsekvensberegninger (og dermed i realiteten  

 konkret anvendelse), mægling og enkeltafgørelser har desuden  

 været dybt integrerede i den anvendte proces.
Dette har  

 indebåret, at der ved afslutningen af forløbet på en gang  

 er blevet udviklet et samlet regelsæt for beregning af de  

 pågældende priser, og samtidig er blevet foretaget den  

 første beregning af, hvad dette konkret fører til med hensyn  

 til prisniveau.
Resultatet i USA og Storbritannien har på denne  

 måde været en transparent og veldokumenteret høringsproces  

 til etablering af både de overordnede rammer for reguleringen og af  

 detailreguleringen af bestemte områder på basis af målene i  

 lovgivningen.
Der har dog samtidigt været tale om en meget omfattende  

 og ressourcekrævende udviklings- og beregningsproces for både  

 regulator og markedsaktører.
I USA og Storbritannien gik der  

 således 2 ½-4 år fra drøftelserne startede og frem til de  

 endelige priser lå klar.
Metodens anvendelse i Danmark Valget mellem de ovennævnte kritiske  

 metodeantagelser, der udgør det teoretiske grundlag for udarbejdelse  

 af en LRAIC-metode, skal i Danmark   i forbindelse med gennemførelse  

 af den danske LRAIC-prisreguleringsmetode   træffes på baggrund  

 af opfyldelsen af de politiske formål for prisreguleringen, jf.  

 § 1, stk. 3, under hensyntagen til andre særlige forhold, som  

 gør sig gældende på det danske marked, og i øvrigt  

 ligge på linie med de nyeste erfaringer med anvendelse af sådanne  

 modeller i Europa (se afsnittet vedr. andre landes erfaringer ovenfor) samt  

 Kommissionens anbefalinger.
De internationale erfaringer viser for så vidt  

 angår bottom-up problematikken, at denne metode vinder stigende  

 anvendelse i Europa, bl.a. i Irland, Holland, Østrig og Tyskland.  

 Samtidig viser erfaringerne også, at næsten alle lande i praksis  

 hverken har anvendt scorched node eller greenfield til at  

 værdifastsætte aktiverne, men at der i stedet i de fleste  

 tilfælde er tale om anvendelse af en modificeret scorched node  

 antagelse.
Med hensyn til korrektion for allerede nedskrevne aktiver er det  

 værd at bemærke, at erfaringerne viser, at relativt få  

 modeller også finder anvendelse på det rå  

 kobber/accessnettet.
I Holland, hvor dette er tilfældet, har man, som  

 nedenfor beskrevet, valgt at håndtere dette ved hjælp af en  

 særlig variant af LRAIC-metoden.
Med hensyn til udvikling af den danske LRAIC-metode,  

 betyder ovenstående, at der, som grundlag for Telestyrelsens  

 fastsættelse af, hvordan den pågældende  

 prisfastsættelsesmetode skal anvendes, skal gennemføres to  

 parallelle analyser af, hvad det vil koste, set i et fremadrettet perspektiv,  

 at producere de omhandlede samtrafikprodukter.
Dette skal ske gennem  

 anvendelse af både en bottom-up og en top-down model.
Top-down analysen forudsættes gennemført af  

 det eller de selskaber, der er forpligtet til at stille samtrafikprodukter  

 til rådighed til en reguleret pris (i praksis for indeværende  

 Tele Danmark). Analysen skal tage udgangspunkt i selskabets eksisterende  

 omkostninger, dog med visse fremadrettede justeringer, hvor forældede  

 teknologiske løsninger erstattes med optimal teknologi.
I denne  

 analyse vil eksisterende fællesomkostninger blive fordelt  

 forholdsmæssigt mellem den del af selskabets aktiviteter, der retter  

 sig imod slutbrugermarkedet, og den del der omhandler produktion af  

 samtrafikprodukter til andre teleselskaber (aktivitetsbestemt fordeling).
Bottom-up analysen forudsættes udarbejdet af de  

 øvrige brancheaktører vejledt af Telestyrelsen.
Denne analyse  

 skal tage sigte på at opstille en model for, hvad det ville koste at  

 producere de pågældende samtrafikprodukter i et ideelt opbygget  

 net og et ideelt drevet selskab, baseret på de nyeste teknologiske  

 løsninger og en optimalt opbygget organisation.
Såvel top-down som bottom-up analysen skal tage  

 udgangspunkt i grundelementerne i den eksisterende netinfrastruktur hos Tele  

 Danmark.
I praksis indebærer dette, at der skal tages udgangspunkt i  

 den grundlæggende geografiske net-arkitektur, sådan som denne i  

 dag tager sig ud frem til og med selve centralerne i nettet («scorched  

 node«), dog for så vidt angår bottom-up analysen med visse  

 optimeringer for så vidt angår centraludstyr m.v. (det der  

 også internationalt betegnes som »scorched node with optimisation«  

 betragtninger). Metoden vil hermed svare til den metode, som Kommissionens  

 konsulentfirma anvender i forbindelse med den fælles europæiske  

 bottom-up analyse, som for indeværende er under udarbejdelse, og som  

 vil kunne indgå som en del af grundlaget for udarbejdelse af en  

 særskilt dansk bottom-up model.
Telestyrelsens fastlæggelse af den endelige  

 beregningsmodel skal ske på baggrund af de ovenfor nævnte  

 analyser og på baggrund af en drøftelse heraf med alle  

 markedsaktører.
Fastlæggelsen skal desuden ske med udgangspunkt  

 i bottom-up analysen, hvis resultater kontrolleres og modificeres ved at  

 sammenholde denne med top-down analysen, således at den endelige  

 prisfastsættelsesmetode fremstår som en konsolideret afvejning af  

 resultaterne af de to analyser.
Sigtet er at undgå indregning af  

 ineffektivitet og omkostninger, der skyldes forældede teknologiske  

 løsninger.
Også på dette punkt vil den valgte danske model  

 dermed følge EU-anbefalingerne om, hvordan LRAIC-metoden bør  

 anvendes.
Andelen af fællesomkostninger, der skal indgå  

 i den danske LRAIC-metode, skal fastsættes af Telestyrelsen i  

 samarbejde med de berørte parter under hensyntagen til de i § 1,  

 stk. 3, nævnte formål.
Andelen kan således variere for  

 de enkelte samtrafikprodukter.
 Det er sigtet, at Telestyrelsen efter høring af  

 samtlige brancheaktører fastsætter rammerne for udarbejdelsen af  

 henholdsvis top-down og bottom-up analysen, med udgangspunkt i det ovenfor  

 anførte, jf. også Telestyrelsens hjemmel hertil i medfør  

 af stk. 9. Som anført ovenfor skal Telestyrelsen ved den danske  

 anvendelse af LRAIC-metoden lægge sig op ad Kommissionens anbefalinger  

 vedrørende samme og erfaringerne fra de EU-lande, som senest har  

 gennemført en LRAIC-regulering af samtrafikpriserne på deres  

 nationale marked.
Ved anvendelse af LRAIC-prisfastsættelsesmetoden i  

 forhold til leje af infrastrukturkapacitet i abonnentnettene skal der  

 udarbejdes en særlig tilpasset version af LRAIC-metoden, som i en  

 opstartsfase inddrager det faktum, at abonnentnettet i dag i et vist omfang  

 er nedskrevet.
Sigtet er anvendelse af en som udgangspunkt 5-årig  

 »trappestige-model«, hvor prisen for leje af infrastrukturkapacitet i  

 abonnentnettet i det første år fastsættes som en  

 LRAIC-pris fastlagt med udgangspunkt i den nedskrevne værdi af det  

 eksisterede abonnentnet.
Herefter øges prisen gradvist, så den  

 efter en 5-årig periode (eller evt. en længere periode)  

 udgør en LRAIC-pris fastlagt med udgangspunkt i  

 genanskaffelsesværdierne ved etablering af et nyt accessnet.
Herved  

 sikres en klar og gennemskuelig prisstruktur, som i vidt omfang er baseret  

 på leje af det eksisterende abonnentnet, men som over en klart,  

 tidsmæssigt afgrænset periode gradvis skifter fokus,  

 således at modellen i stadigt stigende omfang stimulerer til  

 ny-investeringer på dette område hos samtlige  

 markedsaktører.
Modellen svarer til den LRAIC-model for  

 fastsættelse af samtrafikpriser for leje af infrastrukturkapacitet i  

 abonnentnettet, som er anvendt i Holland, som er et af de få lande, der  

 har udviklet en specifik LRAIC-model til dette formål.
 Betragtningen om indregning af, at der i det eksisterende  

 net i et vist omfang er tale om allerede nedskrevne og betalte net-aktiver,  

 vil derimod ikke være relevant i forbindelse med anvendelsen af  

 LRAIC-metoden på andre samtrafikprodukter end leje af  

 infrastrukturkapacitet i abonnentnettet.
Til stk. 6 Bestemmelsen indeholder hjemmel for forskningsministeren  

 til at koble de i stk. 1 nævnte prisfastsættelsesmetoder til  

 de i §§ 39 og 40, nævnte samtrafikprodukter, i det omfang disse i  

 medfør af regler fastsat efter § 54 er undergivet  

 prisregulering.
For så vidt angår regulering af priser for  

 samtrafikproduktet udveksling af trafik mellem udbydere af telenet eller  

 teletjenester (§ 40, stk. 1) og tilhørende samhusning (jf.  

 § 40, stk. 4) er det, jf. også den politiske principaftale af  

 8. september 1999, hensigten at fastsætte, at  

 LRAIC-prisfastsættelsesmetoden skal anvendes på disse  

 samtrafikprodukter.
Det vil samtidig blive fastsat, at indtil  

 LRAIC-prisfastsættelsesmetoden er udviklet og kan anvendes  

 første gang, finder prisfastsættelsesmetoderne modificerede  

 historiske omkostningers metode samt bedste praksis metoderne anvendelse.  

 Herefter bortfalder disse metoder i forhold til de pågældende  

 samtrafikprodukter og kan ikke længere påberåbes i forhold  

 til disse.
 Med hensyn til samtrafikproduktet leje af  

 infrastrukturkapacitet (jf. § 40, stk. 2) og tilhørende  

 samhusning (jf. § 40, stk. 4) forudsætter den politiske  

 principaftale af 8. september 1999 en differentieret prisregulering af de  

 enkelte underkategorier af dette samtrafikprodukt.
Priserne for leje af ubestykkede  

 infrastrukturstrækninger og andre net-elementer i abonnentnettene, samt  

 for fællesudnyttelse af bygninger, centraludstyr m.v. (samhusning) i  

 forbindelse hermed (populært benævnt det rå kobber med  

 tilhørende samhusning), skal i henhold til den politiske principaftale  

 af 8. september 1999 fastsættes på baggrund af en særligt  

 tilpasset LRAIC-metode.
Denne metode skal tage højde for, at en stor  

 del af omkostningerne til at etablere de danske accessnet er betalt og til  

 dels nedskrevet, ligesom metoden skal sikre en konkurrencemargin, der fremmer  

 innovative investeringer både i bredbåndstjenester og i andre  

 former for nye avancerede produkter.
Endelig skal metoden søges  

 udformet, så priserne ikke i uhensigtsmæssigt omfang hæmmer  

 investering i nye accessteknologier.
I en overgangsperiode, indtil denne LRAIC-metode er  

 udviklet og kan anvendes første gang, anvendes modificerede historiske  

 omkostningers metode samt bedste praksis metoderne.
Disse metoder finder  

 anvendelse til beregning af samtrafikpriser for leje af ubestykkede  

 infrastrukturstrækninger og andre net-elementer i abonnetnettene og  

 tilhørende samhusning, indtil LRAIC-metoden er klar til at blive taget  

 i brug, hvorefter disse bortfalder.
 M.h.t. priserne for leje af de øvrige  

 underkategorier af leje af infrastrukturkapacitet, med undtagelse af national  

 roaming, som ikke prisreguleres, følger det af den politiske  

 principaftale af 8. september 1999, at der indtil videre skal anvendes  

 modificerede historiske omkostningers metode og bedste praksis metoderne  

 på disse samtrafikprodukter.
 Når erfaringerne med udvikling af de ovenfor  

 nævnte LRAIC-metoder foreligger, skal det politisk besluttes, under  

 inddragelse af en vurdering af konkurrenceudviklingen for så vidt  

 angår markedet for leje af de øvrige former for  

 infrastrukturkapacitet, om det vil være hensigtsmæssigt  

 også at udvikle eller tilpasse en LRAIC-metode for disse  

 samtrafikprodukter.
 I det omfang det besluttes, at anvende en  

 LRAIC-prisfastsættelsesmetode for leje af overordnede net-elementer,  

 forskellige former for trådløse forbindelser og lejede  

 kredsløb, vil det samtidig medføre dels en ændring af  

 forskningsministerens bekendtgørelse udstedt efter § 46, dels en  

 ændring af forskningsministerens bekendtgørelse udstedt efter  

 stk. 6, jf. i øvrigt bemærkninger til § 46.
 For så vidt angår samtrafikproduktet  

 tjenesteudbyderadgang (jf. § 40, stk. 3) med tilhørende,  

 eventuel samhusning (jf. § 40, stk. 4) , følger det af den  

 politiske principaftale af 8. september 1999, at det er hensigten indtil  

 videre at opretholde den gældende prisfastsættelsesmetode, som  

 indebærer, at en tjenesteudbyder kan købe slutbrugerprodukter  

 hos en samtrafikforpligtet udbyder til en pris, der maksimalt kan  

 udgøre den pris, som slutbrugeren samlet set skal betale, fratrukket  

 21%. Hverken modificerede historiske omkostningers metode, bedste praksis  

 metoderne eller LRAIC-metoden forudsættes således indtil videre  

 anvendt på tjenesteudbyderaftaler.
Med hensyn til aftaler om national roaming følger  

 det som nævnt ovenfor af den politiske principaftale af 8. september  

 1999, at den gældende bestemmelse om, at aftaler herom skal  

 indgås på kommercielle vilkår, opretholdes.
National  

 roaming vil således ikke blive underlagt prisregulering.
Til stk. 7 Bestemmelsen indeholder hjemmel for forskningsministeren  

 til at fastsætte nærmere regler om indholdet af de i stk. 1  

 nævnte prisfastsættelsesmetoder.
 At dette sker på bekendtgørelsesniveau sikrer  

 mulighed for en fleksibel tilpasning til teknologi- og  

 markedsudviklingen.
 Forskningsministeren vil ved udmøntningen af  

 metoderne sikre, at der ikke gennem den nærmere detailregulering af  

 disse bliver tale om ekspropriative indgreb.
 For en angivelse af, hvordan anvendelse af hjemlen  

 forudsættes anvendt af forskningsministeren, henvises der til  

 bemærkningerne til stk. 2-5, der nærmere beskriver indholdet  

 af de enkelte metoder.
Til stk. 8 Med bestemmelsen gives forskningsministeren hjemmel til at  

 fastsætte nærmere regler om fastsættelse og beregning af  

 samtrafikpriser efter de i bestemmelsen nævnte  

 prisfastsættelsesmetoder.
I modsætning til hjemlen i stk. 7,  

 der omhandler selve indholdet af prisfastsættelsesmetoderne, indeholder  

 denne bestemmelse hjemmel for forskningsministeren til at fastsætte  

 processuelle regler i forbindelse med udarbejdelsen af  

 prisfastsættelsesmetoderne og anvendelsen af disse og til at  

 fastsætte rammer for Telestyrelsens adgang til at anvende skøn i  

 forbindelse med anvendelsen af de enkelte prisfastsættelsesmetoder.
 Hjemlen vil især blive anvendt med sigte på  

 nærmere regulering af, hvordan LRAIC-modellen forudsættes  

 udarbejdet og anvendt, herunder til at regulere forpligtelser og rettigheder  

 for de enkelte brancheaktører i forbindelse med udarbejdelse af  

 delbidrag, høring, inddragelse m.v.
 Erfaringerne fra USA og Storbritannien om processen i  

 forbindelse med udarbejdelse af LRAIC-modeller viser klart, at det ikke er  

 muligt at gennemføre en finmasket og konkret samtrafik-prisregulering  

 i form af en LRAIC-prisregulering, medmindre regelfastsættelse,  

 konsekvensberegning og fastsættelse af de konkrete samtrafikpriser  

 integreres i en samlet proces, og medmindre denne proces gennemføres  

 som en trepartsproces mellem telemyndigheden, udbydere med en stærk  

 markedsposition og de nytilkomne selskaber, hvorigennem der dels sker  

 fælles vidensopbygning og udveksling, dels sker en gensidig  

 mægling og kommentering, og endelig træffes en række  

 delafgørelser af regelfastsættende karakter af telemyndigheden  

 (hvorved det samlede regelsæt udvikles).
 Det er med andre ord ikke muligt at foretage denne type  

 prisregulering via en traditionel lovgivnings- og  

 bekendtgørelsesproces, hvor reglerne fastsættes via en  

 almindelig høringsproces og først derefter anvendes og  

 konsekvensberegnes.
Det vil derfor fremgå af forskningsministerens  

 bekendtgørelse, at processen skal omfatte et trepartssamarbejde mellem  

 det tidligere monopolselskab (som for indeværende er den eneste udbyder  

 med en stærk markedsposition, der vil blive underlagt prisregulering),  

 de øvrige markedsaktører og Telestyrelsen.
Det tidligere  

 monopolselskab vil blive pålagt at udarbejde et top-down  

 omkostningsstudie, mens de øvrige markedsaktører vil blive  

 pålagt at udarbejde en bottom-up analyse, begge dele med mulighed for  

 udbygning fra Telestyrelsens side, i det omfang der ikke fremlægges  

 tilstrækkelig dokumentation.
Disse to analyser vil herefter danne  

 grundlag for en gensidig hørings- og mæglingsproces, med sigte  

 på, med udgangspunkt i bottom-up analysen, at få etableret en  

 konsolideret LRAIC-prisfastsættelsesmetode, der inkorporerer elementer  

 fra begge analyser.
Telestyrelsens rolle er for det første at opstille  

 kriterier for og minimumskrav til begge analyser samt gennem en  

 høringsproces, der bl.a. vil omfatte en række  

 trepartsdrøftelser, at skaffe sig information om og synspunkter  

 på modellernes værdi som beslutningsgrundlag, og i sidste ende om  

 hvordan resultaterne kan modificeres for til slut at udgøre en  

 hybridmodel.
Målet er således en transparent og veldokumenteret  

 høringsproces til etablering af både de overordnede rammer for  

 reguleringen og af detailreguleringen af bestemte områder på  

 basis af målene i lovgivningen.
 Af den kommende bekendtgørelse vil også  

 fremgå, at det er Telestyrelsen, som på baggrund af den samlede  

 proces til sidst i en bekendtgørelse fastsætter, hvordan  

 beregningsmodellen skal udformes og anvendes, jf. også  

 bemærkningerne til stk. 9, med sigte på opfyldelse af de  

 generelle målsætninger for telereguleringen.
Det vil således fremgå af  

 forskningsministerens bekendtgørelse, at Telestyrelsen har pligt til  

 at inddrage de nævnte parter i arbejdet.
Det vil samtidig blive  

 fastsat, at de nævnte parter har pligt til at aflevere alle  

 oplysninger, som Telestyrelsen skønner nødvendige, til  

 Telestyrelsen til brug for modelarbejdet.
Det vil endvidere fremgå, at  

 såfremt disse parter ikke som forudsat og inden for den af  

 Telestyrelsen fastlagte tidsplan fremlægger analyser, afgiver  

 høringssvar m.v. eller på anden vis deltager i arbejdet eller  

 ikke afgiver oplysninger som forudsat, vil Telestyrelsen have adgang til at  

 træffe afgørelser på basis af de foreliggende  

 oplysninger.
 I det omfang der er tale om manglende afgivelse af  

 faktuelle oplysninger, som en samtrafikforpligtet part uomtvisteligt er i  

 besiddelse af, og som er afgørende for den videre proces, vil der  

 alene kunne anvendes påbud og eventuelt tvangsbøder til at  

 sikre, at oplysningerne fremlægges.
 Der vil endvidere blive fastsat regler om Telestyrelsens  

 mulighed for at undtage oplysninger modtaget i forbindelse med udvikling af  

 LRAIC-metoden fra offentliggørelse.
 For så vidt angår adgangen til at indbringe de  

 afgørelser, der træffes af Telestyrelsen som led i det samlede  

 LRAIC-forløb, vil det, når der ses bort fra påbud  

 vedrørende fremlæggelse af dokumentation, oplysninger m.v.,  

 alene være selve den endelige regeludmøntning, dvs.  

 Telestyrelsens fastsættelse af maksimale priser, der kan indbringes
og ikke enkeltbeslutninger truffet i forbindelse med udarbejdelse af  

 LRAIC-metoden, idet disse enkeltbeslutninger i realiteten er et led i den  

 samlede, afsluttende regelfastsættelse, som herefter vil kunne  

 indbringes, såfremt en eller flere parter finder, at den  

 pågældende udmøntning ligger uden for, hvad Telestyrelsen,  

 på baggrund af de af forskningsministeren fastsatte regler om indholdet  

 af LRAIC-metoden, i medfør af stk. 9, har hjemmel til at  

 fastsætte.
 Det vil endvidere indgå i  

 bekendtgørelsesreguleringen, at Telestyrelsen, efter at modellen  

 første gang er udarbejdet, hvert år skal fastsætte  

 maksimale priser for samtrafik beregnet efter LRAIC-metoden for de omhandlede  

 samtrafikprodukter.
Hvert tredje år skal Telestyrelsen endvidere  

 foretage en vurdering af, hvorvidt der er behov for at foretage  

 ændringer i selve LRAIC-prisfastsættelsesmetoden. Ændringer  

 skal i givet fald gennemdrøftes og belyses efter samme proces, som ved  

 førstegangsudarbejdelsen af LRAIC-metoden.
Uanset ovenstående  

 kan de involverede parter, i forbindelse med Telestyrelsens årlige  

 fastsættelse af maksimale priser beregnet efter LRAIC-metoden, anmode  

 Telestyrelsen om at vurdere, hvorvidt der skal foretages en opdatering af  

 LRAIC-metoden, uanset at der ikke er gået 3 år siden den seneste  

 opdatering.
 Hjemlen vil endvidere blive udnyttet til at bemyndige  

 Telestyrelsen til at fastlægge den samlede tidsplan for udarbejdelsen  

 af LRAIC-metoden, og herunder til at fastsætte bindende tidsfrister for  

 parternes udarbejdelse af de respektive analyser og øvrige medvirken,  

 herunder også til at fastsætte konkrete tidsfrister for den  

 samtrafikforpligtede parts afgivelse af supplerende faktuelle oplysninger i  

 forbindelse med LRAIC-processen.
 Det er sigtet, at arbejdet med udarbejdelse af selve  

 LRAIC-prisfastsættelsesmetoderne og input til disse skal være  

 afsluttet, således at konkrete samtrafikpriser for de relevante  

 samtrafikprodukter kan fastsættes af Telestyrelsen pr. 31. december  

 2002.
 I det omfang Telestyrelsen vurderer, at der er behov for  

 yderligere tid til at inddrage alle relevante informationer, synspunkter og  

 parter forud for den endelige slutdato, vil de telepolitiske ordførere  

 blive orienteret om sådanne udskydelser.
 I det omfang det er muligt at afslutte dele af  

 LRAIC-processen forud for den 31. december 2002, er det højest  

 prioriterede mål at få fastsat en LRAIC-baseret samtrafikpris for  

 leje af fysiske infrastrukturstrækninger i accessnettet samt for  

 fælles udnyttelse af bygninger, centraludstyr m.v. (samhusning).
 Anvendelse af LRAIC-metoden til beregning af  

 samtrafikpriser vil fordre en revidering af de opstillede regnskabsregler,  

 jf. også bemærkningerne til § 82.
 Bestemmelsen vil endvidere blive anvendt til at  

 fastsætte nærmere regler om rammerne for Telestyrelsens  

 anvendelse af skøn i forbindelse med anvendelse af de enkelte  

 prisfastsættelsesmetoder.
 Anvendelse af skøn vil især være  

 relevant og nødvendigt i forbindelse med fastsættelse af priser  

 efter bedste praksis metoderne og efter LRAIC-metoden.
 Bestemmelserne herom vil tage udgangspunkt i de ovenfor  

 under bemærkningerne til stk. 2 og 4, beskrevne rammer herfor, og  

 der henvises til bemærkningerne hertil.
Til stk. 9 Bestemmelsen giver Telestyrelsen hjemmel til, inden for  

 rammerne af de af forskningsministeren fastsatte regler efter stk. 7 og  

 8, at detailregulere indhold og anvendelse af  

 LRAIC-prisfastsættelsesmetoden, som en udmøntning af  

 Telestyrelsens afsluttende fastsættelse af, hvordan denne model skal  

 anvendes, efter at det i bemærkningerne til stk. 8 beskrevne  

 analyse- og mæglingsforløb er gennemført.
 Udstedelse af bekendtgørelsen sker efter  

 høring af de parter, som har deltaget i selve LRAIC-processen.
Til kapitel 15: Aftaler med sigte på at  

 muliggøre nummerportabilitet og fast operatørvalg Den gældende samtrafikregulering er baseret på  

 det udgangspunkt, at aftaler mellem udbydere af telenet eller teletjenester  

 vedrørende afvikling af nummerportabilitet regulatorisk betragtes som  

 aftaler om samtrafik og er underkastet samtrafikregulering.
Den  

 gældende lov definerer imidlertid ikke klart, hvilke former for aftaler  

 der kan være tale om, og hvordan disse i givet fald forudsættes  

 reguleret på grundlag af de gældende regler.
Det er samtidig  

 også en del af udgangspunktet for den gældende regulering i vidt  

 omfang at overlade det til markedsaktørerne selv at aftale de  

 praktiske rammer for afvikling af nummerportabilitet.
De indvundne erfaringer  

 med igangsætning af første etape af nummerportabilitet, herunder  

 oprettelsen af det fælles driftsselskab Operator Clearing House (OCH),  

 gør imidlertid, at der i dag foreligger et langt klarere billede.
Processen med at portere numre i forbindelse med  

 nummerporta bilitet indeholder en række elementer, herunder 1)	at nummeret skal flyttes fra en udbyder til en anden, 2)	at nummeret skal lægges ind i en database, således at  

 information om nummerets placering er tilgængelig for andre  

 udbydere, 3)	at udbyderne via opslag i databasen skal sørge for, at der  

 sker en korrekt dirigering af opkald til numre, der er omfattet af  

 nummerportabilitet, 4)	at udbyderne indbyrdes skal indgå aftaler om samtrafik, og 5)	at udbydere af telenet eller teletjenester er forpligtet til at  

 videredirigere opkald fra udenlandske net til abonnentnumre, som af denne  

 udbyder er afgivet til andre udbydere.
 Ved porterede numre forstås en slutbrugers nummer,  

 som er overflyttet fra en udbyder af telenet eller teletjenester til en anden  

 udbyder af telenet eller teletjenester i forbindelse med nummerportabi  

 litet.
§ 56 udgør sammen med §§ 57 og 58 den nye  

 regulering af aftaler med sigte på at muliggøre  

 nummerportabilitet.
Der skelnes i denne lov mellem aftaler om samtrafik i  

 forbindelse med selve dirigeringen af opkald til porterede numre og aftaler  

 om afgivelse af numre, begge med sigte på at muliggøre  

 udveksling af trafik med abonnentnumre, der er omfattet af  

 nummerportabilitet.
Hertil kommer en række aftaler, der muliggør  

 korrekt dirigering og aflevering af opkald til porterede numre.
De to  

 sidstnævnte typer af aftaler betragtes ikke som aftaler om samtrafik,  

 men er særskilt reguleret i §§ 56-58.
 En række af disse bestemmelser indeholder hjemler  

 til forskningsministeren til at fastsætte nærmere regler om  

 indgåelse af aftaler, betaling og vilkår m.v. i forbindelse med  

 de forskellige del-elementer af afvikling af nummerportabilitet og dirigering  

 af trafik til porterede numre.
 Hjemlerne udgør en række alternativer, der  

 ikke nødvendigvis vil blive udnyttet samtidig.
 For flere af hjemlerne vil en eventuel udnyttelse til at  

 fastsætte nærmere regler desuden afhænge af, om  

 forskningsministeren skønner, at regelfastsættelse er  

 nødvendig og hensigtsmæssig, eller om de vilkår og priser,  

 som allerede frivilligt tilbydes af de parter, som eventuelt ville blive  

 underkastet regulering, svarer til, hvad der regulatorisk kunne stilles krav  

 om i form af omkostningsbaserede, åbne og ikke-diskriminerende  

 vilkår og priser.
Til § 56 Til stk. 1 Bestemmelsen viderefører delvist den gældende  

 bestemmelse i § 10, stk. 1, i lov om tildeling og anvendelse af  

 nummerressourcer m.v., hvorefter alle udbydere af telenet eller teletjenester  

 skal imødekomme alle rimelige anmodninger om indgåelse af  

 aftaler om afgivelse af numre med sigte på at muliggøre  

 nummerportabilitet.
 Der er sket en udvidelse af, hvilke udbydere der er  

 omfattet af kravet om indgåelse af aftaler om afgivelse af  

 abonnentnumre med sigte på at muliggøre nummerportabilitet,  

 således at alle udbydere af telenet eller teletjenester nu er omfattet  

 af kravet, ligesom det er præciseret, at alle anmodninger herom fra en  

 anden udbyder af telenet eller teletjenester, skal imødekommes,  

 forudsat at der foreligger en anmodning fra en slutbruger om  

 overførsel af abonnentnummeret, afgivet til en af de to omhandlede  

 udbydere.
 Henvisningen til tidsfristerne fastsat i medfør af  

 § 36, stk. 3, er sket for tidsmæssigt at fastsætte,  

 hvornår forpligtelsen i stk. 1 træder i kraft.
Slutbrugerens ret til nummerportabilitet kan principielt  

 omfatte både abonnentnumre, som denne har taget i brug, og  

 abonnetnumre, som slutbrugeren har aftalt med den pågældende  

 udbyder, er reserveret til dennes fremtidige brug.
Om dette i den konkrete  

 situation er tilfældet, vil afhænge af den konkrete kontrakt  

 mellem udbyderen af telenet eller teletjenester og slutbrugeren, og de heri  

 aftalte kontraktvilkår om, hvad den pågældende reservation  

 indebærer.
Til stk. 2 Bestemmelsen viderefører delvist den gældende  

 bestemmelse i § 10, stk. 3, i lov om tildeling og anvendelse af  

 nummerressourcer m.v.
Bestemmelsen indebærer, at udbydere af telenet  

 eller teletjenester med en stærk markedsposition på et givet  

 delmarked uanset bestemmelsen i stk. 1 skal afgive abonnentnumre til  

 andre udbydere af telenet eller teletjenester, eller modtage abonnentnumre  

 fra andre udbydere af telenet eller teletjenester, med sigte på at  

 muliggøre nummerportabilitet, i samme omfang som disse tilbyder  

 nummerportabilitet til egne slutbrugere.
Dette gælder uanset  

 tidsfrister fastsat i medfør af § 36, stk. 3. Bestemmelsen  

 indeholder således et ikke-diskriminations princip.
Der er ligeledes i  

 denne bestemmelse sket en udvidelse, idet alle udbydere af telenet eller  

 teletjenester med en stærk markedsposition nu er omfattet af  

 bestemmelsen.
 Som noget nyt i forhold til den gældende bestemmelse  

 præciseres det, at pligten omfatter både afgivelse og modtagelse  

 af numre med sigte på at muliggøre nummerportabilitet.
Til stk. 3 Med bestemmelsen pålægges de i stk. 1 og  

 2, nævnte udbydere at sikre andre udbydere af telenet eller  

 teletjenester adgang til via en database at få oplyst, hvilken udbyder  

 af telenet eller teletjenester et abonnentnummer er afgivet til.
Denne  

 bestemmelse er indført for at muliggøre korrekt dirigering af  

 opkald til porterede abonnentnumre.
Ved den ovennævnte sikring af  

 adgang til en database forstås muligheden for at søge  

 oplysninger om porterede numre.
Denne adgang skal ikke nødvendigvis  

 etableres af den udbyder, der er pålagt at sikre adgang, men kan  

 eksempelvis forvaltes af tredjemand.
Dele af branchen har på nuværende tidspunkt  

 etableret et samarbejde om en fælles database, Operator Clearing House  

 (OCH), etableret som et aktieselskab, som administrerer oplysningerne om  

 porterede numre, og hvor udbydere af telenet eller teletjenester har mulighed  

 for mod betaling at få adgang til oplysninger om abonnentnumres  

 placering.
Selskabet er ejet af en del af udbyderne af telenet eller  

 teletjenester.
Til stk. 4- 6 Disse bestemmelser er ligeledes en nyskabelse i forhold  

 til gældende regulering.
Stk. 4. indeholder en hjemmel til  

 forskningsministeren til at fastsætte regler om, at udbydere som  

 nævnt i stk. 1 og 2, skal overlade administrationen af oplysninger  

 om abonnentnumre som nævnt i stk. 3, til en fælles database  

 etableret af en eller flere udbydere af telenet eller teletjenester eller af  

 tredjemand, herunder eksempelvis til det allerede etablerede OCH.
 Hjemlen i stk. 4 vil som udgangspunkt alene blive  

 udnyttet, såfremt det viser sig at være problematisk uden  

 regulering at sikre korrekt dirigering, eller hvis priser og vilkår for  

 en frivilligt etableret fælles database anses for problematiske udfra  

 en konkurrencebetragtning, jf. nedenfor.
 Bestemmelsen indeholder ikke hjemmel til, at  

 forskningsministeren kan stille krav om, hvordan et sådant fælles  

 »administrations-selskab« skal være opbygget eller om ejerskabet  

 heraf.
 Stk. 5 og 6 giver i den situation, hvor der efter  

 stk. 4 stilles krav om benyttelse af ét fælles  

 »administrationsselskab«, mulighed for at fastsætte nærmere  

 regler om vilkår og priser for dette fælles  

 administrationsselskabs administration af den enkelte udbyders porterede  

 numre med sigte på at sikre, at disse vilkår og priser er  

 ikke-diskriminerende og omkostningsbaserede (baseret på fuldt fordelte  

 omkostninger).
 Der vil ikke nødvendigvis skulle fastsættes  

 regler efter stk. 5 og 6, blot fordi hjemlen i stk. 4 udnyttes.
 Som nævnt ovenfor vil en eventuel udnyttelse af  

 hjemlen til at fastsætte nærmere regler efter stk. 5 og 6  

 afhænge af, om forskningsministeren skønner, at  

 regelfastsættelse er nødvendig og hensigtsmæssig, eller om  

 de vilkår og priser, som allerede frivilligt tilbydes af de parter, som  

 eventuelt ville blive underkastet regulering, svarer til, hvad der  

 regulatorisk kunne stilles krav om i form af omkostningsbaserede, åbne  

 og ikke-diskriminerende vilkår og priser.
 Udgangspunktet er således, at forskningsministeren  

 kun fastsætter regler om priser og vilkår, hvis branchen ikke  

 selv når frem til en fornuftig og afbalanceret løsning.  

 Afklaringen af, om der er grundlag og behov for regulering fra ministerens  

 side, vil ske i dialog med brancheaktørerne.
Til § 57 Til stk. 1 og 2 Bestemmelsen fastslår, at korrekt dirigering af  

 opkald til numre, der er omfattet af nummerportabilitet, som hovedregel skal  

 sikres via opslag i databaser som nævnt i § 56, stk. 3, eller  

 eventuelt i en fælles database, jf. § 56, stk. 4. Desuden  

 præciseres det, hvad der forstås ved korrekt dirigering.
Hovedformålet med bestemmelsen er at sikre, at der  

 sker en korrekt dirigering.
Måden hvorpå dirigeringen foretages  

 underlægges ikke faste rammer, og der er således principielt  

 intet til hinder for at anvende flere forskellige former for databaser,  

 forudsat at denne løsning fungerer effektivt for de parter, der skal  

 foretage opslag heri.
 Det skal desuden bemærkes, at ikke alle elementer af  

 dirigeringen nødvendigvis skal foretages af den udbyder, der er  

 forpligtet til at sikre korrekt dirigering af numre, men eksempelvis kan  

 indgå som en del af en aftale om samtrafik eller udliciteres.
Til stk. 3 Denne bestemmelse viderefører reglen i § 10,  

 stk. 8, i nummerloven.
 Det er hensigten med denne bestemmelse at sikre, at der  

 ved opkald fra udenlandske udbydere sker en dirigering af opkald fra  

 udenlandske udbydere af offentlige telenet eller teletjenester til numre, som  

 er medtaget ved skift til andre udbydere.
Til stk. 4 § 57 giver to alternative muligheder for at sikre  

 korrekt dirigering.
Hovedreglen, som er nævnt i stk. 1, er en  

 dirigeringspligt baseret på opslag i en database.
Stk. 4  

 indeholder, som alternativ hertil, mulighed for at erstatte denne regel med  

 et krav om, at videredirigeringen i stedet sker hos den udbyder, som har  

 afgivet nummeret, dvs. en viderestillingsmodel, som nævnt i denne  

 bestemmelse.
 Det er alene hensigten at udnytte den  

 pågældende hjemmel til at fastsætte nærmere regler om  

 en viderestillingsmodel, hvis det af tekniske eller markedsmæssige  

 årsager viser sig, at den gældende model baseret på  

 database-opslag ikke i praksis fungerer, eksempelvis fordi ingen parter  

 ønsker at påtage sig at drive en fælles database, og  

 individuelle database-løsninger viser sig ikke at kunne  

 administreres.
Til stk. 5 Denne bestemmelse viderefører reglerne i § 10,  

 stk. 7, i nummerloven.
Der er som noget nyt sket en udvidelse af  

 Telestyrelsens hjemmel til at fastsætte regler om nummerportabilitet.  

 Hjemlen omfatter nu også regler om, hvordan portering af numre mellem  

 udbydere af telenet eller teletjenester, der er forpligtede til at stille  

 denne facilitet til rådighed for slutbrugerne, skal afvikles, herunder  

 regler om hvordan portering skal ske.
Der kan med hjemmel i denne bestemmelse blive udstedt  

 nærmere regler, primært af teknisk karakter, der  

 præciserer, hvordan nummerportabilitet i praksis håndteres i  

 situationer, hvor der er tale om flere efterfølgende skift mellem  

 teleselskaber.
Disse regler vil blive udarbejdet og ajourført i  

 samarbejde med brancheaktørerne og baseret på de  

 løsninger, som der i brancheregi måtte være enighed om at  

 anvende.
Til § 58 Til stk. 1 og 2 Det er hensigten med bestemmelserne at præcisere, at  

 den udbyder, der afgiver et nummer i forbindelse med nummerportabilitet,  

 maksimalt kan få dækket omkostningerne i forbindelse med selve  

 flytningen (afgivelse) af nummeret, beregnet efter § 55, stk. 1,  

 nr. 1, samt de løbende omkostninger i forbindelse med nummerafgiften,  

 og at aftaler herom skal indgås på ikke-diskriminerende og  

 objektive vilkår.
 Der henvises i øvrigt til de indledende  

 bemærkninger til kapitel 15, for så vidt angår den nye  

 skelnen mellem aftaletyper med sigte på at muliggøre  

 nummerportabilitet.
Til stk. 3 Bestemmelsen viderefører den gældende  

 § 6 og § 9 i nummerloven, hvoraf det fremgår, at  

 forskningsministeren kan fastsætte nærmere regler om, at  

 omkostningerne ved at opgradere teleinfrastruktur m.v., således at det  

 bliver muligt at gennemføre fast operatørvalg og  

 nummerportabilitet, skal afholdes af den enkelte udbyder af offentlige  

 telenet eller teletjenester.
 Hjemlen vil alene blive benyttet, såfremt der ikke  

 indgås en brancheaftale efter bestemmelserne i §§ 59 og 60 om,  

 hvorledes og af hvem de pågældende omkostninger skal  

 finansieres.
Til stk. 4 og 5 Bestemmelsen i stk. 4 indeholder en hjemmel for  

 forskningsministeren til at fastsætte nærmere regler om betaling  

 for opslag i databaser som nævnt i § 56, stk. 3, og  

 § 57, med henblik på at sikre korrekt dirigering af opkald til  

 numre, der er omfattet af nummerportabilitet.
 Som nævnt ovenfor vil en eventuel udnyttelse af  

 hjemlen til at fastsætte nærmere regler efter stk. 4 og 5  

 afhænge af, om forskningsministeren skønner, at  

 regelfastsættelse er nødvendig og hensigtsmæssig, eller om  

 de vilkår og priser, som allerede frivilligt tilbydes at de parter, som  

 eventuelt ville blive underkastet regulering, svarer til, hvad der  

 regulatorisk kunne stilles krav om i form af omkostningsbaserede, åbne  

 og ikke-diskriminerende vilkår og priser.
 Udgangspunktet er således, at forskningsministeren  

 kun fastsætter regler om vilkår og priser, hvis branchen ikke  

 selv når frem til en fornuftig og afbalanceret løsning.  

 Afklaringen af, om der er grundlag og behov for regulering fra ministerens  

 side, vil ske i dialog med brancheaktørerne.
 Såfremt hjemlen i stk. 4 anvendes, og der  

 fastsættes regler om betaling for opslag i databaser som nævnt i  

 § 56, stk. 3, gælder disse regler også for eventuel  

 tredjemand, som på vegne af en eller flere udbydere af telenet eller  

 teletjenester forestår driften af ovennævnte databaser.
Til kapitel 16: Brancheaftaler som alternativ til  

 regulering Til § 59 Anvendelse af brancheaftaler som alternativ til  

 bekendtgørelsesregulering skal ses som en mulighed for at opnå  

 markedsmæssige og fleksible løsninger på de praktiske  

 problemer forbundet med indgåelse af aftaler om samtrafik.  

 Brancheaftaler kendes allerede fra den nugældende samtrafiklovgivning,  

 men den nugældende lovgivning indeholder ikke egentlige regler om  

 fastsættelse af rammerne for indgåelse af denne type af  

 aftaler.
Det fremgår af den politiske principaftale af 8.  

 september 1999, at rammerne for forhandlinger om brancheaftaler skal  

 forbedres, og at forhandlingerne skal ske i løbende samspil med  

 Forskningsministeriet og Telestyrelsen for at undgå afsporing og deraf  

 følgende tabt tid.
For at udmønte den politiske principaftale  

 af 8. september 1999 indeholder §§ 59 og 60 en række krav og  

 betingelser i forbindelse med forhandlinger om brancheaftaler, der  

 indgås efter aftale med enten forskningsministeren eller  

 Telestyrelsen.
 Såvel forskningsministeren som Telestyrelsen kan  

 indgå aftale med udbydere af telenet eller teletjenester og andre  

 relevante brancheaktører om, at der i brancheregi forhandles og  

 indgås en aftale, der træder i stedet for  

 bekendtgørelsesregulering.
 Hvorvidt det er forskningsministeren eller Telestyrelsen,  

 der i det konkrete tilfælde indgår en aftale med branchen,  

 afhænger af hvilken type af regulering, som brancheaftalen skal  

 træde i stedet for, dvs., om aftalen skal træde i stedet for  

 regulering, som forskningsministeren har kompetence til at udstede, eller  

 træde i stedet for regulering, som henhører under Telestyrelsens  

 kompetence.
Forskningsministeren vil typisk kunne indgå aftale  

 med branchen om forhandling og indgåelse af aftaler, der f.eks.  

 vedrører kontraktbetingelser i forbindelse med indgåelse af  

 aftaler om samtrafik.
Det følger således af § 53, at  

 forskningsministeren kan fastsætte nærmere regler om  

 indgåelse af aftaler om samtrafik, herunder fastsætte  

 minimumskrav til hvilke vilkår m.v. sådanne aftaler skal  

 indeholde.
Det fremgår af § 53, at også parter, som omfattet  

 af § 44, er omfattet af regler med hjemmel i denne bestemmelse.
Dette  

 faktum indebærer dog ikke, at der forudsættes indgået en  

 brancheaftale med disse parter i det omfang forskningsministeren undlader at  

 fastsætte regler efter § 53, og i stedet overlader det til  

 brancheaktørerne at indgå en aftale herom.
Brancheaftalerne  

 forudsættes således alene indgået af udbydere af telenet  

 eller teletjenester (foruden andre relevante brancheaktører).
Telestyrelsen vil typisk kunne indgå aftale med  

 branchen om forhandling og indgåelse af aftaler, der vedrører  

 f.eks. den tekniske definition af samtrafikprodukter eller nærmere  

 betingelser for udveksling af trafikken mellem telenettene.
Dette vil ligge i  

 forlængelse af Telestyrelsens kompetence til at udstede nærmere  

 regler om hvilke produkter, ydelser m.v., der er omfattet af § 40,  

 stk. 1, 2 og 4, samt regler om, hvilke tjenester og grundlæggende  

 bærertjenester, øvrige tjenester og faciliteter m.v., der er  

 omfattet af samtrafikreguleringen, jf. § 40, stk. 6.
 Endvidere vil brancheaftaler f.eks. kunne erstatte  

 bekendtgørelsesregulering efter § 50 og § 57,  

 stk. 5.
 Den pågældende myndighed vil efter almindelige  

 aftaleretlige regler have mulighed for at ophæve en aftale f.eks. i  

 tilfælde af misligholdelse.
De brancheaftaler, som i dag er indgået,  

 berøres ikke umiddelbart af den nye regulering af brancheaftaler, og  

 disse aftaler kan således umiddelbart fortsætte.
Imidlertid vil  

 såvel forskningsministeren som Telestyrelsen efter de nye regler kunne  

 indgå aftale med branchen om ændring af gældende aftaler  

 eller om at erstatte eksisterende aftaler med nye aftaler, som udarbejdes  

 efter regelsættet i denne lov.
Såfremt branchen selv på  

 eget initiativ ønsker at foretage ændringer i gældende  

 aftaler, kan branchen selvsagt gøre dette.
Forskningsministeren eller  

 Telestyrelsen vil imidlertid skulle vurdere ændringer i gældende  

 aftaler i henhold til bestemmelserne i denne lov med henblik på at  

 vurdere, om aftalerne opfylder de krav, der i denne lov stilles, for at  

 brancheaftalerne kan træde i stedet for  

 bekendtgørelsesregulering, jf. § 60.
Bestemmelsen indebærer ingen begrænsning i  

 mulighederne for, at brancheaktørerne kan vælge at indgå  

 aftaler om andre forhold end de i denne bestemmelse oplistede, herunder  

 f.eks. at branchen internt foretager en art høringsprocedure  

 eksempelvis over Tele Danmarks standardtilbud.
Sådanne aftaler og  

 procedurer vil dog ikke få status af en egentlig brancheaftale, der er  

 uden for Telestyrelsens almindelige tilsynsforpligtelser og kan således  

 ikke træde i stedet for eller erstatte gældende regulering.
Til § 60 § 60 oplister en række krav til de aftaler, som  

 indgås mellem branchen og den pågældende myndighed om i  

 brancheregi at forhandle og indgå en brancheaftale som alternativ til  

 bekendtgørelsesregulering.
Kravene skal opfyldes af branchen, for at  

 aftalen kan godkendes af den pågældende myndighed.
Alle de i  

 § 60, nr. 1-7, oplistede krav skal være opfyldt.
En række af  

 kravene kendes i dag fra miljøområdet, hvor  

 miljøministeren efter miljøbeskyttelseslovens § 50 kan  

 indgå aftaler med branchen.
Til nr. 1 Nr. 1 indebærer, at der skal foretages en  

 afgrænsning og præcisering af, hvilket forhold der  

 forudsættes indgået en brancheaftale om.
Ligeledes kan der af den  

 myndighed, branchen indgår aftale med, fastsættes eventuelle  

 minimumskrav til indholdet af brancheaftalen.
Kravet skal bl.a. ses i  

 sammenhæng med nr. 7, hvoraf det følger, at denne type af  

 brancheforhandlinger skal holdes adskilte fra andre forhandlinger i  

 brancheregi og adskilte fra andre aftaler indgået i brancheregi.
Til nr. 2 Aftalen mellem branchen og den pågældende  

 myndighed skal dernæst indeholde en angivelse af forudsætningerne  

 for forhandlingernes samlede forløb, fremdrift og  

 gennemførelse, således at myndigheden har mulighed for at  

 bedømme, hvorledes forhandlingerne tilrettelægges af branchen.  

 Branchen skal derudover i henhold til nr. 2 udarbejde en tidsplan for det  

 samlede forhandlingsforløb for derigennem at give den  

 pågældende myndighed en orientering herom.
Dette skal sikre, at  

 branchen i fællesskab har vurderet og godkendt det tidsmæssige  

 forløb i forhandlingerne.
Tidsplanen skal indsendes til  

 myndigheden.
Til nr. 3 Der skal endvidere efter nr. 3 foreligge en angivelse af  

 deltagerne i forhandlingerne.
En indledningsvis angivelse af deltagerne i  

 forhandlingerne skal give myndigheden en fornemmelse af, om forhandlingerne  

 favner bredt.
Hvis dette ikke er tilfældet, kan myndigheden undlade at  

 indgå en aftale med branchen.
Der må dog ikke af branchen  

 foretages en begrænsning af, hvem der kan deltage i forhandlingerne i  

 brancheregi.
Det fremgår således også af nr. 3, at aftalen  

 skal indeholde en angivelse af, hvilke parter der i  

 forhandlingsforløbet kan få adgang til at deltage i  

 forhandlingerne om den eller de omhandlede brancheaftaler.
Forhandlingerne  

 skal være åbne for alle relevante udbydere af telenet eller  

 teletjenester og andre relevante brancheaktører.
Endvidere følger det af kravet i nr. 3, at den  

 indgåede brancheaftale skal være åben for, at yderligere  

 relevante parter efterfølgende kan tilslutte sig aftalen på  

 objektive, gennemsigtige og ikke-diskriminerende vilkår.
For så  

 vidt angår priser og øvrige vilkår betyder dette  

 eksempelvis, at der ikke i medfør af brancheaftaler må  

 afkræves højere priser og fastsættes mere restriktive  

 vilkår over for parter, der ikke har været med til at indgå  

 de oprindelige brancheaftaler, men blot i en konkret situation ønsker  

 at påberåbe sig disse eller eventuelt efterfølgende  

 ønsker at tilslutte sig aftalerne.
Til nr. 4 Det fremgår af nr. 4, at aftalen skal indeholde  

 vilkår, der sikrer, at branchen, inden den endelige aftale fremsendes  

 til den pågældende myndighed, skal indhente en afgørelse  

 fra Konkurrencerådet, om aftalen udgør en overtrædelse af  

 konkurrenceloven.
Branchen må i udarbejdelsen af den samlede tidsplan  

 tage hensyn hertil.
Det forudsættes, at Forskningsministeriet og  

 Telestyrelsen med Konkurrencestyrelsen aftaler de nærmere  

 tidsmæssige rammer for Konkurrencerådets afgørelse, samt  

 rammerne for løbende orientering af Konkurrencestyrelsen i forbindelse  

 med forhandlingerne.
Konkurrencerådets afgørelse skal  

 vedlægges den endelige aftale i forbindelse med fremsendelsen til  

 forskningsministeren eller Telestyrelsen.
Til nr. 5 Nr. 5 angiver, at forinden en brancheaftale  

 iværksættes, skal den godkendes hos den myndighed, der er  

 indgået aftale med.
Godkendelsen tager sigte på at sikre, at den  

 endelige aftale indgået i brancheregi opfylder de i § 60 fastsatte  

 krav.
Det forudsættes således, at brancheaftaler  

 indsendes til den pågældende myndighed, når de er  

 indgået.
Materielle ændringer i allerede indgåede aftaler  

 forudsættes ligeledes indsendt.
Tilsvarende skal myndigheden orienteres  

 om eventuel ophævelse af en eller flere brancheaftaler.
 Idet der er tale om brancheaftaler, som erstatter  

 bekendtgørelsesregulering, vil myndigheden i forbindelse med  

 godkendelse skulle vurdere, hvorvidt brancheaftalerne er åbne for alle  

 på objektive, gennemsigtige og ikke-diskriminerende vilkår.
Såfremt aftalerne ikke lever op til de krav, som  

 følger af § 60, vil myndigheden kunne udnytte sin kompetence til  

 at udstede bekendtgørelsesregler, som erstatter eller supplerer  

 indholdet i en brancheaftale.
Dette vil f.eks. ske, såfremt en  

 efterfølgende dialog med branchen ikke fører til ændring  

 af den indgåede aftale.
Er der tale om, at en brancheaftale ikke  

 dækker alle relevante forhold, vil brancheaftalen kunne suppleres med  

 bekendtgørelsesregulering på de ikke omfattede  

 områder.
Det skal endeligt bemærkes, at Telestyrelsen ikke  

 derudover fører tilsyn med de indgåede brancheaftaler, idet der  

 ikke er tale om egentlige aftaler om samtrafik.
Brancheaftalerne er  

 således underlagt de almindelige bestemmelser i konkurrenceloven.
Til nr. 6 Det følger endvidere af nr. 6, at aftalen mellem  

 den pågældende myndighed og branchen skal fastlægge de  

 nærmere rammer for offentliggørelse af den endelige  

 brancheaftale umiddelbart efter godkendelse af aftalen er sket.
Det vil  

 endvidere være relevant at aftale rammer for offentliggørelse af  

 selve aftalen, der er indgået mellem den pågældende  

 myndighed og branchen, om at forhandle og indgå en brancheaftale.  

 Derigennem sikres mulighed for, at relevante aktører, som  

 ønsker at deltage i brancheforhandlingerne, opnår kendskab  

 hertil.
Til nr. 7 Nr. 7 indebærer et krav om, at brancheforhandlinger,  

 der indledes efter aftale med enten forskningsministeren eller Telestyrelsen,  

 holdes adskilte fra andre forhandlinger i brancheregi.
Ligeledes skal  

 brancheaftaler efter § 59 holdes adskilte fra andre aftaler i  

 brancheregi.
Kravet er begrundet i et ønske om at sikre, at  

 forhandlingerne ikke forsinkes eller på anden måde blokeres af  

 andre forhandlinger eller drøftelser i brancheregi.
Forhandlingerne  

 kan således f.eks. ikke knyttes sammen med udarbejdelsen af  

 standardtilbud.
Der stilles ikke krav om, at det skal indgå i en  

 aftale som nævnt i stk. 1, at der i forbindelse med  

 forhandlingerne løbende sker en skriftlig registrering af  

 forhandlingsforløbet, ligesom der løbende skal ske fremsendelse  

 af en redegørelse for forhandlingsforløbet, herunder en  

 rapportering om partssynspunkter, til den myndighed som branchen har  

 indgået aftale med.
Der kan imidlertid være behov for fra  

 myndighedens side at stille krav herom, som led i efterfølgende at  

 kunne foretage en forholdsvis hurtig regeludstedelse, såfremt  

 forhandlingsforløbet bryder sammen.
Det kan således indgå  

 i en afvejning af, om et givet problemfelt bør undergives  

 brancheforhandlinger som alternativ til regulering, i hvilket omfang parterne  

 er villige til at foretage en sådan registrering, og hvorvidt en  

 sådan registrering er nødvendig med sigte på eventuel  

 efterfølgende regeludstedelse.
Bestemmelsen indebærer ingen begrænsning i  

 mulighederne for, at brancheaktørerne kan vælge at indgå  

 aftaler om andre forhold, end de i denne bestemmelse oplistede, herunder  

 f.eks. at branchen internt foretager en art høringsprocedure  

 eksempelvis over Tele Danmarks standardtilbud.
Sådanne aftaler og  

 procedurer vil dog ikke få status af en egentlig brancheaftale, der er  

 uden for Telestyrelsens almindelige tilsynsforpligtelser og kan således  

 ikke træde i stedet for eller erstatte gældende regulering.
Til kapitel 17: Indsigt i aftaler om samtrafik og  

 samtrafikforhold Til § 61 I overensstemmelse med samtrafikdirektivet og den  

 gældende samtrafikregulering følger det af bestemmelsen, at  

 udbydere, som i medfør af §§ 42 og 43, skal imødekomme  

 alle rimelige anmodninger om indgåelse eller ændring af aftaler  

 om samtrafik, skal stille oplysninger og specifikationer til rådighed  

 for andre udbydere, der overvejer at indgå en aftale om samtrafik, hvis  

 disse anmoder herom.
Bestemmelsen udgør dog en udvidelse i forhold til  

 EU-reguleringen, idet bestemmelsen også omfatter alle udbydere af  

 offentlige mobilkommunikationsnet, jf. henvisningen til § 43.
Det fremgår af bestemmelsen, at oplysningerne skal  

 omfatte alle nødvendige oplysninger, herunder også oplysninger  

 om nye samtrafikprodukter og oplysninger om ændringer i eksisterende  

 udbud af samtrafikprodukter, der planlægges gennemført i  

 løbet af de næste 6 måneder.
Telestyrelsen kan godkende,  

 at oplysninger kan tilbageholdes.
Oplysninger om nye samtrafikprodukter skal  

 offentliggøres snarest muligt.
Bestemmelsen indebærer en præcisering i  

 forhold til gældende samtrafiklov, idet det af denne bestemmelse  

 fremgår, at oplysningspligten omfatter alle nødvendige  

 oplysninger og specifikationer, herunder oplysninger om nye  

 samtrafikprodukter og oplysninger om ændringer i eksisterende udbud af  

 samtrafikprodukter.
Oplysningspligten er således ikke begrænset  

 til, som i den gældende samtrafiklov, at omfatte sidstnævnte type  

 af oplysninger, idet denne type af oplysninger alene udgør en  

 delmængde af de oplysninger og specifikationer, som er omfattet af  

 bestemmelsen.
Formuleringen »alle nødvendige oplysninger og  

 specifikationer« indebærer, at der ikke umiddelbart er  

 begrænsninger i omfanget heraf.
Dog skal der være tale om  

 allerede foreliggende oplysninger.
Der kan ikke kræves betaling for  

 afgivelse af denne type af oplysninger og specifikationer.
Nødvendige oplysninger og specifikationer, som  

 efter anmodning skal stilles til rådighed for udbydere, der overvejer  

 indgåelse af aftaler om samtrafik, kan således eksempelvis  

 vedrøre en beskrivelse af abonnentnettets topologi på  

 forskellige niveauer med henblik på at give overblik over, hvordan  

 abonnentlinierne er forbundet til den nærmeste telefoncentral  

 (indgår der koncentratorer, er der tale om to- eller  

 fire-trådsforbindelser, hvad er længden af abonnentlinien og  

 lignende). Derved vil en udbyder, der overvejer indgåelse af en aftale  

 om samtrafik, f.eks. kunne vurdere, hvordan muligheden for at udbyde  

 tjenester baseret på det rå kobber er.
Oplysninger og  

 specifikationer kan også tage sigte på at give grundlag for en  

 vurdering af, om de enkelte linier kan anvendes til f.eks.
ADSL-tjenester.
I  

 dette tilfælde kan det være nødvendigt, at oplysningerne  

 indeholder informationer om trådtykkelse, målinger udført  

 på udvalgte typer af forekommende abonnentlinier og lignende, i det  

 omfang oplysningerne foreligger.
Til § 62 For at lette såvel nye som eksisterende udbyderes  

 adgang til markedet skal udbydere af offentlige telenet eller teletjenester,  

 der har en stærk markedsposition på et givet delmarked, jf.  

 § 45, og som i medfør af § 54 er forpligtede til at give  

 adgang til samtrafik for de i §§ 39 og 40, nævnte  

 samtrafikprodukter til omkostningsrelaterede priser, udarbejde og  

 offentliggøre standardtilbud på samtrafik.
Således vil en  

 udbyder ved at anvende standardtilbud kunne komme i gang betydeligt  

 hurtigere, end hvis den sædvanlige individuelle forhandlingsprocedure  

 ved indgåelse af aftaler om samtrafik følges.
 I lighed med hvad der følger af den gældende  

 samtrafikregulering, så vil udbydere af mobilkommunikation, der alene  

 har en stærk markedsposition på markedet for mobilkommunikation,  

 i overensstemmelse med samtrafikdirektivet ikke blive forpligtede til at  

 udarbejde standardtilbud på samtrafik.
Udbydere af offentlige mobilkommunikationsnet vil  

 endvidere ikke blive pålagt at udarbejde standardtilbud på  

 national roaming.
Der refereres derfor i bestemmelsen ikke til § 43.
Til stk. 2 Det præciseres i stk. 2, at et standardtilbud  

 skal være i overensstemmelse med reglerne i denne lovs afsnit IV samt  

 regler fastsat i medfør heraf.
Til stk. 3 Pligten til at indsende standardtilbud til Telestyrelsen  

 samtidig med offentliggørelse skal muliggøre Telestyrelsens  

 tilsyn med, om standardtilbudene overholder lovens krav.
Det er derimod ikke  

 hensigten, at indgåelse af aftaler om samtrafik baseret på  

 standardtilbud skal afvente Telestyrelsens tilsyn og kontrol.
 Opfyldelse af dokumentationskravet forudsætter, at  

 der afgives en skriftlig redegørelse om overholdelse af bestemmelsen i  

 stk. 2 og herunder en beregningsmæssig gennemgang af  

 forudsætningerne for fastlæggelse af den pågældende  

 samtrafikpris.
Telestyrelsens tilsynsforpligtelse følger af  

 bestemmelserne i § 72. Det følger af § 72, stk. 2, at  

 Telestyrelsen, såfremt tilstrækkelig dokumentation ikke er  

 fremsendt med henblik på Telestyrelsens kontrol, kan træffe  

 foreløbig afgørelse i form af fastsættelse af et  

 midlertidigt standardtilbud.
Når tilstrækkelig dokumentation  

 foreligger, træffer Telestyrelsen senest 1 måned herefter endelig  

 afgørelse i sagen, jf. § 78. Såfremt Telestyrelsen  

 påbyder ændringer i den indsendte standardaftale, skal der ske  

 efterregulering af priserne, og et opdateret standardtilbud skal udarbejdes.  

 Der henvises til §§ 72, 73 og 78, med tilhørende  

 bemærkninger.
Til stk. 4 Til forskel fra den gældende samtrafikregulering,  

 hvor det er forskningsministeren, der fastsætter nærmere regler  

 om, hvilke standardtilbud der skal udarbejdes, så indebærer  

 stk. 4, at det fremover er Telestyrelsen, som fastsætter  

 nærmere regler herom.
Det er hensigten, at telebranchen skal inddrages i  

 vurderingen af, hvilke standardtilbud der skal udarbejdes.
Ligesom på  

 andre områder, hvor der skal udstedes bekendtgørelser efter  

 denne lov, er sigtet også her, at reglerne løbende skal afspejle  

 udviklingen på markedet.
Behovet for standardtilbud i relation til  

 enkelte samtrafikprodukter vil således ændre sig over tid i takt  

 med den teknologiske udvikling og markedsudviklingen.
 Sigtet er, at der opstilles standardtilbud for de mest  

 almindeligt forekommende aftaletyper og for de mest almindeligt forekommende  

 enkelte samtrafikprodukter inden for henholdsvis udveksling af trafik mellem  

 udbydere af telenet eller teletjenester, inden for leje af  

 infrastrukturkapacitet, inden for tjenesteudbyderadgang og inden for  

 fælles udnyttelse af bygninger, centraludstyr m.v.
Det fremgår videre af stk. 4, at Telestyrelsen  

 kan fastsætte nærmere regler om hvilke minimumskrav og  

 vilkår m.v., standardtilbudet skal indeholde henholdsvis ikke må  

 indeholde.
Bestemmelsen skal ses i sammenhæng med § 53, hvoraf det  

 fremgår, at forskningsministeren kan fastsætte nærmere  

 regler om aftaler om samtrafik, herunder minimumskrav til, hvilke  

 vilkår m.v. sådanne aftaler skal indeholde.
Det vil således  

 kunne fremgå af Telestyrelsens bekendtgørelse om standardtilbud  

 udstedt efter stk. 4, at standardtilbud skal indeholde en række af  

 de vilkår, som fremgår af de regler, som forskningsministeren  

 fastsætter efter § 53. Telestyrelsen vil skulle sikre, at  

 indholdet af standardtilbud svarer til de i øvrigt i medfør af  

 reguleringen fastsatte vilkår og priser m.v.
Det kan f.eks. være  

 kontraktvilkår om økonomisk kompensation for manglende  

 overholdelse eller opfyldelse af en indgået aftale eller vilkår  

 om at udbyderen, der har udarbejdet standardtilbud, erklærer, at  

 priserne i standardtilbudet overholder prisreguleringen for det eller de af  

 aftalen omfattede samtrafikprodukter.
For så vidt angår fastsættelse af regler  

 om vilkår m.v., der, såfremt de er indeholdt i et standardtilbud  

 på samtrafik, umiddelbart gør standardtilbudet i strid med  

 samtrafikreguleringen, skal følgende bemærkes: Det vil f.eks.  

 kunne fremgå af disse regler, at standardtilbud ikke må indeholde  

 vilkår m.v. vedrørende gensidighed i aftalepartens vilkår  

 og priser.
En sådan regulering, der ex ante opstiller en liste over  

 aftalevilkår m.m., som umiddelbart vil gøre en aftale i strid  

 med reguleringen på det pågældende område, kendes i  

 dag fra konkurrenceretten, hvor gruppefritagelser for kategorier af  

 aftaletyper i en række tilfælde er betinget af, at visse  

 oplistede vilkår m.m. ikke indgår i den pågældende  

 aftale.
 Telestyrelsen kan ikke via  

 bekendtgørelsesreguleringen stille krav til standardtilbudene, der  

 ikke er afledt af den øvrige regulering af aftaler om samtrafik.
Det skal understreges, at udarbejdelse af standardtilbud  

 ikke tilsidesætter den forpligtelse, som en udbyder med en stærk  

 markedsposition har til at forhandle om indgåelse af en aftale om  

 samtrafik, der indeholder individuelt aftalte vilkår og priser.
En  

 udbyder med en stærk markedsposition vil således ikke kunne  

 afvise rimelige anmodninger om samtrafik, der angår andre  

 prisfastsættelsesmetoder eller vilkår end hvad, der følger  

 af standardtilbudet, med henvisning til, at der foreligger et standardtilbud  

 på det pågældende samtrafikprodukt.
Til stk. 5 Telestyrelsen får efter stk. 5 hjemmel til at  

 fastsætte nærmere regler om offentliggørelse og  

 indsendelse af opdaterede standardtilbud og dokumentation herfor.
 Der vil altid, samtidig med offentliggørelse af  

 standardtilbud for nye samtrafikprodukter eller offentliggørelse af  

 ændringer til eksisterende standardtilbud, skulle foretages en  

 indsendelse til Telestyrelsen.
 Desuden vil det fremgå af Telestyrelsens regler  

 fastsat i medfør af stk. 5, at der for gældende  

 standardtilbud, samtidig med den årlige indsendelse af regnskaber for  

 de enkelte forretningsområder efter § 82, skal indsendes  

 dokumentation for, at gældende standardtilbud er i overensstemmelse med  

 reglerne i denne lovs afsnit IV samt regler fastsat i medfør  

 heraf.
 Telestyrelsens kompetence i forbindelse med tilsyn med  

 standardtilbud på samtrafik i forhold til overholdelse af reglerne i  

 denne lovs afsnit IV, samt regler fastsat i medfør heraf,  

 fremgår af §§ 72 og 73.
Til § 63 Bestemmelsen fastlægger i lighed med den  

 gældende samtrafiklov et udvidet offentlighedsprincip i forbindelse med  

 indgåede aftaler om samtrafik, hvor mindst en af parterne har en  

 stærk markedsposition på det delmarked, som aftalen  

 vedrører.
Derudover indeholder bestemmelsen et udvidet  

 offentlighedsprincip i forbindelse med indgåelse af aftaler om  

 samtrafik om national roaming, hvor den forpligtede part er en udbyder af  

 offentlige mobilkommunikationsnet, jf. § 43.
Udvidelsen af offentlighedsprincippet er begrundet i, at  

 det skønnes nødvendigt at skabe gennemsigtighed med hensyn til  

 vilkår og priser for de indgåede aftaler om samtrafik, herunder  

 at give udbydere mulighed for selv at sammenligne indgåede aftaler  

 f.eks. i relation til ikke-diskriminerende vilkår.
Den udvidede  

 offentlighed skal medvirke til at sikre en effektiv konkurrence inden for  

 telesektoren.
 Bestemmelsen har derudover til hensigt at gøre det  

 klart, at hvis blot en af aftaleparterne i en aftale om samtrafik er omfattet  

 af §§ 42 og 43, så skal aftalen indsendes til Telestyrelsen.
Til forskel fra den gældende lov er det i § 63  

 præciseret, at aftalen skal indsendes senest 14 dage, efter at denne er  

 indgået.
Præciseringen er begrundet i, at erfaringerne med  

 administrationen af bestemmelsen efter den gældende lov har vist, at en  

 række aftaler om samtrafik er indsendt endog meget lang tid efter, at  

 disse er indgået.
Denne meget forsinkede indsendelse af aftaler om  

 samtrafik kan medvirke til at hindre skabelse af gennemsigtighed omkring  

 vilkårene i de indgåede aftaler, idet aftalevilkårene ikke  

 er gjort offentligt tilgængelige umiddelbart efter aftalens  

 indgåelse.
Alle typer af aftaler om samtrafik er omfattet af  

 indsendelsespligten, således også tjenesteudbyderaftaler og  

 aftaler om national roaming.
Dette er en ændring i forhold til den  

 gældende samtrafiklov, hvor disse aftaler ikke er omfattet af  

 indsendelsespligten, men hvor Telestyrelsen kan kræve at få  

 aftalerne indsendt med henblik på at kontrollere, om reglerne i loven  

 er overholdt.
Udvidelsen af indsendelsespligten gælder kun for så  

 vidt angår aftaler indgået efter denne lovs  

 ikrafttræden.
 Den manglende indsendelsespligt for tjenesteudbyderaftaler  

 og aftaler om national roaming efter den gældende lov har givet en  

 række uhensigtsmæssigheder i forhold til samspillet mellem  

 samtrafikloven og konkurrenceloven, idet f.eks. tjenesteudbyderaftaler,  

 uagtet den manglende indsendelse til Telestyrelsen, er omfattet af  

 samtrafikreguleringens generelle bestemmelser bl.a. i henseende til  

 indgåelse på objektive og ikke-diskriminerende vilkår,  

 ligesom aftalerne er underlagt den i loven fastlagte kompetencefordeling  

 mellem Telestyrelsen og Konkurrencerådet i henseende til tilsyn med  

 aftaler om samtrafik.
 Det er derfor fundet mest hensigtsmæssigt ud fra  

 retsikkerhedsmæssige betragtninger at lade tjenesteudbyderaftaler og  

 aftaler om samtrafik om national roaming være omfattet af  

 indsendelsespligten. Ændringen medfører en større  

 retsikkerhed for aftaleparterne, idet indsendelsen til Telestyrelsen  

 muliggør en effektiv anvendelse af one-stop-shop proceduren.
 Ændringen indebærer ikke ændret  

 kompetencefordeling mellem Telestyrelsen og Konkurrencerådet i forhold  

 til tjenesteudbyderaftaler og aftaler om samtrafik om national roaming.
Til stk. 2 Bestemmelsen har, som efter den gældende  

 samtrafiklov, til formål at præcisere, at også aftaler,  

 hvor kun en del af aftalen omhandler samtrafikforhold samt alle relevante  

 tillægsaftaler, allonger m.v., uanset deres betegnelse, er omfattet af  

 loven og skal indsendes til Telestyrelsen.
Til stk. 3 De til Telestyrelsen indsendte aftaler vil blive gjort  

 offentligt tilgængelige af Telestyrelsen.
Sigtet er ikke en egentlig  

 kundgørelse eller offentliggørelse i officielle publikationer.  

 Bestemmelsen giver imidlertid mulighed for, at der på anmodning  

 fremsendes kopier af aftaler om samtrafik til interesserede, ligesom  

 bestemmelsen som noget nyt tilsigter at sikre, at aftaler gøres  

 direkte offentligt tilgængelige via eksempelvis Telestyrelsens  

 hjemmeside.
Som efter den gældende lov skønnes en egentlig  

 publicering at være unødvendig.
Alle indsendte aftaler omfattes af stk. 3,  

 således også tjenesteudbyderaftaler og aftaler om samtrafik om  

 national roaming.
Begrundelsen for, at også tjenesteudbyderaftaler og  

 aftaler om samtrafik om national roaming skal gøres offentligt  

 tilgængelige, er at sikre gennemsigtighed omkring de i aftalerne  

 indeholdte vilkår og priser.
Dette skal bl.a. medvirke til at sikre  

 overholdelse af reglerne om, at aftaler om samtrafik skal give adgang til  

 samtrafik på objektive, gennemsigtige og ikke-diskriminerende  

 vilkår.
Baggrunden for en fuld offentliggørelse af de  

 indsendte aftaler er, at dette vil være med til at skabe offentlighed  

 og gennemsigtighed i markedet.
Hele sigtet med EU-reguleringen og de danske  

 regler er således at give operationelle muligheder for at sikre  

 gennemsigtighed i markedet.
Det fremgår dog af stk. 3, at hvis en  

 aftalepart ved indsendelsen anmoder herom, kan Telestyrelsen bestemme, at  

 dele af en aftale om samtrafik, der indeholder oplysninger af væsentlig  

 kommerciel betydning for aftaleparten, ikke skal være offentlig  

 tilgængelig.
Telestyrelsen vil ved afgørelsen af hvilke dele af  

 en aftale om samtrafik, der kan undtages fra kravet om offentlig  

 tilgængelighed, tage udgangspunkt i, men ikke være bundet af, de  

 begrundede anmodninger om undtagelse, som en eller flere af aftaleparterne  

 fremfører.
Det bemærkes, at forslag til undtagelse skal  

 indsendes sammen med aftalen for at blive taget i betragtning.
Det fremgår desuden af stk. 3, at priser for  

 samtrafik og øvrige vilkår af generel betydning dog altid skal  

 gøres offentligt tilgængelige.
Med vilkår af generel  

 betydning menes vilkår, som kan være af betydning for andre,  

 herunder for potentielle samtrafikparters mulighed for at vurdere opfyldelsen  

 af kravene om objektivitet, gennemsigtighed og ikke-diskrimination.
Til stk. 4 Muligheden for at fastsætte bestemmelser, der  

 undtager aftaler fra at blive gjort offentligt tilgængelige, er  

 medtaget for ikke at stille danske udbydere af telenet eller teletjenester  

 dårligere i konkurrencen end udbydere i andre lande, som ikke  

 kræver offentliggørelse af internationale aftaler.
Bestemmelsen  

 er indholdsmæssigt en videreførelse af reglerne herom i den  

 gældende samtrafikregulering.
Hjemlen overføres dog som noget  

 nyt fra forskningsministeren til Telestyrelsen.
 Hvis det kun er Danmark, der kræver, at  

 sådanne aftaler er offentligt tilgængelige, vil det resultere i,  

 at andre landes udbydere kan indhente viden om en dansk udbyder uden selv at  

 afsløre noget, og desuden kan det betyde, at udenlandske udbydere,  

 på grund af et dansk krav om at oplysningerne skal være  

 offentligt tilgængelige, ikke ønsker at indgå aftaler om  

 samtrafik med danske udbydere.
 Betydningen af, at aftaler om samtrafik gøres  

 offentligt tilgængelige, tillægges dog så stor vægt,  

 at de andre landes holdning på dette punkt vil blive fulgt nøje  

 med henblik på at sikre, at Danmark ligger i spidsen med hensyn til at  

 kræve offentlig tilgængelighed også for så vidt  

 angår internationale aftaler.
Til § 64 Bestemmelsen skal sikre, at de oplysninger, som en udbyder  

 modtager i forbindelse med anmodning, forhandling og gennemførelse  

 m.v. af en aftale om samtrafik efter §§ 41-44, ikke på nogen  

 måde udnyttes til at opnå en konkurrencemæssig fordel.
Bestemmelsen udgør en udvidelse i forhold til  

 samtrafikdirektivet og en ændring i forhold til gældende  

 samtrafikregulering, idet bestemmelsen ikke alene omfatter oplysninger, som  

 en udbyder modtager i forbindelse med anmodning om samtrafik, men også  

 oplysninger modtaget i forbindelse med forhandling og gennemførelse af  

 aftaler om samtrafik.
Udvidelsen er sket for at sikre, at der ikke i  

 samtrafiksager sker udnyttelse af modtagne oplysninger i  

 konkurrencemæssigt øjemed.
 Til kapitel 18: Tilsyn, mægling og fastsættelse  

 af vilkår og priser for samtrafik m.v.
Kapitel 18 angiver de tilsynsbeføjelser, som  

 Telestyrelsen tillægges i forbindelse med administrationen af reglerne  

 i lovens afsnit IV om samtrafik m.v.
Telestyrelsens beføjelser tager  

 sigte på dels at fremme forhandlingerne om indgåelse af aftaler  

 om samtrafik og dels at sikre, at reglerne om adgang til samtrafik på  

 objektive, gennemsigtige og ikke-diskriminerende vilkår samt reglerne  

 om fastsættelse af priser for samtrafik overholdes.
Telestyrelsens  

 beføjelser kan overordnet deles i en række hovedkategorier: 1)  

 Afgørelse af hvorvidt der i konkrete tilfælde foreligger en  

 rimelig anmodning om samtrafik (jf. § 65), 2) afgørelse om  

 hvorvidt afbrydelse af samtrafik er berettiget (jf. § 66) 3)  

 mægling (jf. §§ 67-71), 4) tilsyn med vilkår og priser i  

 standardtilbud (jf. §§ 72 og 73) samt 5) tilsyn med enkeltaftaler om  

 samtrafik (jf. §§ 74 og 75). Derudover indeholder kapitel 18 regler  

 vedrørende forhåndsbesked, foreløbige afgørelser,  

 udtalelser fra Konkurrencerådet samt undtagelser fra  

 offentlighedsloven.
 Hovedprincipperne for indgåelse af aftaler om  

 samtrafik og Telestyrelsens beføjelser i relation hertil bygger  

 på følgende grundlag:
Udgangspunktet for reglerne om samtrafik i denne lov er,  

 at aftaler om samtrafik indgås på kommercielle vilkår, jf.  

 § 51. Parter, der ønsker at indgå en aftale om samtrafik,  

 forhandler med henblik på, at aftale vilkår og priser herfor.  

 Uanset at udgangspunktet for indgåelse af aftaler om samtrafik er, at  

 disse indgås på kommercielle vilkår, så skal  

 udbydere, der har en stærk markedsposition på et givet delmarked,  

 ved forhandlinger om indgåelse af aftaler om samtrafik  

 imødekomme alle rimelige anmodninger om samtrafik til vilkår og  

 priser, der følger af reglerne i afsnit IV i denne lov samt regler  

 fastsat i medfør heraf, jf. §§ 42 og 51. Denne forpligtelse  

 gælder for udbydere med en stærk markedsposition på et  

 givet delmarked i forhold til alle samtrafikprodukter omfattet af loven med  

 undtagelse af samtrafikproduktet national roaming.
En tilsvarende  

 forpligtelse følger parter, som i medfør af § 44 skal  

 imødekomme alle rimelige anmodninger om aftaler om samtrafik.
 Såfremt den part, der skal imødekomme alle  

 rimelige anmodninger om samtrafik, afviser anmodningen som ikke rimelig (jf.  

 § 48), kan denne afvisning indbringes for Telestyrelsen (jf. § 48)  

 med henblik på at Telestyrelsen afgør, om der er tale om  

 rimelige anmodninger om samtrafik f.eks. i henseende til, om et givet produkt  

 er omfattet af samtrafikreguleringen, eller om en part, der ønsker at  

 indgå en aftale, er berettiget hertil.
Telestyrelsen træffer herefter afgørelse i  

 sagen inden for 2 måneder efter, at sagen er forelagt Telestyrelsen  

 (jf. § 65). Denne afgørelse kan påklages til  

 Teleklagenævnet.
Såfremt Telestyrelsen finder anmodningen  

 rimelig, kan Telestyrelsen iværksætte en række påbud,  

 der medvirker til at fremme processen omkring indgåelse af aftaler om  

 samtrafik, jf. § 65. Det skal bemærkes, at reglerne i § 65 ud  

 over at gælde i forbindelse med indgåelse af aftaler om samtrafik  

 efter § 42 (aftaler hvor en af udbyderne har en stærk  

 markedsposition) også gælder i forbindelse med aftaler om  

 samtrafik efter §§ 43 og 44.
 Disse påbud   der indføres som noget nyt i  

 samtrafikreguleringen - har til formål at opfylde det udtrykte  

 ønske i den politiske principaftale af 8. september 1999 om, at  

 imødegå forhaling i samtrafikprocessen.
 Det følger af loven, at såfremt Telestyrelsen  

 finder anmodningen rimelig har styrelsen følgende muligheder: 1)  

 Såfremt der er tale om et samtrafikprodukt, der er omfattet af et  

 standardtilbud eller en gældende aftale om samtrafik, kan Telestyrelsen  

 i medfør af § 65, stk. 4, nr. 3, udstede påbud om  

 umiddelbar anvendelse af standardtilbudet eller den gældende aftale om  

 samtrafik på det pågældende samtrafikprodukt (påbudet  

 kan påklages); 2) hvis der i stedet er tale om et samtrafikprodukt, der  

 delvist er omfattet af et standardtilbud eller en gældende aftale om  

 samtrafik, kan Telestyrelsen i medfør af § 65, stk. 4, nr.  

 4, udstede påbud om umiddelbar anvendelse af et tilpasset  

 standardtilbud eller en gældende aftale om samtrafik samt  

 iværksætte mægling efter § 67, stk. 3,  

 (påbudet kan påklages); 3) er der i stedet tale om et  

 samtrafikprodukt, der ikke er omfattet af et standardtilbud eller en  

 gældende aftale om samtrafik, kan Telestyrelsen, såfremt der er  

 gået 3 måneder fra anmodningen om samtrafik, i medfør af  

 § 65, stk. 4, nr. 2, udstede påbud om at mægling skal  

 påbegyndes efter § 67, stk. 3; 4) er situationen som under  

 nr. 3, men er der ikke gået 3 måneder fra anmodningen om  

 samtrafik, kan Telestyrelsen i medfør af § 65, stk. 4, nr.  

 1, udstede påbud om, at der skal igangsættes forhandling.
 Ovenstående påbudsmuligheder finder anvendelse  

 både i sager, hvor anmodningen af den forpligtede part er afvist som  

 værende rimelig og i sager, hvor parten har afvist anmodningen  

 foreløbigt på grund af ønsket om at foretage tekniske  

 undersøgelser (jf. § 48), og parten ikke inden 1 måned  

 efter den foreløbige afvisning endeligt har accepteret  

 anmodningen.
I de situationer, hvor anmodningen modsat er accepteret  

 som værende rimelig af den pågældende part, indleder  

 parterne straks herefter forhandling med henblik på endelig  

 aftaleindgåelse.
I disse situationer vil § 65 ikke være  

 relevant.
Det vil bestemmelserne om mægling derimod.
 Reglerne om mægling fremgår af §§ 67-71.  

 Det skal bemærkes, at mæglingsreglerne ud over at gælde for  

 indgåelse af aftaler om samtrafik efter § 42 (aftaler hvor en af  

 udbyderne har en stærk markedsposition) også gælder i  

 forbindelse med aftaler om samtrafik efter §§ 43 og 44.
 Er det pågældende samtrafikprodukt omfattet af  

 et standardtilbud eller en gældende aftale om samtrafik, kan  

 Telestyrelsen anmodes om at træffe afgørelse om umiddelbar  

 anvendelse af standardtilbudet eller den gældende aftale om samtrafik  

 (jf. § 67, stk. 4). Er samtrafikproduktet delvist omfattet af et  

 standardtilbud eller en gældende aftale om samtrafik, kan en eller  

 flere af parterne allerede 1 måned efter, at anmodningen er fremsat  

 anmode Telestyrelsen om at mægle i sagen (jf. § 67, stk. 5).  

 Er samtrafikproduktet derimod ikke omfattet af et standardtilbud eller en  

 gældende aftale om samtrafik, og parterne ikke inden for 3  

 måneder kan nå til enighed om vilkår og priser, kan en  

 eller flere af parterne anmode Telestyrelsen om at mægle (jf.  

 § 67, stk. 1).
Telestyrelsen har således kompetence til at  

 mægle mellem parterne, ligesom Telestyrelsen har kompetence til at  

 fastsætte vilkår og priser, såfremt mægling ikke  

 resulterer i indgåelse af en aftale om samtrafik, og såfremt en  

 af parterne efter afslutningen af mæglingen anmoder herom, jf.  

 § 69, stk. 1. Det følger af § 70, at Telestyrelsen  

 efter anmodningen træffer afgørelse om fastsættelse af  

 vilkår og priser senest 1 måned efter, at tilstrækkelig  

 dokumentation er fremlagt.
Hvis dokumentationen er ufuldstændig eller  

 ikke forelægges, kan Telestyrelsen træffe foreløbig  

 afgørelse, der kan bestå i fastsættelse af vilkår og  

 priser for samtrafik.
Den skønsmæssige fastsættelse af  

 priserne skal tage udgangspunkt i en eventuel fremlagt ufuldstændig  

 dokumentation og i dokumentation, som Telestyrelsen selv er i besiddelse af.  

 Det følger af § 78, at Telestyrelsen, senest 1 måned efter  

 at tilstrækkelig dokumentation er forelagt, skal træffe endelig  

 afgørelse i sagen.
Denne endelige afgørelse kan påklages  

 til Teleklagenævnet.
Det forudsættes, at Telestyrelsen  

 løbende gør de(n) pågældende part(er)  

 opmærksom på, hvilken dokumentation der mangler, for at lovens  

 krav om tilstrækkelig dokumentation kan anses for at være  

 opfyldt.
Når tilstrækkelig dokumentation foreligger,  

 fører Telestyrelsen tilsyn med overholdelse af reglerne.
I den  

 forbindelse indhentes en udtalelse fra Konkurrencerådet om  

 overensstemmelse med reglerne i konkurrenceloven.
Resultatet heraf kan blive,  

 at Telestyrelsen træffer afgørelse om ændring af  

 vilkår og priser i et standardtilbud på samtrafik.
I disse  

 situationer skal der, jf. § 78, stk. 2, ske efterregulering af  

 priserne, således at parterne stilles, som om den endelige  

 afgørelse havde haft virkning fra det tidspunkt, hvor den  

 foreløbige afgørelse blev truffet.
Det er vigtigt, at bemærke sondringen mellem  

 reglerne om Telestyrelsens afgørelse af, hvorvidt der foreligger en  

 rimelig anmodning om samtrafik - der overordnet set vedrører  

 spørgsmål om samtrafikreglernes anvendelse i konkrete  

 tilfælde - og reglerne om mægling, der vedrører  

 situationer, hvor parterne i en forhandling om samtrafik ikke kan blive enige  

 om vilkår og priser i en aftale om samtrafik.
Der kan principielt ikke  

 mægles om, hvorvidt en anmodning om samtrafik er rimelig.
Dette  

 afgøres af Telestyrelsen på baggrund af en vurdering af den  

 konkrete sag.
Spørgsmål af denne art skal derfor afklares,  

 forinden et mæglingsforløb starter.
 Når den enkelte aftale om samtrafik er  

 indgået, skal den indsendes til Telestyrelsen dels med henblik på  

 offentliggørelse dels med henblik på, at Telestyrelsen kan  

 føre tilsyn med, at aftalen er i overensstemmelse med reglerne om  

 samtrafik i denne lov eller regler fastsat i medfør heraf, jf.  

 §§ 63 og 75.
Da udgangspunktet som nævnt er indgåelse af  

 kommercielle aftaler, tager Telestyrelsens tilsyn med enkeltaftaler sit  

 udgangspunkt i, at parterne selv har valgt at indgå den  

 pågældende aftale med de dertil hørende vilkår og  

 priser, og derfor er Telestyrelsens muligheder for at ændre en  

 indgået aftale begrænset.
Telestyrelsen skal i forbindelse med  

 sit tilsyn med enkeltaftaler gøre en part, der har aftale om samtrafik  

 med en udbyder med en stærk markedsposition, opmærksom på,  

 om den pågældende aftale objektivt konstaterbart stiller parten  

 åbenbart ringere end anvendelse af et standardtilbud, eller anvendelse  

 af en gældende aftale om samtrafik ville indebære.
Endvidere indhenter Telestyrelsen en bindende udtalelse  

 fra Konkurrencerådet om, hvorvidt aftalen er i overensstemmelse med  

 reglerne i konkurrenceloven.
Såfremt Konkurrencerådet i sin  

 udtalelse anfører, at der i aftalen indgår vilkår, som  

 udgør en overtrædelse af konkurrenceloven, skal Telestyrelsen  

 påbyde ændringer i aftalen.
 For en række samtrafikprodukter vil udbydere med en  

 stærk markedsposition på et givet delmarked have udarbejdet og  

 offentliggjort et standardtilbud på samtrafik, jf. § 62. Det  

 fremgår direkte af loven, at standardtilbudet skal overholde reglerne i  

 denne lovs afsnit IV samt regler fastsat i medfør heraf.
 Udbydere af offentlige telenet eller teletjenester kan  

 efterfølgende indgå aftaler om samtrafik på baggrund af et  

 standardtilbud på samtrafik, og alle, der er berettiget til at  

 indgå aftaler om samtrafik, kan til enhver tid få samtrafik  

 på de vilkår og til de priser, der følger af et  

 standardtilbud på det pågældende samtrafikprodukt.
 Den udbyder, som udarbejder standardtilbud, skal indsende  

 dokumentation til Telestyrelsen, der viser, at reglerne overholdes.  

 Telestyrelsens tilsynsbeføjelser i relation til standardtilbudet er  

 derfor knyttet til at føre tilsyn med, om vilkårene i  

 standardtilbudet overholder reglerne i bl.a. § 52 om objektivitet,  

 gennemsigtighed og ikke-diskrimination og reglerne udstedt i medfør af  

 § 53 om minimumskrav til indholdet i aftaler om samtrafik i det omfang,  

 der er krav om, at disse minimumskrav skal være indeholdt i  

 standardtilbudet, jf. § 62, stk. 3. Endvidere skal Telestyrelsen  

 føre tilsyn med, at priserne for de enkelte samtrafikprodukter i  

 standardtilbud på samtrafik er fastsat efter de  

 prisfastsættelsesmetoder, der følger af lovens regler herom, jf.  

 §§ 55 og 58.
I forbindelse med Telestyrelsens tilsyn med standardtilbud  

 på samtrafik kan styrelsen træffe en foreløbig  

 afgørelse, hvor der f.eks. fastsættes et midlertidigt  

 standardtilbud for at sikre overholdelse af reglerne, jf. § 72,  

 stk. 4, såfremt dokumentation ikke forelægges, eller hvis  

 den er utilstrækkelig.
Telestyrelsens fastsættelse af en pris i  

 forbindelse med en foreløbig afgørelse baseres på  

 skøn.
En foreløbig afgørelse vil have virkning indtil  

 det tidspunkt, hvor Telestyrelsen træffer endelig afgørelse i en  

 sag.
Også for andre samtrafikprodukter, der ikke er  

 omfattet af et standardtilbud, er pligten til at indgå aftaler om  

 samtrafik, der følger lovens regler om vilkår og priser for  

 samtrafik, umiddelbar for udbydere med en stærk markedsposition  

 på et givet delmarked.
En part i en forhandling om samtrafik kan  

 således anmode om at få et givet samtrafikprodukt til de  

 vilkår og priser, der følger af lovens regler.
Såfremt der  

 ikke foreligger et standardtilbud på det pågældende  

 produkt, må udbyderen med en stærk markedsposition beregne en  

 pris efter lovens regler og fastsætte vilkår for det  

 pågældende produkt efter lovens regler.
Den udbyder, der anmoder  

 om samtrafik for det pågældende produkt, vil i den forbindelse  

 kunne anmode om, at der fremlægges dokumentation herfor.
Til § 65 § 65 giver Telestyrelsen kompetence til at  

 træffe afgørelse om, hvorvidt der i konkrete tilfælde  

 foreligger en rimelig anmodning om indgåelse eller ændring af en  

 aftale om samtrafik, eller hvorvidt der er tale om en anmodning, som en part  

 omfattet af §§ 42-44 er berettiget til at afvise.
 Som udgangspunkt kan Telestyrelsens afgørelser  

 efter § 65, om hvorvidt der er tale om en berettiget afvisning, falde i  

 tre kategorier: 1) om den anmodende part har adgang til at  

 påberåbe sig §§ 42-44, jf. regler herom udstedt i  

 medfør af § 46, 2) om anmodningen vedrører et  

 samtrafikprodukt eller en samtrafikadgang omfattet af denne lovs  

 bestemmelser, jf. §§ 39, 40 og 49, eller 3) om der, jf. regler fastsat i  

 medfør af § 47, foreligger væsentlige hensyn, der kan  

 begrunde en afvisning.
 I forbindelse med en konkret sag kan Telestyrelsen tage  

 stilling til flere spørgsmål, f.eks. både  

 spørgsmål om, hvorvidt anmodningen vedrører et  

 samtrafikprodukt omfattet af loven og spørgsmål om, hvorvidt der  

 i den konkrete sag er væsentlige hensyn, der i medfør af  

 § 47 kan tilsidesætte pligten til at imødekomme  

 anmodningen.
 Aktuelle eller potentielle udbydere af offentlige telenet  

 eller teletjenester kan anmode Telestyrelsen om at træffe en  

 afgørelse efter stk. 1. En anmodning kan f.eks. fremsættes  

 til Telestyrelsen, inden forhandlinger om en aftale om samtrafik starter  

 eller under et forhandlingsforløb.
 Det skal bemærkes, at Telestyrelsens kompetence til  

 at træffe afgørelser efter § 65 vedrører sager.  

 Såfremt der ønskes en udtalelse vedrørende fortolkningen  

 af reglerne om samtrafik i denne lov, finder reglerne i § 77 om  

 forhåndsbesked anvendelse.
Til stk. 2 Det fremgår af stk. 2, at Telestyrelsens  

 afgørelse efter stk. 1 træffes senest 1 måned efter,  

 at sagen foreligger fuldt oplyst for Telestyrelsen, og så vidt muligt  

 senest 2 måneder efter, at sagen er forelagt Telestyrelsen.
Til stk. 3 For at imødegå forsinkelser af  

 afgørelser efter stk. 1, nr. 3, på grund af manglende  

 dokumentation er Telestyrelsen i medfør af stk. 3 berettiget til  

 at træffe afgørelse i sagen på det foreliggende grundlag.  

 En part omfattet af §§ 42-44 har således 1 måned, fra at  

 anmodning herom er fremsat af Telestyrelsen, til at fremlægge  

 tilstrækkelig dokumentation for, at der er grundlag for at afvise en  

 anmodning som nævnt i stk. 1, med henvisning til regler fastsat i  

 medfør af § 47.
 Bestemmelsen om foreløbige afgørelser  

 forudsættes ikke anvendt i situationer, hvor den forpligtede part er  

 uden skyld i, at tilstrækkelig dokumentation ikke er blevet fremlagt,  

 f.eks. hvis posten er gået tabt eller lignende.
I situationer hvor dokumentationen efterfølgende  

 fremlægges, kan den forpligtede part anmode Telestyrelsen om at  

 træffe fornyet afgørelse efter stk. 1. En sådan  

 fornyet afgørelse vil eventuelt have som konsekvens, at en igangsat  

 forhandling eller mægling indstilles, eller at en igangsat samtrafik  

 stoppes.
Skyldes den oprindelige tvist, at den samtrafikforpligtede part har  

 påberåbt sig, at net eller tjenester ikke vil kunne fungere  

 sikkert og pålideligt ved iværksættelse af den  

 pågældende form for samtrafik, og har det efterfølgende  

 vist sig, at dette ikke i praksis er tilfældet, vil samtrafikken dog  

 ikke efterfølgende kunne stoppes med henvisning til fremlagt teknisk  

 dokumentation som modbevises af den faktiske drift og afvikling.
Til stk. 4-7 I forbindelse med at Telestyrelsen træffer  

 afgørelse i medfør af stk. 1 om, hvorvidt der i det  

 konkrete tilfælde foreligger en rimelig anmodning om indgåelse  

 eller ændring af en aftale om samtrafik, kan Telestyrelsen udstede en  

 række forskellige typer af påbud.
 De forskellige typer af påbud er oplistet i  

 § 65, stk. 4, nr. 1-4. Oplistningen er udtømmende og  

 udgør alternative, ligestillede beføjelser, som Telestyrelsen  

 kan anvende i den konkrete sag afhængig af, hvad den konkrete anmodning  

 vedrører.
 Telestyrelsens mulighed for at udstede påbud har til  

 formål at medvirke til at sikre, at forhandlinger om samtrafik ikke  

 trækkes i langdrag med det resultat, at eksempelvis introduktionen af  

 nye tjenester eller aktører på markedet forsinkes  

 unødigt.
Til nr. 1 Det fremgår af nr. 1, at Telestyrelsen i forbindelse  

 med en afgørelse efter stk. 1, om hvorvidt der foreligger en  

 rimelig anmodning, der skal imødekommes, kan udstede påbud til  

 den samtrafikforpligtede part om, at forhandlinger om samtrafik skal  

 indledes, jf. § 51. Se desuden bemærkningerne til § 67  

 vedrørende frister for forhandling og eventuel mægling m.v.
Til nr. 2 I situationer, hvor der allerede 3 måneder tidligere  

 skriftligt er fremsat en anmodning om indgåelse eller ændring af  

 en aftale efter §§ 42-44, kan Telestyrelsen i forbindelse med en  

 afgørelse efter stk. 1, om hvorvidt der foreligger en rimelig  

 anmodning, der skal imødekommes, umiddelbart igangsætte  

 mægling, jf. § 67, stk. 1, og herunder udstede påbud  

 til den samtrafikforpligtede part om deltagelse heri.
Telestyrelsen optager  

 straks herefter forhandlinger med parterne med henblik på  

 mægling, jf. § 67, stk. 3.
Til nr. 3 I situationer hvor der er tale om en anmodning, der  

 omhandler samtrafikprodukter omfattet af et standardtilbud offentliggjort af  

 den samtrafikforpligtede part eller samtrafikprodukter omfattet af en  

 gældende aftale om samtrafik indgået med den samtrafikforpligtede  

 part, kan Telestyrelsen i forbindelse med en afgørelse efter  

 stk. 1, om hvorvidt der foreligger en rimelig anmodning, der skal  

 imødekommes, påbyde den samtrafikforpligtede part at give adgang  

 til umiddelbar indgåelse af en aftale om samtrafik på  

 standardvilkår og til standardpriser eller på de vilkår og  

 priser, der fremgår af en gældende aftale om samtrafik samt  

 påbyde igangsætning af samtrafikken.
Til nr. 4 I situationer hvor der er tale om en anmodning, der  

 omhandler andre samtrafikprodukter end de i nr. 3 nævnte, og hvor der  

 er enighed om samtrafikprodukterne og den konkrete afvikling af samtrafikken,  

 men uenighed om tilknyttede vilkår eller priser, kan Telestyrelsen i  

 forbindelse med en afgørelse efter stk. 1 påbyde den  

 samtrafikforpligtede part at give adgang til umiddelbar igangsætning af  

 samtrafikken og foreløbig anvendelse af en tilpasset udgave af  

 vilkår og priser i et gældende standardtilbud, offentliggjort af  

 den samtrafikforpligtede part, eller en gældende aftale om samtrafik,  

 indgået af denne.
 Telestyrelsen skal ved tilpasningen af vilkår og  

 priser tage udgangspunkt i et generelt forsigtighedsprincip, navnlig for  

 så vidt angår de krav, der stilles til den samtrafikforpligtede  

 part.
 Det fremgår endvidere af nr. 4, at Telestyrelsen  

 samtidig påbegynder mægling efter bestemmelserne i §§ 67-70  

 med henblik på endelig aftaleindgåelse.
Til stk. 5 Det fremgår af bestemmelsen, at en part, der anmoder  

 om samtrafik, 1 måned efter at have fremsat anmodningen kan indbringe  

 sagen for Telestyrelsen.
Reglen gælder både situationer, hvor den  

 anmodende part ikke har fået svar på en anmodning om samtrafik,  

 hvor anmodningen er blevet afvist evt. med henvisning til en teknisk  

 undersøgelse, og i situationer hvor den tekniske undersøgelse  

 trækker ud.
Se desuden bemærkningerne til stk. 3  

 vedrørende efterfølgende fremlagt teknisk dokumentation og  

 mulighederne for en genoptagelse af sagen.
Til § 66 Bestemmelsen omhandler de situationer, hvor Telestyrelsen  

 træffer afgørelse om, hvorvidt det i konkrete tilfælde vil  

 være berettiget at afbryde udveksling af samtrafik ifølge  

 aftaler efter §§ 42-44, herunder afgørelse i konkrete  

 tilfælde, hvor afbrydelse er foretaget uden forudgående  

 forelæggelse for Telestyrelsen.
Bestemmelsen er en videreførelse  

 af gældende samtrafikregulering.
Det følger af bestemmelsen, at afgørelser  

 vedrørende afbrydelse af igangværende samtrafikudveksling  

 så vidt muligt træffes senest 1 måned efter, at sagen er  

 forelagt Telestyrelsen.
For afgørelser vedrørende afbrydelse af  

 igangværende samtrafikudveksling uden forudgående  

 forelæggelse for Telestyrelsen gælder dog en frist på 14  

 dage, fra at sagen er forelagt Telestyrelsen.
Fristerne er en  

 videreførelse af reglerne herom i den gældende samtrafiklov.
 Det følger af stk. 3, at der i Telestyrelsens  

 afgørelse om, at afbrydelse af udvekslingen af samtrafik ikke var  

 eller vil være berettiget, kan indgå et påbud om, at  

 udvekslingen af samtrafik skal fortsættes eller genoptages.
Til § 67 For at sikre rimelig tid til indgåelse af aftaler om  

 samtrafik kan Telestyrelsen som udgangspunkt ikke inddrages med henblik  

 på mægling, før der er gået 3 måneder fra det  

 tidspunkt, hvor der skriftligt er fremsat anmodning om indgåelse af  

 aftale om samtrafik, jf. dog stk. 2 og 3.
 Kravet om skriftlighed kan opfyldes både ved  

 fremsendelse af et brev eller ved fremsendelse af en anmodning elektronisk.  

 Forhandlinger om indgåelse af konkrete aftaler om samtrafik kan ske  

 såvel bilateralt som multilateralt, og der stilles ikke krav om, at  

 forhandlinger kun kan foregå mellem to parter.
Til stk. 2 Når anmodningen om indgåelse eller  

 ændring af en aftale om samtrafik i vidt omfang kan omfattes af et  

 standardtilbud på samtrafik udarbejdet og offentliggjort af den  

 samtrafikforpligtede part efter § 62, eller af en gældende aftale  

 om samtrafik indgået af den samtrafikforpligtede part vil en del af  

 indholdet for den konkrete aftale om samtrafik allerede ligge fast fra  

 begyndelsen af den konkrete forhandling.
Ved anmodning om samtrafik, der »i  

 vidt omfang« kan omfattes af et standardtilbud på samtrafik eller en  

 gældende aftale om samtrafik, forstås, at anvendelsen af et  

 standardtilbud eller en gældende aftale om samtrafik med enkelte  

 modifikationer kan imødekomme anmodningen om samtrafik.
På den baggrund er det fundet hensigtsmæssigt  

 for denne type af forhandlinger om indgåelse af aftaler om samtrafik at  

 indsætte en bestemmelse, der giver mulighed for at inddrage  

 Telestyrelsen med henblik på mægling eller fastsættelse af  

 vilkår og priser på et tidligere tidspunkt end efter 3  

 måneder fra anmodningstidspunktet.
Stk. 2 giver i sådanne  

 tilfælde parterne mulighed for, allerede 1 måned fra anmodningen  

 om en aftale om samtrafik er fremsat skriftligt, at anmode Telestyrelsen om  

 at mægle, såfremt de ikke er nået til enighed.
Som det fremgår af bemærkningerne til  

 § 62, så erstatter udarbejdelsen af standardtilbud ikke den  

 forpligtelse, som en udbyder med en stærk markedsposition har til at  

 forhandle om indgåelse af en aftale om samtrafik, der indeholder  

 individuelt aftalte vilkår og priser.
En udbyder med en stærk  

 markedsposition vil således ikke med henvisning til et standardtilbud  

 kunne afvise rimelige anmodninger om samtrafik, der angår andre  

 vilkår og prismodeller end de vilkår og prismodeller, der  

 følger af standardtilbudet.
Til stk. 3 Bestemmelsen angiver, at Telestyrelsen straks efter  

 modtagelse af en anmodning om mægling skal optage forhandlinger med  

 parterne herom.
Til stk. 4 Hvis en anmodning om indgåelse eller ændring  

 af en aftale om samtrafik omhandler et standardtilbud på samtrafik  

 eller en aftale svarende til en gældende aftale om samtrafik, så  

 kan en part umiddelbart anmode om indgåelse eller ændring af en  

 aftale herom og anmode Telestyrelsen om at træffe en afgørelse  

 svarende til den i § 65, stk. 4, nr. 3, nævnte.
Bestemmelsen tager sigte på at fremme processen  

 omkring indgåelse af aftaler om samtrafik, og anmodninger om aftaler om  

 samtrafik, skal i de i stk. 4 nævnte situationer  

 imødekommes umiddelbart.
Såfremt dette ikke sker, kan den part,  

 der anmoder om samtrafik i det konkrete tilfælde anmode Telestyrelsen  

 om at træffe afgørelse svarende til den i § 65,  

 stk. 4, nr. 3, nævnte.
Telestyrelsen kan derefter i medfør  

 af § 65, stk. 4, nr. 1, påbyde umiddelbar indgåelse af  

 aftale om samtrafik på standardvilkår og til standardpriser  

 offentliggjort af den samtrafikforpligtede part eller på de  

 vilkår og til de priser, der fremgår af en gældende aftale  

 om samtrafik indgået af denne samt påbyde igangsætning af  

 samtrafikken.
Til stk. 5 Denne bestemmelse tager ligesom stk. 4 sigte på  

 at fremme processen omkring indgåelse af aftaler om samtrafik.
Der er i stk. 5 tale om situationer, hvor en  

 anmodning om indgåelse eller ændring af en aftale om samtrafik  

 vedrører et samtrafikprodukt, der i vidt omfang svarer til et  

 samtrafikprodukt, der er omfattet af et standardtilbud offentliggjort af den  

 samtrafikforpligtede part eller en gældende aftale om samtrafik  

 indgået af denne.
I disse situationer kan Telestyrelsen anmodes om, at  

 der, samtidig med at mæglingen påbegyndes, træffes en  

 afgørelse svarende til den i § 65, stk. 4, nr. 4,  

 nævnte.
 Ved »i vidt omfang« forstås, at anvendelse af et  

 standardtilbud eller en gældende aftale om samtrafik med enkelte  

 modifikationer kan imødekomme anmodningen om samtrafik.
Til § 68 Bestemmelsen fastslår, at en mæglingsanmodning  

 kan vedrøre et eller flere samtrafikprodukter.
Bestemmelsen giver  

 Telestyrelsen mulighed for at foretage en opdeling af  

 mæglingsanmodningen i delspørgsmål undervejs i et  

 mæglingsforløb.
Delspørgsmålene kan behandles hver  

 for sig.
 Bestemmelsen er ny i forhold til gældende  

 samtrafikregulering og er indført med sigte på at give  

 mulighed for et fleksibelt mæglingsforløb, hvorefter enkelte  

 mæglingsspørgsmål eventuelt vil kunne løses  

 uafhængigt af andre mæglingsspørgsmål, uden at hele  

 mæglingsanmodningen bortfalder, jf. tillige § 71.
Til § 69 Grundtanken er, jf. § 51, at aftaler om samtrafik  

 indgås på kommercielle vilkår uden Telestyrelsens  

 medvirken.
Hvis dette ikke lykkes, kan Telestyrelsen inddrages som  

 mægler med henblik på ad denne vej at nå frem til en aftale  

 mellem parterne, jf. § 67. Hvis dette heller ikke lykkes, kan en eller  

 flere af parterne anmode Telestyrelsen om at fastsætte vilkår og  

 priser for samtrafik.
Telestyrelsen har efter § 69 hjemmel til, hvis  

 blot én af parterne i en mægling ønsker det, at  

 fastsætte vilkår og priser for den omhandlede samtrafik samt  

 påbyde igangsætning af denne.
Til forskel fra hvad der er følger efter  

 gældende lov, så skal Telestyrelsen ikke i forbindelse med en  

 anmodning om fastsættelse af vilkår og priser efter  

 mæglingsproceduren først træffe afgørelse om,  

 hvorvidt der foreligger en rimelig anmodning om samtrafik.
Denne type  

 afgørelser træffes af Telestyrelsen efter bestemmelserne i  

 § 65 og er ikke omfattet af mæglingsprocedure.  

 Spørgsmål om, hvorvidt der i givet fald foreligger en rimelig  

 anmodning om samtrafik, må derfor enten afklares inden mægling  

 eller behandles sideløbende hermed efter reglerne fastsat i  

 medfør af § 65.
Telestyrelsen skal i forbindelse med sine  

 mæglingsbestræbelser assistere parterne med at nå til  

 enighed om en aftale om samtrafik.
Denne enighed kan eventuelt resultere i en  

 aftale om samtrafik, der ikke for alle samtrafikprodukter følger  

 lovens prisfastsættelsesmetoder.
Dette vil eksempelvis kunne være  

 tilfældet, hvis parterne kan nå til enighed om en aftale, hvor  

 f.eks. nogle priser afviger fra de priser, der følger af lovens  

 prisfastsættelsesmetoder i opadgående retning, mens andre priser  

 afviger i nedadgående retning f.eks. ved brug af rabatordninger eller  

 lignende.
 Som en del af Telestyrelsens mæglingsfunktion har  

 styrelsen i den forbindelse en vejledningspligt med hensyn til at gøre  

 det klart for parterne på hvilke punkter, der eventuelt er tale om en  

 afvigelse fra de priser, som følger af lovens  

 prisfastsættelsesmetoder.
Telestyrelsens eventuelle fastsættelse af  

 vilkår og priser i forbindelse med afslutningen af en forgæves  

 mægling vil dog altid skulle tage udgangspunkt i de priser, der  

 følger af lovens prisfastsættelsesmetoder, medmindre der under  

 mæglingen i forhold til enkelte samtrafikprodukter er opnået  

 ubetinget enighed mellem parterne om et eller flere priselementer, som  

 afviger fra de priser, der følger af lovens  

 prisfastsættelsesmetoder.
Der kan også være tale om  

 fastsættelse af vilkår og priser, der følger af  

 gældende aftaler om samtrafik.
I sidstnævnte tilfælde skal  

 Telestyrelsen sikre, at den endelige fastsættelse af vilkår og  

 priser sker under hensyntagen til, at vilkår og priser i én  

 konkret aftale om samtrafik udgør et samlet hele, som  

 ikke-diskriminationsbetingelsen skal vurderes i forhold til.
Der kan  

 således ikke umiddelbart udvælges enkeltvilkår og  

 enkeltpriser fra forskellige aftaler om samtrafik med henblik på at  

 sætte disse vilkår og priser sammen til én enkelt ny  

 aftale om samtrafik.
Til stk. 2 Bestemmelsen rummer mulighed for, at Telestyrelsen  

 på ethvert tidspunkt kan fastsætte en kortere eller en  

 længere frist end den i stk. 1 angivne tidsfrist for  

 mæglingen på 3 måneder.
Udgangspunktet for Telestyrelsen vil være, at  

 mæglingsbestræbelser og eventuel fastsættelse af  

 vilkår og priser skal ske hurtigst muligt, efter en anmodning herom er  

 modtaget, men samtidig skal sagsbehandlingen være forsvarlig.  

 Afhængig af hvor megen tid Telestyrelsen under  

 mæglingsforløbet skønner, der er behov for til en  

 forsvarlig sagsbehandling, kan den nævnte frist afkortes eller  

 forlænges.
Der er i modsætning til den gældende  

 samtrafiklov ikke nogen grænse, der angiver, at mæglingsperioden  

 ikke kan forkortes til mindre end 1 måned.
Derimod er den maksimale  

 mulighed for forlængelse bibeholdt, således at  

 mæglingsperioden samlet maksimalt kan være 6 måneder.
 Til stk. 3.
Til forskel fra den gældende samtrafiklov  

 indføres en bestemmelse om, at en anmodning om fastsættelse af  

 vilkår og priser i medfør af stk. 1 skal fremsættes  

 over for Telestyrelsen senest 60 dage efter afslutningen af den  

 pågældende forgæves mægling.
Tidspunktet for  

 mæglingens afslutning meddeles parterne af Telestyrelsen.
 Formålet med at indsætte en frist er at sikre,  

 at aftaler om samtrafik, som er resultatet af et mæglingsforløb,  

 indgås hurtigst muligt, mens de i mæglingssagen behandlede  

 forhold og problemstillinger fortsat er aktuelle og dermed kan danne grundlag  

 for afgørelse af sagen.
Til § 70 Bestemmelsen angiver, at Telestyrelsen har kompetence til  

 at træffe afgørelse om fastsættelse af vilkår og  

 priser, såfremt mægling ikke resulterer i indgåelse af en  

 aftale om samtrafik, og såfremt en eller flere af parterne i en  

 mægling anmoder Telestyrelsen herom, jf. § 69, stk. 1 og 3.  

 Bestemmelsen er i et vist omfang en videreførelse af Telestyrelsens  

 nuværende kompetence til at fastsætte vilkår og priser i  

 forbindelse med afslutning af et forgæves mæglingsforløb.  

 Det fremgår af stk. 1, at Telestyrelsens afgørelse herom  

 skal træffes senest 2 måneder efter, at anmodninger herom er  

 fremsat.
Den afgørelse om vilkår og priser, som Telestyrelsen  

 træffer, skal sikre, at den samtrafikforpligtede part overholder  

 § 51.
Til stk. 2- 4 Såfremt den samtrafikforpligtede part ikke efter  

 anmodning har fremlagt dokumentation til brug for Telestyrelsens  

 afgørelse efter stk. 1, eller såfremt den forelagte  

 dokumentation er utilstrækkelig, kan Telestyrelsen træffe  

 foreløbig afgørelse, som har virkning indtil det tidspunkt,  

 hvor Telestyrelsen træffer endelig afgørelse, jf. også  

 § 78, stk. 1. Telestyrelsens mulighed for at træffe  

 foreløbig afgørelse er en ændring i forhold til den  

 gældende lov.
Bestemmelsen har bl.a. til hensigt at forhindre forhaling  

 af en afgørelse om fastsættelse af vilkår og priser i form  

 af at undlade at afgive nødvendige oplysninger til Telestyrelsen.
 Telestyrelsen fastsætter tidsfrister for  

 fremlæggelse af eventuel dokumentation, ligesom Telestyrelsen foretager  

 vurdering af, om den fremlagte dokumentation er tilstrækkelig og  

 meddeler de omfattede parter dette, jf. bemærkningerne til § 78,  

 stk. 1.
 Bestemmelsen om foreløbig afgørelse  

 forudsættes ikke anvendt i situationer, hvor den forpligtede part er  

 uden skyld i, at tilstrækkelig dokumentation ikke er blevet  

 fremlagt.
De i stk. 3 nævnte foreløbige  

 afgørelser kan bestå i fastsættelse af vilkår og  

 priser for samtrafik.
Det fremgår af stk. 4, at Telestyrelsen  

 skønsmæssigt kan fastsætte vilkår og priser.
Heri  

 ligger, at kravene til Telestyrelsen i henseende til oplysning af sagen  

 generelt, til dokumentation af grundlaget for at træffe  

 foreløbige afgørelser m.v., er mindre end i sager, hvor der  

 træffes endelig afgørelse.
Telestyrelsen kan således  

 træffe foreløbige afgørelser på det af parterne  

 forelagte grundlag uden nogen pligt til af egen drift at indhente yderligere  

 oplysninger til belysning af sagen.
Dette er begrundet i, at Telestyrelsen, forinden at der  

 træffes foreløbig afgørelse, allerede har anmodet  

 parterne om de nødvendige oplysninger/den nødvendige  

 dokumentation, som imidlertid enten ikke er fremlagt eller er  

 utilstrækkelig.
Dertil kommer, at en foreløbig afgørelse  

 på et senere tidspunkt, når tilstrækkelig dokumentation er  

 fremlagt af parterne, vil blive erstattet af en endelig afgørelse.
Den skønsmæssige fastsættelse af  

 samtrafikpriserne kan som hidtil bl.a. ske med udgangspunkt i en eventuelt  

 fremlagt ufuldstændig dokumentation eller med udgangspunkt i relevant  

 dokumentation, som Telestyrelsen selv er i besiddelse af.
Bestemmelsen er  

 ikke til hinder for, at Telestyrelsen i flere omgange kan modtage og indhente  

 ny dokumentation til brug for den foreløbige afgørelse.  

 Telestyrelsen er således ikke afskåret fra et bede om supplerende  

 oplysninger for at søge en sag oplyst.
Også med henblik på  

 en foreløbig afgørelse.
Reglen i stk. 3 afgrænser  

 imidlertid Telestyrelsens forpligtelse til at inddrage nye oplysninger.  

 Telestyrelsen skal inddrage de oplysninger, der er indkommet senest 14 dage  

 før den i stk. 1 nævnte frist, men er derimod ikke  

 forpligtet til at inddrage oplysninger, der indkommer efter dette tidspunkt,  

 i den foreløbige afgørelse.
Telestyrelsen skal ved  

 fastsættelsen af foreløbige vilkår, priser m.v. derudover  

 tage udgangspunkt i et generelt forsigtighedsprincip, navnlig for så  

 vidt angår de krav, der stilles til den samtrafikforpligtede part.
 Til fastsættelse af samtrafikpriserne skal  

 Telestyrelsen anvende den for det pågældende samtrafikprodukt  

 gældende prisfastsættelsesmetode, jf. § 55, stk. 6.
 For så vidt angår de andre vilkår i  

 aftalen om samtrafik, fastsættes disse på grundlag af  

 gældende regler, herunder lovens § 51, oplysninger fremkommet  

 under mæglingsforløbet m.v.
 Den foreløbige afgørelse har, som  

 nævnt, virkning indtil endelig afgørelse træffes af  

 Telestyrelsen, jf. i øvrigt bemærkningerne til § 78,  

 stk. 1.
Til stk. 5 For at imødegå at mægling eller  

 utilstrækkelig dokumentation unødigt forsinker indgåelse  

 af aftaler om samtrafik, har afgørelser som nævnt i stk. 1,  

 virkning fra tidspunktet for indgivelse af anmodning om mægling.
Til § 71 Bestemmelsen medfører, at såfremt parterne,  

 efter at anmodning om mægling eller fastsættelse af vilkår  

 og priser for samtrafik er indgivet til Telestyrelsen, opnår enighed om  

 et eller flere vilkår m.v. for samtrafik, som er genstand for en  

 mæglingsanmodning, så bortfalder Telestyrelsens beføjelser  

 efter § 70, stk. 1, i forhold til det eller de  

 pågældende vilkår og priser.
Dette indebærer en  

 ændring i forhold til den gældende lov, hvorefter hele  

 mæglingsanmodningen bortfalder, såfremt der indgås en  

 aftale om samtrafik.
Med bestemmelsen vil Telestyrelsens mæglings- og  

 afgørelseskompetence opretholdes, for så vidt angår de  

 dele af en mæglingssag, hvor der ikke opnås enighed.
Til § 72 Bestemmelsen omhandler Telestyrelsens tilsynskompetence i  

 forhold til standardtilbud på samtrafik udarbejdet efter § 62.
 Det fremgår af stk. 1, at samtidig med  

 offentliggørelse af standardtilbud og samtidig med indsendelse af  

 regnskaber for de enkelte forretningsområder indsendes  

 standardtilbudene og dokumentation for overholdelse af reglerne i denne lovs  

 afsnit IV, samt regler fastsat i medfør heraf, til Telestyrelsen.  

 Telestyrelsen fastsætter i øvrigt nærmere regler om  

 indsendelse af opdaterede standardtilbud og dokumentation herfor i  

 medfør af § 62, stk. 5.
Til stk. 2 Når Telestyrelsen har modtaget et standardtilbud  

 på samtrafik, kontrollerer styrelsen, at standardtilbudet er i  

 overensstemmelse med reglerne i denne lovs afsnit IV, samt regler fastsat i  

 medfør heraf.
Til stk. 3 Såfremt den fremsendte dokumentation af  

 Telestyrelsen skønnes ikke at være tilstrækkelig, til at  

 Telestyrelsen kan kontrollere, om et givent standardtilbud overholder  

 § 62, stk. 2, kan styrelsen, efter at have fremsat en anmodning om  

 fremlæggelse af den nødvendige, supplerende dokumentation inden  

 for 1 måned, og hvis den dokumentation, som den samtrafikforpligtede  

 part har fremlagt efter udløbet heraf, fortsat er ufuldstændig  

 eller mangelfuld, træffe foreløbig afgørelse med henblik  

 på at sikre overholdelse af reglerne i denne lovs afsnit IV, samt  

 regler fastsat i medfør heraf.
Bestemmelsen om foreløbig  

 afgørelse forudsættes ikke anvendt i situationer, hvor den  

 forpligtede part er uden skyld i, at tilstrækkelig dokumentation ikke  

 er blevet fremlagt.
 Den foreløbige afgørelse har virkning indtil  

 endelig afgørelse træffes af Telestyrelsen efter § 78,  

 stk. 1, og indtil afgørelsen er udmøntet af den udbyder,  

 som den foreløbige afgørelse er rettet imod, og som skal  

 udarbejde et ændret standardtilbud på baggrund af Telestyrelsens  

 endelige afgørelse.
 Der henvises i øvrigt til bemærkningerne til  

 § 78, stk. 1, vedrørende varigheden af foreløbige  

 afgørelser.
Til stk. 4 De i stk. 3 nævnte foreløbige  

 afgørelser vil bestå i fastsættelse af et midlertidigt  

 standardtilbud.
I den forbindelse kan Telestyrelsen fastsætte priserne  

 skønsmæssigt.
I lighed med hvad der gælder efter  

 bestemmelsen i § 70, stk. 3, så ligger heri, at kravene til  

 Telestyrelsen i henseende til oplysning af sagen generelt, til dokumentation  

 af grundlaget for at træffe foreløbige afgørelse, er  

 mindre end i sager, hvor der træffes endelig afgørelse.  

 Telestyrelsen kan således træffe foreløbig  

 afgørelse på det af parterne forelagte grundlag uden nogen pligt  

 til af egen drift at indhente yderligere oplysninger til belysning af sagen.  

 Der henvises i øvrigt til bemærkningerne til § 70,  

 stk. 3.
 Telestyrelsen skal ved fastsættelse af  

 foreløbige vilkår, priser m.v. derudover tage udgangspunkt i et  

 generelt forsigtighedsprincip, navnlig for så vidt angår de krav,  

 der stilles til den samtrafikforpligtede part.
Til § 73 Til stk. 1 Telestyrelsen kan, i forbindelse med at styrelsen  

 træffer endelig afgørelse om resultatet af kontrol med et  

 standardtilbud på samtrafik, påbyde ændringer af  

 vilkår og priser i et standardtilbud, såfremt standardtilbudet  

 strider mod reglerne i denne lovs afsnit IV, samt regler fastsat i  

 medfør heraf, eller som udgør en overtrædelse af  

 konkurrenceloven, jf.
Konkurrencerådets udtalelse efter § 75.
Påbudet kan som udgangspunkt have to udformninger:  

 Påbud kan således bestå i, at den pågældende  

 udbyder skal ændre et givet vilkår eller en given pris,  

 således at standardtilbudet bringes i overensstemmelse med reglerne i  

 denne lovs afsnit IV, samt regler fastsat i medfør heraf.
En anden  

 mulighed er, at et påbud består i, at den pågældende  

 udbyder skal ændre et vilkår eller en pris til et af  

 Telestyrelsen nærmere angivet vilkår eller til en af  

 Telestyrelsen nærmere angiven pris, som ligeledes bringer  

 standardtilbudet i overensstemmelse med reglerne i denne lovs afsnit IV, samt  

 regler fastsat i medfør heraf.
Til stk. 2 Såfremt Telestyrelsens endelige afgørelse  

 ændrer et standardtilbud på samtrafik, skal den udbyder, der har  

 udarbejdet det pågældende standardtilbud, senest 1 måned  

 efter, at Telestyrelsen har truffet afgørelse om ændring af  

 vilkår eller priser, udmønte denne i et opdateret  

 standardtilbud.
Der vil i dette tilfælde ikke ske efterregulering af  

 priserne, og det midlertidige standardtilbud, som er iværksat af  

 Telestyrelsen som en foreløbig afgørelse i medfør af  

 § 72, stk. 4, vil således have virkning indtil den  

 pågældende udbyder, senest 1 måned efter at Telestyrelsen  

 har truffet endelig afgørelse, har udmøntet afgørelsen i  

 et opdateret standardtilbud.
Til § 74 Bestemmelsen i § 74 giver udbydere, der anmoder om  

 indgåelse eller ændring af aftaler om samtrafik efter §§ 42  

 og 43, ret til at få dokumentation for, at vilkår for samtrafik  

 er i overensstemmelse med §§ 52 og 53, hvoraf det fremgår, at  

 aftaler om samtrafik skal give adgang til samtrafik på objektive,  

 gennemsigtige og ikke-diskriminerende vilkår, og at priser for  

 samtrafik er beregnet i overensstemmelse med regler udstedt i medfør  

 § 55.
 Til stk. 2.
 Selvom offentlighedslovens § 12 som udgangspunkt ikke  

 finder anvendelse i forbindelse med fremlæggelse af dokumentation,  

 så kan Telestyrelsen i konkrete tilfælde efter anmodning  

 træffe afgørelse om undtagelse af oplysninger fra kravet om  

 offentliggørelse.
Til stk. 3 Bestemmelsen er ny i forhold til gældende  

 regulering.
 Med sigte på at en udbyder, som skal  

 imødekomme rimelige anmodninger om samtrafik efter §§ 42 og 43,  

 kan fremlægge dokumentation for, at udbyderen stiller samtrafik til  

 rådighed på de i stk. 1 nævnte vilkår og priser,  

 skal udbyderen opstille kontraktmæssige samtrafikgrænseflader  

 mellem afdelinger, datterselskaber og lignende, jf. definitionen heraf i  

 § 7, stk. 2.
Ved introduktion af nye produkter følger det af  

 stk. 3, 2. pkt., at dokumentation herfor skal opstilles senest samtidig  

 med markedsintroduktionen af det nye produkt.
Dette krav skal medvirke til at  

 skabe gennemsigtighed omkring bl.a. overholdelse af kravet om  

 ikke-diskrimination.
Til stk. 4 Det følger af bestemmelsen, at dokumentation, som  

 nævnt i stk. 1 og 3, skal fremlægges umiddelbart efter  

 anmodning herom.
Med umiddelbart menes senest 8 dage efter, at anmodningen  

 herom er fremsat.
Eftersom dokumentation i form af opstillede  

 kontraktsmæssige samtrafikgrænseflader efter stk. 3 allerede  

 er udarbejdet, er det vurderingen, at det ikke vil være særligt  

 byrdefuldt for den pågældende udbyder at skulle fremlægge  

 dokumentation umiddelbart.
Der er således alene tale om fremsendelse af  

 allerede eksisterende materiale, til den der anmoder om dokumentation.
Til stk. 5 Den, der anmoder om samtrafik, kan som alternativ til at  

 anmode den forpligtede part, jf. stk. 5, anmode Telestyrelsen om  

 relevant dokumentation, som Telestyrelsen er i besiddelse af.
En sådan  

 udlevering af oplysninger er omfattet af offentlighedslovens regler, men idet  

 den berettigede part også kan få de pågældende  

 oplysninger fra den forpligtede part, vil det ikke være muligt med  

 henvisning til offentlighedslovens regler at afslå aktindsigt heri,  

 medmindre Telestyrelsen efter stk. 2 har truffet afgørelse om at  

 undtage oplysninger fra kravet om offentliggørelse.
Til § 75 Bestemmelsen fastlægger Telestyrelsens  

 tilsynskompetence i forhold til enkeltaftaler om samtrafik, som nævnt i  

 §§ 42 og 43. Telestyrelsen skal således kontrollere, at aftaler om  

 samtrafik er i overensstemmelse med reglerne i denne lovs afsnit IV, samt  

 regler fastsat i medfør heraf.
 Bestemmelsen finder alene anvendelse på  

 enkeltaftaler, indgået efter lovens ikrafttræden.
Til stk. 2 Bestemmelsen er ny i forhold til gældende  

 regulering.
Udgangspunktet for indgåelse af aftaler om samtrafik  

 er, jf. § 51, at aftalerne indgås på kommercielle  

 vilkår.
Det betyder bl.a., at parterne frivilligt aftaler de  

 vilkår og priser, som er indeholdt i den pågældende aftale  

 om samtrafik.
På den baggrund tager Telestyrelsens tilsyn med  

 enkeltaftaler om samtrafik også sit udgangspunkt heri.
Det  

 indebærer, at Telestyrelsen ikke kan ændre vilkår og priser  

 i en aftale om samtrafik, jf. dog stk. 4.
Selvom Telestyrelsen således er begrænset i  

 sin mulighed for at gribe ind over for den enkelte aftale om samtrafik,  

 så skal Telestyrelsen efter stk. 2, gøre en part, der har  

 en aftale om samtrafik med en udbyder med en stærk markedsposition,  

 opmærksom på, om den pågældende aftale objektivt  

 konstaterbart stiller parten åbenbart ringere, end anvendelse af et  

 standardtilbud eller anvendelse af en gældende aftale om samtrafik  

 ville indebære.
Forpligtelsen hertil omfatter aftaler indgået  

 efter lovens ikrafttræden.
At Telestyrelsen skal gøre opmærksom på  

 ovennævnte, indebærer ikke en forpligtelse for Telestyrelsen til  

 på alle punkter i forbindelse med tilsynet med enkeltaftaler om  

 samtrafik at gøre opmærksom på afvigelser m.m. i forhold  

 til et standardtilbud eller i forhold til en gældende aftale om  

 samtrafik.
Telestyrelsens forpligtelse er i særlig grad knyttet til  

 overholdelse af bestemmelserne om ikke-diskriminination og kan f.eks.  

 anvendes til at gøre opmærksom på ensidig forringelse i en  

 enkeltaftale, som ikke er opvejet af andre forbedrede vilkår eller  

 priser.
 Det fremgår videre af stk. 2, at parten  

 herefter har ret til en aftale svarende til et standardtilbud eller en  

 gældende aftale om samtrafik herunder en aftale indgået inden  

 lovens ikrafttræden.
Til stk. 3 Retten til en aftale svarende til et standardtilbud eller  

 en gældende aftale om samtrafik, kan ikke fraviges ved aftale.
Til stk. 4 Telestyrelsen skal påbyde ændringer af  

 vilkår i en aftale om samtrafik, såfremt det fremgår af  

 Konkurrencerådets bindende udtalelse afgivet efter § 79, at der  

 indgår vilkår i aftalen, som udgør en overtrædelse  

 af konkurrenceloven.
Til § 76 Til stk. 1 Bestemmelsen indeholder en forpligtelse for Telestyrelsen  

 til at føre tilsyn med, at udbydere af telenet eller teletjenester  

 overholder reglerne i § 56, stk. 1-3 og 6, § 57, stk. 1  

 og 3, § 58, stk. 1, 2, og 5, om dirigering i forbindelse med  

 nummerportabilitet m.v., og regler fastsat i medfør af § 56,  

 stk. 4 og 5, § 57, stk. 4 og 5, og § 58, stk. 3 og  

 4.
Hertil kommer forpligtelsen til at føre tilsyn med  

 og træffe afgørelse om overholdelsen af de regler i kapitel  

 12-14 og kapitel 15-18, som det kan være relevant at anvende, uden at  

 dette sker som led i de specifikt regulerede tilsyns-, mæglings- og  

 afgørelsesforløb.
Bestemmelsen omfatter med sigte herpå  

 § 61, § 62, stk. 1-3, § 63, stk. 1 og 2, § 72,  

 stk. 1, § 74 og § 75, stk. 2, 2. pkt. samt regler udstedt  

 med hjemmel i § 50, § 62, stk. 4 og 5, og § 63,  

 stk. 4.
Til stk. 2 Med henblik på at sikre overholdelse af de i  

 stk. 1 nævnte bestemmelser om dirigering i forbindelse med  

 nummerportabilitet træffer Telestyrelsen afgørelser efter  

 stk. 1, hvori der kan indgå et påbud.
Til § 77 Bestemmelsen fastlægger, som noget nyt i forhold til  

 gældende regulering, at en eller flere af parterne i forbindelse med  

 brancheforhandlinger, forhandlinger om samtrafik eller mægling, kan  

 anmode Telestyrelsen om en udtalelse om fortolkning af reglerne i denne lovs  

 afsnit IV, og regler fastsat i medfør heraf.
Muligheden for at indhente en udtalelse fra Telestyrelsen  

 indføres med henblik på at fremskynde indgåelsen af  

 aftaler om samtrafik f.eks. vedrørende nye samtrafikprodukter o.lign.,  

 hvor parterne ikke på forhånd ud fra gældende praksis kan  

 afgøre, i hvilket omfang produktet vil være omfattet af lovens  

 bestemmelser, uden at der er tale om en konkret anmodning om samtrafik.
Et  

 andet eksempel er en anmodning om en udtalelse om fortolkningen af  

 processuelle bestemmelser i samtrafikreguleringen.
 Til stk. 2.
 For at sikre at fremsættelse af en anmodning om en  

 udtalelse fra Telestyrelsen ikke forsinker indgåelse af en aftale om  

 samtrafik, en brancheforhandling eller et mæglingsforløb,  

 fremgår det af stk. 2, at en udtalelse efter stk. 1 så  

 vidt muligt afgives af Telestyrelsen senest 1 måned efter, at  

 Telestyrelsen har modtaget en anmodning herom.
 Til stk. 3.
Det følger af stk. 3, at Telestyrelsens  

 forhåndsbesked afgives på det af parterne forelagte grundlag, og  

 det påhviler derfor den eller de part(er), der anmoder om en udtalelse,  

 i videst muligt omfang at oplyse sagen.
Afgivelse af en forhåndsbesked  

 er ikke en afgørelse i et konkret partsforhold, hvorfor det  

 almindelige officialprincip om myndighedens pligt til at oplyse en sag ikke  

 finder anvendelse.
Det fremgår endvidere af stk. 3, at  

 Telestyrelsens udtalelse udgør en forhåndsbesked om  

 Telestyrelsens juridiske fortolkning af de omhandlede bestemmelser, herunder  

 af fortolkningen af disse sammenholdt med den eller de af den  

 pågældende part forelagte faktuelle problemstillinger.
Det er en  

 naturlig konsekvens af det forvaltningsmæssige ligebehandlingsprincip,  

 at Telestyrelsens juridiske fortolkning af de omhandlede problemstillinger,  

 såfremt styrelsen får forelagt eksakt samme forhold i en sag, som  

 tidligere er forlagt styrelsen i form af en anmodning om en  

 forhåndsbesked, vil skulle være den samme.
 Til stk. 4.
 Det fremgår af stk. 4, at Telestyrelsen kan  

 afvise at afgive en udtalelse som nævnt i stk. 1-3, såfremt  

 det ikke er muligt at skille spørgsmålet om den generelle  

 regelanvendelse, dvs. fortolkningen af samtrafikreglerne i denne lov, fra  

 eksempelvis en partstvist, hvor anvendelsen af den omhandlede bestemmelse kan  

 være relevant.
I sådanne tilfælde vil den  

 pågældende part kunne anmode Telestyrelsen om en afgørelse  

 efter § 65 om, hvorvidt der i det konkrete tilfælde foreligger en  

 rimelig anmodning om samtrafik.
Telestyrelsens udtalelse efter § 77 kan  

 i sådanne sager eventuelt bestå i en orientering om de momenter,  

 der efter det foreliggende må antages at indgå i en eventuel  

 afgørelse om, hvorvidt der foreligger en rimelig anmodning om  

 samtrafik.
Til § 78 I medfør af § 70, stk. 3, eller  

 § 72, stk. 3, kan Telestyrelsen træffe foreløbige  

 afgørelser. § 78 angiver, at når Telestyrelsen har truffet  

 en sådan foreløbig afgørelse, så skal Telestyrelsen  

 senest 1 måned efter, at tilstrækkelig dokumentation foreligger,  

 træffe endelig afgørelse i sagen.
Herudover skal Telestyrelsen, i situationer hvor denne  

 træffer en foreløbig afgørelse, generelt gennem dialog  

 med den samtrafikforpligtede part fortsat søge hurtigst muligt at  

 sikre, at sagen er fuldt oplyst, således at der kan træffes  

 endelig afgørelse.
Telestyrelsen skal i den forbindelse medvirke til  

 at sikre, at den samtrafikforpligtede part har tilstrækkelige  

 oplysninger om, hvilke former for yderligere dokumentation, der udestår  

 som forudsætning for, at Telestyrelsen kan træffe endelig  

 afgørelse i sagen.
Til stk. 2 Når en endelig afgørelse træffes i  

 forhold til enkeltaftaler om samtrafik og i forhold til standardtilbud efter,  

 at der har været truffet en foreløbig afgørelse, skal der  

 i forbindelse med den endelige afgørelse ske en efterregulering af  

 priserne, således at parterne stilles, som om den endelige  

 afgørelse havde haft virkning fra det tidspunkt, hvor den  

 foreløbige afgørelse blev truffet efter § 70, stk. 3,  

 og § 72, stk. 3. Der skal ved efterreguleringen tages højde  

 for eventuelle rentetab hos den part, der måtte have lidt et  

 sådant i den periode, hvor den foreløbige afgørelse har  

 haft virkning.
Til stk. 3 Det følger af bestemmelsen, at der skal ske  

 efterregulering af priser i forbindelse med, at Telestyrelsen træffer  

 afgørelse i relation til enkeltaftaler om samtrafik, hvor  

 enkeltaftalen er baseret på et foreløbigt standardtilbud, og der  

 i enkeltaftalen konkret henvises til, at vilkår og priser følger  

 et standardtilbud på samtrafik, jf. bemærkningerne til  

 stk. 2.
Til stk. 4 Telestyrelsens foreløbige afgørelser kan  

 ikke indbringes for anden administrativ myndighed.
Begrænsningen i den  

 administrative klageadgang er begrundet i, at foreløbige  

 afgørelser netop er foreløbige og vil blive erstattet af en  

 endelig afgørelse efterfølgende, hvor der i relation til  

 enkeltaftaler vil skulle ske en efterregulering af priser.
Den endelige  

 afgørelse vil fuldt ud kunne påklages.
En adgang til at  

 påklage en foreløbig afgørelse ville således  

 øge risikoen for forsinkelse, frem til en endelig afgørelse  

 foreligger og øge mulighederne for afsporing af sagen.
Til § 79 Bestemmelsen er en videreførelse af den  

 gældende samtrafiklovs bestemmelser og sikrer i forhold til  

 konkurrenceloven en one-stop-shopping behandling af sager vedrørende  

 indhold i aftaler om samtrafik, der også vedrører  

 spørgsmålet om, hvorvidt aftaler om samtrafik indeholder  

 vilkår, der udgør en overtrædelse af konkurrenceloven.
Det  

 vil sige vilkår, der direkte eller indirekte har til formål eller  

 til følge at begrænse eller forvride konkurrencen, eller som  

 udgør et misbrug af en dominerende stilling.
Bestemmelsen  

 indebærer, at kontakten med udbydere af offentlige telenet eller  

 teletjenester på samtrafikområdet går gennem Telestyrelsen.  

 Det område, der herved fastsættes regler for, er vilkår i  

 alle aftaler om samtrafik   uanset at ingen af parterne i en aftale om  

 samtrafik har en stærk markedsposition.
Afgørelser i forbindelse med Telestyrelsens tilsyn  

 med aftaler om samtrafik og fastsættelse af vilkår for samtrafik,  

 jf. § 69, stk. 1, § 70, stk. 1, § 73 og § 75,  

 stk. 1, sker på grundlag af bindende udtalelser fra  

 Konkurrencerådet.
Hermed sikres, at principperne i den generelle  

 konkurrencelov ikke tilsidesættes på samtrafikområdet, og  

 at tilsynet med og afgørelser om, hvorvidt aftaler om samtrafik  

 indeholder vilkår i strid med konkurrenceloven, er baseret på  

 Konkurrencerådets og Konkurrencestyrelsens generelle praksis og  

 fortolkning af konkurrenceloven.
Konkurrencerådets udtalelser kan ikke  

 omfatte forhold, der er eksplicit reguleret i denne lov samt regler fastsat i  

 medfør heraf.
Konkurrencerådet afgiver udtalelse senest 1  

 måned efter anmodning herom.
Bestemmelserne skal sikre, at der gribes ind over for alle  

 former for aftalevilkår i aftaler om samtrafik, der skønnes at  

 være konkurrencebegrænsende, herunder at der gribes ind over for  

 misbrug af dominerende stilling, der f.eks. manifesterer sig i form af  

 forsøg på at påtvinge modparten i en aftale om samtrafik  

 urimeligt ugunstige vilkår eller lign.
Bestemmelserne omfatter  

 også indgreb over for manglende overholdelse af vilkår i en  

 aftale om samtrafik, der har til formål eller til følge at  

 begrænse eller forvride konkurrencen på telemarkedet eller dele  

 heraf.
Som efter den gældende lov skal Telestyrelsen og  

 Konkurrencerådet i forbindelse med indgreb i forhold til telesektoren  

 løbende koordinere indsatsen med henblik på at undgå  

 overlapning eller modstridende beslutninger.
Endelig påhviler der, i  

 lighed med den gældende lov, Telestyrelsen en forpligtelse til at  

 informere parterne i en aftale om samtrafik om resultatet af Telestyrelsens  

 tilsyn.
Til § 80 Bestemmelsen er en videreførelse af en tilsvarende  

 bestemmelse i den gældende samtrafiklov.
Formålet med at undtage  

 mægling og afgørelser om fastsættelse af vilkår og  

 priser for samtrafik i forbindelse med mægling fra aktindsigt er at  

 fremme, at mæglingen lykkes.
Det anses for uproblematisk at undtage mægling og  

 afgørelser om fastsættelse af vilkår og priser for  

 samtrafik fra aktindsigt, da resultatet af mæglingen   en aftale om  

 samtrafik   under alle omstændigheder skal gøres offentligt  

 tilgængeligt.
Undtagelsen fra aktindsigt gælder også efter,  

 at en mægling er afsluttet, efter at der er truffet afgørelse  

 om, hvorvidt der foreligger en rimelig anmodning om indgåelse eller  

 ændring af en aftale om samtrafik, eller efter at der er fastsat  

 vilkår.
 For så vidt angår oplysninger, som  

 Telestyrelsen modtager fra udenlandske myndigheder som et led i behandlingen  

 af samtrafiksager efter denne lov eller regler fastsat i medfør heraf,  

 forudsættes disse oplysninger underlagt offentlighedslovens regler.
Til kapitel 19: Oplysningspligt og regnskabsforhold Til § 81 Til stk. 1 Bestemmelsen i stk. 1 svarer til den gældende  

 bestemmelse i samtrafikloven om indhentning af oplysninger med henblik  

 på en vurdering af, hvorvidt en udbyder af offentlige telenet eller  

 teletjenester skal anses for at have en stærk markedsposition samt med  

 henblik på indberetninger til Kommissionen.
Kommissionen skal  

 således underrettes om, hvilke udbydere der har en stærk  

 markedsposition på det danske marked, samt hvilke udbydere der har ret  

 og pligt til at forhandle sig frem til aftaler om samtrafik.
Til stk. 2 Formålet med denne bestemmelse er at give  

 Telestyrelsen hjemmel til at kræve alt materiale, som skønnes  

 nødvendigt i forbindelse med administrationen af denne lov, udleveret  

 fra de involverede parter.
 Bestemmelsen forudses kun anvendt i nødvendigt  

 omfang, idet det ikke er hensigten at pålægge parterne  

 unødige administrative byrder.
Til § 82 Udbydere af offentlige telenet eller teletjenester, der  

 har en stærk markedsposition, pålægges med denne  

 bestemmelse at gennemføre en regnskabsmæssig adskillelse af de  

 enkelte forretningsområder.
For så vidt angår virksomheder  

 inden for jernbanedrift, forsyningsvirksomheder inden for gas, vand, varme og  

 elektricitet samt kommuner og kommunale fællesskaber og offentlige  

 institutioner i øvrigt, der udbyder telenet eller teletjenester,  

 følger det af stk. 2, at disse, ud over det i stk. 1  

 nævnte krav, skal adskille teleaktiviteterne fra deres andre  

 aktiviteter.
Bestemmelsen svarer i hovedtræk til den  

 gældende bestemmelse om regnskabsmæssig adskillelse i  

 samtrafikloven.
Som noget nyt følger det dog af stk. 3, nr. 4, at  

 de ovenfor nævnte udbydere samt virksomheder m.v. desuden internt skal  

 opstille og regnskabsmæssigt udskille en egentlig kontraktmæssig  

 samtrafikgrænseflade imellem deres egen net- og tjenesteforretning og  

 efterfølgende dokumentere, at de således opgivne interne  

 »samtrafikpriser« rent faktisk er anvendt i den interne afregning.
 Udbydere med en stærk markedsposition skal  

 således på ethvert tidspunkt kunne oplyse, på hvilke  

 vilkår og til hvilke priser de internt afregner samtrafikprodukter, og  

 skal indsende oplysninger herom til Telestyrelsen, på samme måde  

 som de egentlige aftaler om samtrafik indsendes.
 Denne opstramning vil indebære, at  

 ikke-diskriminations bestemmel serne langt mere operationelt kan indgå  

 som en del af grundlaget for selve prisreguleringen.
 Som noget nyt vil desuden master til  

 radiokommunikationsformål, som beskrevet i masteloven, blive omfattet  

 af kravet om den regnskabsmæssige adskillelse.
 Udmøntningen af bestemmelsen vil svare til de  

 gældende regler i samtrafikbekendtgørelsen med ovennævnte  

 modifikationer.
Indtil LRAIC-metoden tages i anvendelse, vil  

 ovenstående være gældende.
Sigtet er imidlertid, at der  

 skal ske en sammensmeltning og sammenhæng mellem regnskabsreglerne og  

 LRAIC-metoden. Ændringer i regnskabsreglerne, som følge af  

 gennemførsel af LRAIC-metoden, vil blive adviseret i god tid med  

 henblik på indretningen af de nye regnskaber.
Til kapitel 20: Samtrafik med en udbyder fra et andet  

 EU-land eller EØS-land Til § 83 Procedurerne i § 83 for behandling af sager om  

 samtrafik mellem en dansk udbyder og en udbyder fra et andet EU-land og  

 EØS-land viderefører den gældende samtrafiklovs  

 gennemførelse af samtrafikdirektivets krav herom.
 Bestemmelsen i § 83 finder anvendelse, såfremt  

 der er tale om forhold, der er dækket af dansk lovgivning, men hvor  

 forholdet samtidig er reguleret af andre landes lovgivning, og hvor der  

 således er behov for at træffe afgørelse efter  

 bestemmelserne om international mægling.
 Der kan ikke som led heri ske fravigelser af den danske  

 telelovgivning og de heri indeholdte rettigheder og forpligtelser.
Til § 84 Det er hensigten med denne bestemmelse i en  

 bekendtgørelse at videreføre den gældende regulering i  

 samtrafikloven om procedurerne i forbindelse med mægling og klage i  

 situationer, hvor en bruger mener, at lovens bestemmelser om aftaler om  

 lejede grænseoverskridende faste kredsløb er  

 overtrådt.
 Bestemmelsen er en videreførelse af samtrafiklovens  

 gennemførelse af faste kredsløb direktivets bestemmelser  

 herom.
Afsnit V Øvrige Forhold Til Kapitel 21: Bistand fra udbydere af telenet og  

 teletjenester i alarmerings- og beredskabssituationer § 85 omhandler sikringen af alarmkommunikation.  

 § 86 omhandler sikringen af samfundsvigtig telekommunikation i  

 beredskabssituationer og andre ekstraordinære situationer. § 87  

 omhandler tilsynet med bestemmelserne på området.
Til § 85 Bestemmelsen afløser den gældende § 3,  

 stk. 1, nr. 2, i lov om visse forhold på  

 telekommunikationsområdet, for så vidt angår alarmforhold.  

 Bestemmelsen omfatter sikring af alarmkommunikation i alle situationer.
 Desuden videreføres i bestemmelsens nr. 3,  

 bestemmelsen i beredskabslovens § 47, som samtidig ophæves.
 Bestemmelserne i nr. 1-2 giver hjemmel til at regulere  

 teleselskabernes bistand til håndtering af alarmopkald (112) frem til  

 alarmcentralen, herunder til at medvirke til opbygning af selve  

 alarmstrukturen.
Bemyndigelsen i nr. 3 angår udbydernes forpligtelser  

 til at yde bistand ved viderebefordring af kommunikation fra alarmcentralen  

 til redningsberedskabet m.v., mens bemyndigelsen i nr. 1-2 angår  

 udbydernes forpligtelser til at håndtere alarmopkald frem til den  

 relevante alarmcentral.
Hjemlen i beredskabslovens § 47 har ikke hidtil  

 været udnyttet, og det er ikke hensigten p.t. at udnytte bemyndigelsen  

 i nr. 3. Udbydernes forpligtelser i forbindelse med aflevering af alarmopkald  

 vil således være opfyldt ved aflevering af opkaldet til den  

 relevante alarmcentral og der vil indtil videre ikke ske en reguleringen af  

 udbydernes bistand ved videregivelse af alarmopkald fra alarmcentralen til  

 redningsberedskabet m.v., som i dag primært ydes på kommercielle  

 vilkår.
Hvis det senere viser sig at være nødvendigt, vil  

 sådanne regler imidlertid kunne fastsættes med hjemmel i nr.  

 3.
De gældende regler om dirigering af alarmopkald  

 findes i bekendtgørelse om udbud af telenet og teletjenester, som  

 også indeholder regler om sikring af adgang til at foretage  

 alarmopkald, jf. forslagets § 9. Det gældende princip er, at  

 udbydere af offentlige taletelefonitjenester skal sikre, at alarmopkald  

 dirigeres til den for den pågældende slutbruger hørende  

 alarmcentral, eller at det dirigeres efter nærmere aftale med  

 alarmmyndighederne og vedkommende udbyder.
Den gældende bestemmelse  

 regulerer imidlertid ikke, hvordan alarmopkaldet skal afleveres, herunder om  

 der evt. skal ske en dirigeringsmæssig koordinering og centralisering  

 indbyrdes mellem teleselskaberne.
Der sker i dag i praksis en koordinering,  

 der indebærer, at alle alarmopkald dirigeres via Tele Danmarks net til  

 alarmcentralerne, men de enkelte teleselskaber kunne med de gældende  

 regler principielt vælge selv at aflevere opkaldene til de enkelte  

 alarmcentraler, som herefter teknisk måtte være i stand til at  

 modtage opkald fra flere selskaber end Tele Danmark.
Der er ikke i dag i  

 telelovgivningen hjemmel til at regulere dette forhold, der i realiteten  

 vedrører selskabernes indbyrdes dirigeringsaftaler.
Det samme  

 gælder med hensyn til evt. regulering af de to centrale »mobilsluser«  

 hos Tele Danmark, som i dag anvendes til at dirigere alarmopkald fra  

 mobiltelefoner til den relevante alarmcentral, og evt. afløsere for  

 denne ordning.
Spørgsmålet om højnelse af kvaliteten  

 af den ydelse, alarmcentralerne leverer, var temaet for det udvalgsarbejde,  

 der blev gennemført under Sundhedsministeriets formandskab i perioden  

 ultimo 1998 og frem til september 1999, hvor Udvalget vedrørende  

 alarmering og akut medicinsk indsats fremlagde sin rapport.
Rapporten  

 indeholder bl.a. en række anbefalinger, der vedrører  

 teleselskabernes medvirken i forbindelse med håndtering af  

 alarmopkald.
Nærværende lovforslag har til formål at  

 tilvejebringe hjemmel til at implementere udvalgets anbefalinger  

 vedrørende teleselskabernes indbyrdes dirigering og koordinering af  

 aflevering af alarmopkald til alarmcentralerne samt vedrørende  

 positionsangivelse ved alarmopkald fra mobiltelefoner.
For så vidt  

 angår spørgsmålet om dirigering og koordinering af  

 alarmopkald, bemyndiges ministeren således til at fastsætte  

 regler, der bl.a. forpligter teleudbyderne til at sikre, at der sker en  

 hensigtsmæssig koordinering, således at alarmcentralerne ikke  

 tvinges til at skulle kunne modtage alarmopkald fra mange forskellige  

 udbydere.
Dette vil bl.a. kunne indebære, at én eller flere  

 udbydere pålægges at modtage alarmopkald fra andre udbydere med  

 henblik på at dirigere opkaldene og forestå en koordineret  

 aflevering af disse til alarmcentralerne.
Det er en forudsætning  

 herfor, at der indgås aftaler mellem udbyderne herom, og der vil med  

 henblik på at sikre rimelige vilkår for udbyderne evt. kunne  

 blive tale om tillige at regulere spørgsmålet om, hvilken pris  

 den eller de udbydere, der pålægges den omhandlede koordinering,  

 må tage for at varetage denne opgave.
I forbindelse med alarmopkald fra mobiltelefoner,  

 bemyndiges ministeren til at fastsætte bestemmelser om udbyderes pligt  

 til at kunne angive en rimelig præcis positionsangivelse ved opkald til  

 alarmtjenesten fra mobiltelefoner.
Det er dog forudsat, at bestemmelsernes  

 ikrafttræden på dette område tidsmæssigt skal  

 koordineres med etableringen af en ny alarmeringscentralstruktur, hvor der er  

 færre alarmeringscentraler, end tilfældet er i dag.
Herudover er  

 det endvidere forudsat, at det skal være muligt med en driftssikker  

 løsning, hvorefter opkald fra mobiltelefoner via  

 (fler)celleidentifikation dirigeres til den relevante alarmeringscentral med  

 nummeridentifikation og rimelig præcis positionsangivelse.
 Det vil fortsat være gratis for slutbrugerne at  

 foretage opkald til 112. Bestemmelser herom vil blive fastsat i medfør  

 af lovens § 9.
Til § 86 Bestemmelsen er en videreførelse af den  

 gældende § 3, stk. 1, nr. 2, i lov om visse forhold på  

 telekommunikationsområdet.
Dog er det præciseret, at  

 anvendelsesområdet - ud over beredskabssituationer - også  

 omfatter sikring af samfundsvigtig telekommunikation i andre  

 ekstraordinære situationer.
Hensigten hermed er at tydeliggøre,  

 at også katastrofer og andre ekstraordinære situationer i  

 fredstid, hvor der er fare for en overbelastning af telenettene, er omfattet  

 af bestemmelsen.
I den generelle beredskabslov, der dækker  

 planlægning og foranstaltninger til udførelse af opgaver inden  

 for det civile beredskab i krise eller krigssituationer, fremgår det,  

 at de enkelte ministre inden for deres område skal træffe  

 foranstaltninger til udførelse af opgaver inden for det civile  

 beredskab.
I bekendtgørelse om teleberedskab er der på den  

 baggrund fastsat bestemmelser, der har til formål at sikre  

 planlægning og gennemførelse af det civile beredskab på  

 telekommunikations området med henblik på under kriser eller krig  

 at videreføre samfundets funktioner og at yde støtte til  

 landets samlede forsvar.
Hensigten med lovbestemmelserne i § 86 er bl.a. at  

 give hjemmel til at fastsætte bestemmelser med henblik på krise-  

 og krigslignende situationer samt katastrofer og andre ekstraordinære  

 situationer, som ikke er omfattet af beredskabsloven eller som supplerer  

 denne.
Reguleringen vil bl.a. kunne indeholde krav om sikring af de  

 fornødne tekniske funktioner og personelle beredskab med henblik  

 på alarmeringssituationer over for offentligheden, opretholdelse af  

 prioriteret kommunikation m.v. i forbindelse med større ulykker,  

 orkan- og stormflodssituationer og andre ekstraordinære situationer  

 samt atomart beredskab.
Dette vil ske ved opstilling af rammer, der vil danne  

 grundlag for, at Telestyrelsen kan fastsætte nærmere regler for  

 udbydere af telenet eller teletjenester om beredskabsforpligtigelser af  

 forskellig art.
Reguleringen skal ikke være mere byrdefuld, end  

 formålet nødvendiggør, og den vil blive fastsat  

 således, at der ikke herved sker en uhensigtsmæssig  

 konkurrenceforvridning mellem selskaber, der opererer på samme marked  

 eller i samme branche.
 Bemyndigelsen giver mulighed for, at der kan  

 fastsættes regler vedrørende pligter for udbydere af telenet og  

 teletjenester i forbindelse med teleberedskabet, som består af  

 følgende hovedområder 1) prioriteringer i telenet og  

 teletjenester, 2) fysisk beskyttelse af telenet og teletjenester, og 3)  

 retningslinier for tilvejebringelse og opretholdelse af samfundsvigtig  

 telekommunikation.
 Bemyndigelsen i nr. 1 vil således bl.a. blive  

 udnyttet til at videreføre de gældende regler i  

 bekendtgørelse om teleberedskab.
 Til forskel fra den nuværende bestemmelse i  

 § 3i, stk. 5, indeholder bestemmelsen ikke nogen direkte regulering  

 af Telestyrelsens eller NALLAs (Nationel Long Lines Agency) beføjelser  

 i relation til andre virksomheders produktionsudstyr, m.v., da dette allerede  

 er reguleret i beredskabslovens § 28.
 Bemyndigelsen i stk. 2 gør det muligt at  

 fastsætte en tilsvarende forpligtelse for offentlige myndigheder samt  

 offentlige og private institutioner, virksomheder m.v. vedrørende de i  

 nr. 1-2 nævnte forhold.
Til § 87 Bestemmelsen i stk. 1 fastslår Telestyrelsens  

 og National Long Lines Agency s (NALLA) kompetence til at føre tilsyn  

 med reglerne fastsat i medfør af §§ 85 og 86.
Bestemmelsen fastslår, at Telestyrelsen  

 forestår administrationen af de regler vedrørende  

 beredskabsforhold, der fastsættes i medfør af §§ 85 og 86  

 frem til det tidspunkt, hvor NALLA aktiveres.
Telestyrelsens kompetence vil  

 dels bestå i at varetage de opgaver, der henhører under NALLA  

 frem til det tidspunkt, hvor NALLA aktiveres, dels i at varetage  

 administrationen af de regler, der vedrører beredskab m.v. i fredstid,  

 herunder beredskab i katastrofesituationer og andre ekstraordinære  

 situationer.
 NALLA er et forvaltningsorgan, der i 1961 blev etableret  

 af Forsvarsministeriet med henblik på at sikre  

 totalforsvarsmyndighedernes behov for udnyttelse af telekommunikation under  

 kriser eller i krig.
 NALLA aktiveres på regeringens eller  

 forskningsministerens ordre, eller hvis der opstår en situation, som  

 udløser foranstaltninger i henhold til »forholdsordre for det  

 militære forsvar ved angreb på landet og under krig« givet ved  

 kgl. anordning af 6. marts 1952 som ændret ved kgl. anordning af 26.  

 april 1961.
Til stk. 2 Bestemmelsen i stk. 2 indeholder en bemyndigelse til  

 at fastsætte nærmere regler om Telestyrelsens og NALLA s  

 beføjelser ved udøvelsen af tilsynet i henhold til  

 stk. 1.
Præciseringen af NALLA s og Telestyrelsens  

 beføjelser vil ske i bekendtgørelsesform.
Hensigten er ikke at  

 ændre indholdsmæssigt på den hidtil gældende  

 regulering.
Forskningsministeren vil således bl.a. kunne  

 fastsætte regler om, at NALLA og Telestyrelsen modtager og koordinerer  

 ønsker fra civile og militære myndigheder om f.eks. faste  

 kredsløb, afgør hvilke forbindelser, der også skal  

 dækkes af fremføringsmuligheder, når disse ikke kan  

 tilgodese alle behov, giver fornødne direktiver vedrørende  

 prioritering af retablering af ødelagte teleanlæg, drager omsorg  

 for, at den samfundsvigtige telekommunikation gennemføres med mindst  

 mulig forsinkelse, beordrer generel begrænsning i trafikken i telenet  

 og teletjenester ved iværksættelse af de til enhver tid af  

 udbyderne trufne foranstaltninger til gennemførelse af forholdsregler  

 og samarbejder med tilsvarende organer i andre lande om løsning af  

 tilsvarende opgaver, for så vidt angår internationale  

 kredsløb.
Til stk. 3 Bestemmelsen fastslår, at forskningsministeren  

 fastsætter nærmere regler for NALLA s sammensætning,  

 funktioner og organisation.
Sådanne regler fremgår af den  

 gældende bekendtgørelse om teleberedskab.
Til stk. 4 Bestemmelsen er en videreførelse af den  

 gældende § 3, stk. 6, i lov om visse forhold på  

 telekommunikationsområdet, dog således at det er  

 præciseret, at pligten for udbydere af telenet eller teletjenester til  

 at meddele oplysninger, der er nødvendige for administrationen af de  

 omhandlede regler, ikke blot gælder i forhold til NALLA, men også  

 over for Telestyrelsen.
Den gældende regel er udformet som en  

 bemyndigelsesbestemmelse for forskningsministeren til at fastsætte  

 bestemmelser om udbydernes oplysningspligt.
Det er i nærværende  

 lovforslag fundet hensigtsmæssigt at fastslå oplysningspligten  

 direkte i loven.
Til stk. 5 Bestemmelsen er indholdsmæssigt uændret i  

 forhold til den gældende § 3, stk. 7, i lov om visse forhold  

 på telekommunikationsområdet, dog således at det er  

 præciseret, at såvel Telestyrelsens som NALLA kan meddele  

 påbud til udbydere af telenet eller teletjenester om overholdelse af de  

 i bestemmelsen nævnte regler og kan anvende tvangsbøder med  

 henblik på gennemtvingelse af sådanne påbud.
Til stk. 6 Bestemmelsen er en videreførelse af den  

 gældende § 3, stk. 6, 2. pkt., i lov om visse forhold  

 på telekommuni kationsområdet og fastslår, at  

 afgørelser på beredskabs området (§ 86) kan  

 påklages til forskningsministeren.
Afgørelser på  

 alarmområdet kan derimod påklages til Teleklage nævnet.
Til kapitel 22: Internationale forhold Til § 88 Bestemmelsen er en præciseret og udbygget  

 videreførelse af den gældende hjemmel i § 3, stk. 1,  

 nr. 6, i lov om visse forhold på telekommunikationsområdet.
 Kompetencen til at fastsætte regler på det  

 pågældende område overføres desuden til  

 Telestyrelsen.
 Det er i lovteksten præciseret, at Telestyrelsen kan  

 fastsætte minimumskrav til udbydere af telenet eller teletjenester, der  

 ønsker at opnå særlige rettigheder i forhold til  

 konventioner, aftaler, beslutninger m.v., som Danmark har tilsluttet sig i  

 internationale samarbejdsfora på radio- og  

 telekommunikationsområdet.
På baggrund af den forøgede konkurrence  

 på telemarkedet foreslås det, at Telestyrelsen tillægges  

 kompetence til eksempelvis at fastsætte nærmere regler for  

 udbyderes mulighed for inden for klart definerede områder og til brug  

 for et klart afgrænset formål at opnå en officiel  

 anerkendelse som danske udbydere af telekommunikation til brug for et  

 eventuelt udbud i internationale sammenhænge, herunder f.eks.
ITU.
 Henset til det bærende princip i den danske  

 telelovgivning om, at der ikke kræves nogen form for godkendelse for at  

 etablere sig som udbyder af telenet eller teletjenester, er det  

 væsentligt at præcisere, at anerkendelsen ikke er udtryk for en  

 egentlig godkendelse som udbyder af telenet og teletjenester.
 Bestemmelsen er alene udtryk for, at Telestyrelsen vil  

 kunne fastsætte nærmere vilkår for opnåelse af  

 anerkendelsen og præciserer således, at det i  

 bekendtgørelsesform er muligt at stille sådanne krav og  

 vilkår til udbydere af telenet eller teletjenester.
Som et eksempel på bestemmelsens  

 anvendelsesområde kan nævnes, at flere udbydere af telenet eller  

 teletjenester har ønsket at få tildelt såkaldt ROA-status  

 (Recognized Operating Agency) inden for ITU med de deraf følgende  

 forpligtelser og rettigheder i henhold til ITU´s regelsæt.
Som  

 yderligere et eksempel på bestemmelsens anvendelsesområde kan  

 nævnes forskningsministerens udstedelse af bekendtgørelse om  

 adgang til rumsegmentkapacitet hos EUTELSAT.
Her er tale om, at flere  

 udbydere af telenet og teletjenester har ønsket at blive udpeget som  

 medinvestorer og medejere i en EUTELSAT, som er en ud af flere internationale  

 satellitorganisationer Det er ofte en forudsætning for, at offentlige  

 udbydere af telenet eller teletjenester kan opnå evt. fordele af en  

 sådan anerkendelse, at det er muligt at forpligte de  

 pågældende til at overholde de vilkår, der gælder for  

 eller er vedtaget i internationale organisationer.
Bestemmelsen giver  

 således mulighed for at fastsætte regler herom.
Stk. 2 indeholder en ny bestemmelse, der  

 præciserer, at det i bekendtgørelsesform er muligt for  

 Telestyrelsen at fastsætte nærmere regler, der regulerer den  

 situation, hvor det kan blive nødvendigt at tilbagekalde de i  

 stk. 1 nævnte særlige rettigheder, og herunder at  

 påbyde, at en udbyder af telenet eller teletjenester ophører med  

 at anvende de tildelte særlige rettigheder.
Tildeling og  

 tilbagekaldelse administreres af Telestyrelsen på grundlag af de i  

 bekendtgørelsen fastsatte regler.
Til kapitel 23: Krav til udbydere af informations- og  

 indholdstjenester Til § 89 Bestemmelsen i stk. 1 svarer indholdsmæssigt  

 til den gældende § 3e, stk. 1, i lov om visse forhold  

 på telekommunikationsområdet.
 Bestemmelsen bemyndiger forskningsministeren til at  

 fastsætte nærmere regler vedrørende indholdet af de  

 informations- og indholdstjenester, jf. definitionen heraf i § 3,  

 stk. 4, som indholdsmæssigt kan sidestilles med radio- eller  

 tv-udsendelser og til at etablere en anmeldelsesordning med henblik på  

 registrering af udbydere heraf.
Ved afgrænsningen af, hvilke former for tjenester,  

 der er omfattet af bestemmelsen, og som der derfor kan fastsættes  

 regler for, anvender bestemmelsen begrebet »informations- og  

 indholdstjenester, der indholdsmæssigt kan sidestilles med radio- eller  

 tv-programmer« i stedet for udtrykket »teletjenester, der leverer lyd eller  

 billeder«, som anvendes i den nuværende § 3e i lov om visse  

 forhold.
Dette skyldes, at der har vist sig behov for generelt i  

 telelovgivningen klarere at skelne mellem på den ene side  

 teletjenester, og på den anden side informations- og indholdstjenester  

 (gennem de indledende definitionsbestemmelser), og for en mere stringent  

 anvendelse af begrebet teletjenester.
Den hidtidige anvendelse af begrebet  

 til at afgrænse anvendelsesområdet for nærværende  

 regel er derfor ikke længere mulig.
Sigtet med bestemmelsen er  

 imidlertid uændret, nemlig at give hjemmel til at regulere indholdet af  

 specifikke tjenester f.eks. på Internettet, hvis disse  

 indholdsmæssigt må sidestilles med radio- eller  

 tv-programmer.
I lighed den gældende bestemmelse i § 3e vil  

 såkaldte video-on-demand tjenester og andre lignende tjenester, som  

 leverer videolignende billeder og lyd, kunne omfattes af en eventuel  

 regulering.
Udviklingen af nye former for tjenester går hurtigt og  

 fastlæggelse af, hvilke tjenester, der bør være omfattet  

 af en regulering i medfør af stk. 1, vil blive fastsat af  

 forskningsministeren.
 Formålet med bemyndigelsen er i lighed med den  

 gældende regulering, at der kan fastsættes regler for de  

 informations- og indholdstjenester, som bortset fra den måde de leveres  

 på til slutbrugeren, har de samme indholdsmæssige karakteristika,  

 som en radio- eller tv-udsendelse, og hvor der derfor kan være behov  

 for at regulere indholdet af tjenesten på samme måde, som det  

 kendes fra radio- og tv-området.
Eventuel udnyttelse af hjemlen vil ske under inddragelse  

 af Kulturministeriet med henblik på at sikre en hensigtsmæssig  

 sammenhæng mellem reguleringen af radio og TV i henhold til lov om  

 radio- og fjernsynsvirksomhed og reguleringen af informations- og  

 indholdstjenester.
Udnyttelse af hjemlen vil derudover først ske efter  

 drøftelse med de telepolitiske og de mediepolitiske ordførere  

 bag henholdsvis den politiske principaftale af 8. september 1999 og  

 medieaftale og på grundlag af forskningsministerens og  

 kulturministerens fælles konvergens-redegørelse.
Bemyndigelsen vil ikke blive udnyttet til at  

 fastsætte mere detaljerede eller restriktive regler for de  

 pågældende informations- og indholdstjenester, end den  

 regulering, som findes på radio- og tv-området.
For så vidt  

 angår DR og TV2 vil der i givet fald blive tale om en regulering, der  

 svarer til den regulering, de i øvrigt er undergivet.
 Stk. 2 svarer til den gældende § 3 e,  

 stk. 2, i lov om visse forhold på telekommunikationsområdet,  

 idet der dog ikke længere er hjemmel til etablering af egentlige  

 tilladelsesordninger som forudsætning for at få adgang til at  

 gå i gang med den omhandlede form for virksomhed.
 Stk. 3 svarer til den gældende § 3 e,  

 stk. 3, i lov om visse forhold på telekommunikationsområdet  

 og giver forskningsministeren mulighed for at fastsætte bestemmelser om  

 pligt for udbyderne af informations- og indholdstjenester til at meddele alle  

 nødvendige oplysninger, der skønnes nødvendige for  

 administrationen af forskrifterne.
Til § 90 Bestemmelsen viderefører dele af indholdet af den  

 gældende § 3 e, stk. 4, i lov om visse forhold på  

 telekommunikationsområdet.
Med bestemmelsen i stk. 1 henlægges den  

 endelige administrative afgørelse af, om regler om reklame, udstedt i  

 medfør af § 89, er overholdt, til Radio- og  

 TV-Reklamenævnet.
Det pågældende nævn er nedsat i  

 henhold til lov om radio- og fjernsynsvirksomhed.
Det anses for  

 hensigtsmæssigt, at kompetencen henlægges til dette nævn,  

 idet der vil være tale om informations- og indholdstjenester, der  

 indholdsmæssigt kan sidestilles med radio- eller tv-programmer.
M.h.t. de kompetencer, nævnet er tillagt til at  

 træffe afgørelse og kræve offentliggørelse heraf,  

 henholdsvis at kræve offentliggørelse af genmæle, hvor  

 dette er relevant, er disse parallelle til bestemmelserne i § 72,  

 stk. 1, i lov om radio- og fjernsynsvirksomhed, om nævnets  

 kompetencer m.h.t. egentlige radio- og tv-reklamer.
Hertil kommer  

 bødestraf, jf. de særlige regler herom.
Med bestemmelsen i stk. 2 henlægges den  

 endelige administrative afgørelse af, om regler om sponsorering og  

 varetagelse af hensynet til børn og unge, udstedt i medfør af  

 § 89, er overholdt, parallelt hermed til Satellit- og Kabelnævnet.  

 Nævnets kompetencer er dog væsentligt indskrænkes,  

 sammenholdt med gældende regler, og begrænser sig til  

 påtale og krav om offentliggørelse af nævnets  

 afgørelse.
Hertil kommer bødestraf, jf. de særlige regler  

 herom.
Til § 91 Bestemmelsen opstiller et forbud mod erhvervsmæssig  

 omsætning m.v. af såkaldte piratdekodere og piratdekoderkort,  

 programmer til dekryptering, m.v., som har til formål uberettiget at  

 give adgang til informations- og indholdstjenester, der normalt ydes mod  

 betaling.
Vedrørende afgræsningen af, hvilke informations- og  

 indholdstjenester der er omfattet af bestemmelsen, henvises til  

 bemærkningerne til § 3, stk. 4.
 Det forbud imod erhvervsmæssig omsætning m.v.  

 af piratdekodere, som findes i § 75a i lov om radio- og  

 fjernsynsvirksomhed, gælder alene piratdekodere, som har til  

 formål uberettiget at give adgang til kodede radio- og tv-programmer.  

 Heller ikke markedsføringsloven giver et tilstrækkeligt sikkert  

 retligt grundlag for at stoppe den form for piratvirksomhed, som retter sig  

 imod informations- og indholdstjenester.
Piratdekodere og -kort gør det muligt uberettiget  

 at omgå kodningen af informations- og indholdstjenester, som regel med  

 det formål at unddrage sig betalingsforpligtelsen over for udbyderen af  

 tjenesteydelsen, der som oftest baserer sin virksomhed på  

 indtægter fra salg eller udlejning af dekodere med tilhørende  

 programkort, dekrypteringsprogrammer, o.lign.
Ved piratvirksomheden unddrages  

 ofte også andre rettighedshavere indtægter, idet vederlaget til  

 disse beregnes som en andel af de indtægter, som tjenesteudbyderen  

 modtager fra abonnementsindtægter eller lignende.
Piratdekodning er også til skade for forbrugerne.
De  

 forbrugere, som erhverver lovlige programkort eller dekrypteringsprogrammer,  

 betaler en uforholdsmæssig høj pris på grund af de  

 manglende indtægter fra dem, der i stedet har anskaffet et piratkort  

 eller et ulovligt dekrypteringsprogram.
Samtidig risikerer forbrugerne, at  

 udbuddet af tjenesteydelser bliver mindre varieret og interessant, som  

 følge af at udbyderne har svært ved at skabe nogle  

 bæredygtige økonomiske rammer for deres virksomhed.
På den  

 anden side risikerer forbrugere, der i god tro har erhvervet piratkort eller  

 dekrypteringsprogrammer, at disse kun fungerer i en kort periode, fordi koden  

 ændres af tjenesteudbyderne for at forhindre piratvirksomheden.
Den foreslåede bestemmelse omfatter, i  

 overensstemmelse med kravene i Europa-Parlamentets og Rådets direktiv  

 98/84/EF af 20. november 1998 om retlig beskyttelse af adgangsstyrede og  

 adgangsstyrende tjenester (EF-Tidende 1998 nr.
L320, s. 54), kun de  

 informations- og indholdstjenester, der normalt ydes mod betaling.
Se hertil  

 bemærkningerne til § 3, stk. 4.
Det er alene den erhvervsmæssige omsætning  

 m.v. af piratdekoderkort m.v., der er omfattet af forbudet.
Privat brug -  

 dvs. eget, personligt brug - af piratdekoderkort m.v. er således  

 fortsat ikke ulovlig.
Et forbud mod privat brug af piratdekoderkort ville  

 formentlig være for indgribende i forhold til de interesser, der her  

 søges beskyttet.
Det er først og fremmest de  

 pågældende tjenesteudbyderes eget ansvar at sikre, at det ikke er  

 muligt at opnå uautoriseret adgang til de kodede tjenesteydelser.
Dette  

 kan f.eks. ske ved at anvende tilstrækkeligt sikre kodningssystemer.  

 Dertil kommer, at et forbud mod privat brug af piratkort vil være  

 vanskeligt at håndhæve i praksis, hvilket blandt andet  

 understreges af, at de tjenesteydelser, som er omfattet af bestemmelsen, i  

 deres natur er grænseoverskridende, hvilket vil gælde tilsvarende  

 for salg, m.v. af piratdekodere, m.v..
Selvom privat brug af piratdekoderkort m.v. ikke er  

 omfattet af lovforslaget, kan anvendelse af et sådant kort imidlertid  

 stride mod anden lovgivning.
F.eks. vil det være en krænkelse af  

 ophavsretsloven, såfremt en person ved hjælp af et  

 piratdekoderkort uberettiget dekoder en kodet tjenesteydelse og fordeler  

 eller videresender denne ukodet til andre uden samtykke fra de involverede  

 rettighedshavere.
Lovforslaget omfatter ikke alene egentlige piratdekodere  

 og piratdekoderkort, men også andet udstyr, hvis formål det er at  

 give uberettiget adgang til en kodet udsendelse.
Det kan f.eks. være  

 edb-programmel og lignende, som alene eller evt. sammen med andre anordninger  

 kan anvendes til uautoriseret dekodning eller eftergørelse af  

 autoriserede dekoderkort.
Salg af »blanke« dekoderkort sammen med oplysninger  

 om, hvorledes et sådant kort kan gøres funktionsdygtigt med  

 henblik på uautoriseret adgang til indholdet af en kodet informations-  

 og indholdstjeneste, vil således være omfattet af den  

 foreslåede bestemmelse.
De handlinger for så vidt angår  

 piratdekodningsudstyr, som forbydes, er erhvervsmæssig fremstilling,  

 import, omsætning, besiddelse og ændring.
Med omsætning  

 menes ikke alene salg, udlån og udlejning, men også installation  

 af piratdekodere, programkort, dekrypteringsprogrammer og andet udstyr.
Med  

 ændring tænkes der f.eks. på opgradering, omprogrammering  

 eller omkodning af eksisterende programkort og dekrypteringsprogrammer.  

 Også annoncering og anden form for reklame for piratdekodere og -udstyr  

 er omfattet af lovforslaget.
Udtrykket en kodet informations- og indholdstjeneste  

 betyder en tjenesteydelse, hvor de data som overføres af udbyderen,  

 hvis indhold er forvrænget med det formål at begrænse  

 adgangen til de pågældende tjenesteydelser til en nærmere  

 bestemt modtagerkreds, f.eks. modtagere, der har lejet eller købt en  

 autoriseret dekoder med tilhørende dekoderkort, eller som har  

 købt og installeret et dekrypteringsprogram og tegnet abonnement hos  

 den pågældende tjenesteudbyder eller et såkaldt  

 dekoderselskab.
Udtrykket kodning er i denne sammenhæng synonymt med  

 kryptering.
Bestemmelsen gennemfører Europa-Parlamentets og  

 Rådets direktiv 98/84/EF af 20. november 1998 om retlig beskyttelse af  

 adgangsstyrede og adgangsstyrende tjenester (EF-Tidende 1998 nr.
L320, s. 54)  

 for så vidt angår »informationssamfundets tjenester«, jf.  

 direktivets artikel 2, litra a, sidste led.
Telestyrelsen er som udgangspunkt tilsynsmyndighed for  

 så vidt angår lovens regler.
Telestyrelsen er imidlertid ikke  

 bemyndiget til at føre tilsyn med bestemmelsen i § 91, som  

 opstiller et forbud imod erhvervsmæssig anvendelse m.v. af  

 piratdekodere og dekrypteringsprogrammer i forbindelse med informations- og  

 indholdstjenester. jf. også bemærkningerne til § 112.  

 Håndhævelsen af de pågældende regler  

 forudsættes således at ske gennem indbringelse af eventuelle  

 overtrædelser for domstolene.
Til kapitel 24: Krav til udbydere af kabeltv Til § 92 Kommissionen har den 23. juni 1999 udstedt direktiv  

 1999/64/EF om ændring af direktiv 90/388/EØF med henblik  

 på at sikre, at tele- og kabel-tv-net, der ejes af et enkelt  

 teleselskab, i visse situationer adskilles i retlig henseende (EF-Tidende  

 1998 nr.
L175, s. 39). Den foreslåede bestemmelse er en  

 gennemførelse af dette direktiv.
Det er ikke hensigten med  

 lovbestemmelsen at gå videre, end det pågældende direktiv  

 kræver.
Baggrunden for direktivet følger af betragtning nr.  

 4 og 5 til direktivet.
Heraf fremgår, at Kommissionen har vurderet, at  

 den omstændighed, at en enkelt virksomhed ejer både telenet og  

 kabeltv-net, uden at der er tale om skarp konkurrence på markederne for  

 lokaladgang, forsinker udviklingen af en multimedieinfrastruktur til skade  

 for forbrugerne, tjenesteudbyderne og den europæiske økonomi som  

 helhed.
I sin analyse fandt Kommissionen endvidere, at den optimale udvikling  

 af telekommunikations- og multimediemarkederne afhænger af fire  

 faktorer: konkurrence om tjenester, konkurrence om infrastruktur, opgradering  

 af infrastruktur og andre former for innovation.
Kommissionen har på  

 denne baggrund fastslået, at den omstændighed, at en enkelt  

 operatør i EU udbyder både tele- og kabeltv-tjenester, skaber en  

 ulige udgangsposition for dominerende teleselskaber set i forhold til nye  

 aktører, hvilket findes at ville virke som en alvorlig hæmsko  

 for den optimale udvikling af telekommunikationsmarkederne.
Derfor direktivet  

 om en adskillelse i retlig henseende af tele- og kabeltv-net, der ejes af et  

 enkelt teleselskab.
Til stk. 1-3 Bestemmelsen   og det underliggende direktiv -  

 indebærer, at teleselskaber, som har særlige rettigheder på  

 telekommunikationsområdet, og som indtager en dominerende stilling  

 på en væsentlig del af det samlede marked for offentlige telenet  

 og offentlige telefonitjenester og driver kabeltv-net, som er etableret  

 på grundlag af særlige eller eksklusive rettigheder inden for  

 samme geografiske område, skal drive deres kabeltv-net og offentlige  

 telenet i adskilte retlige enheder.
 Der er tale om tre kumulative betingelser, som alle skal  

 være opfyldt, for at et selskab bliver forpligtet til at foretage den  

 nævnte retlige opsplitning af sine aktiviteter.
Af direktivets betragtning nr. 11 fremgår, at kravet  

 om opdeling i særskilte retlige enheder anses for opfyldt, hvis de to  

 omhandlede former for telenet drives i særskilte retlige enheder, som i  

 princippet kan have samme ejer.
Kravet om adskillelse i retlig henseende vil  

 derfor være opfyldt, hvis det omhandlede teleselskabs  

 kabeltv-aktiviteter overføres til et helejet datterselskab.
Med hensyn til indholdet af begrebet »særlige  

 rettigheder« i stk. 1, nr. 1, fremgår det af direktivets  

 betragtning nr. 7, at Kommissionen anser teleselskaber, som fortsat nyder  

 godt af visse særlige rettigheder, som de har haft eller fået  

 tildelt på et tidligere, ikke-liberaliseret marked for omfattet af  

 Traktatens artikel 86 om virksomheder med særlige rettigheder, uanset  

 at der efterfølgende er sket en fuld liberalisering af det samme  

 marked.
Som eksempel herpå nævner de indledende betragtninger  

 radiofrekvenser, som det pågældende selskab har fået  

 tildelt på anden måde end efter objektive, proportionale og  

 ikke-diskriminerende kriterier med sigte på at kunne udbyde telenet og  

 transmissionskapacitet til radio og tv, og som de fortsat har ret til at  

 bruge.
 Direktivets betragtninger indeholder ikke særskilte  

 fortolkningselementer til forståelsen af stk. 1, nr. 2. Med hensyn  

 til begrebet »dominerende stilling« forudsættes denne således  

 fastlagt i overensstemmelse med den konkurrenceretlige anvendelse af dette  

 begreb som fastlagt efter EU-konkurrencereguleringen og den danske  

 konkurrenceret.
 For så vidt angår indholdet af stk. 1,  

 nr. 3, fremgår det af direktivets betragtning nr. 8, at de heri  

 nævnte særlige eller eksklusive rettigheder kan have form at en  

 eksklusiv eller ikke-eksklusiv tilladelse, tildelt i en situation, hvor  

 antallet af tilladelser har været begrænset på anden  

 måde end efter objektive, proportionelle og ikke-diskriminerende  

 kriterier.
 Det har været drøftet med Kommissionen,  

 hvordan direktivet skulle fortolkes i relation til aktørerne på  

 det danske telekommunikationsmarked.
Kommissionen (DG Konkurrence) har overfor Telestyrelsen  

 foreløbigt oplyst, at den anser Tele Danmark A/S for, på  

 tidspunktet for direktivets ikrafttræden den 30. juli 1999, at  

 være i besiddelse af særlige rettigheder, som defineret i  

 direktivet.
Kommissionen har desuden oplyst, at det forhold, at situationen  

 eventuelt efterfølgende har ændret sig, efter Kommissionens  

 opfattelse ikke fritager Danmark fra forpligtelsen til at gennemføre i  

 dansk ret direktivet om retlig adskillelse i forhold til Tele Danmark.
Telestyrelsen skal senest den 1. oktober 2000 træffe  

 afgørelse om, hvilke selskaber der må anses for omfattet af  

 bestemmelsen.
Heraf følger en pligt til senest 6 måneder senere  

 at foretage den pågældende retlige opsplitning.
Det skal i øvrigt bemærkes, at det anvendte  

 begreb »kabel-tv-net og øvrige offentlige telenet« afviger fra  

 direktivteksten.
Grunden hertil er, at det danske telenet-begreb er bredere  

 end det tilsvarende EU-begreb, og således også indbefatter  

 kabeltv-net.
Der henvises endvidere til bemærkningerne til § 3,  

 stk. 1, vedr. det danske telenet-begreb.
Til stk. 4 Det følger af direktivets artikel 2, at  

 medlemsstater, der finder, at der nationalt er tilstrækkelig  

 konkurrence om udbud af infrastruktur og tjenester i abonnentnettene, har  

 mulighed for at dispensere fra kravet i stk. 1. Medlemsstaterne kan dog  

 ikke på egen hånd træffe afgørelse herom.
Hvis  

 medlemsstaterne skønner, at der er grundlag for en sådan  

 dispensation, må medlemsstaten imidlertid forelægge et forslag  

 herom for Kommissionen.
Et sådant forslag skal indeholde en detaljeret  

 beskrivelse af markedsstrukturen.
Samtidig skal enhver interesseret part, der  

 anmoder herom, have adgang til oplysningerne, idet der dog skal tages hensyn  

 til virksomhedernes legitime interesse i at beskytte deres  

 forretningsforbindelser (jf. offentlighedenslovens regler herom).
 På baggrund af forslaget træffer Kommissionen  

 afgørelse om, hvorvidt der i det konkrete tilfælde kan  

 dispenseres fra forpligtelsen til adskillelse i retlig henseende.
Til kapitel 25: Afskæring af instruksadgang Til § 93 Bestemmelsen er en indholdsmæssigt uændret  

 videreførelse af de bestemmelser, der hidtil er indgået i  

 samtrafikloven, lov om forsyningspligt og visse forbrugerforhold inden for  

 telesektoren, lov om visse forhold på telekommunikationsområdet,  

 og nummerloven, om afskæring af forskningsministerens instruksadgang  

 overfor Telestyrelsen og ministerens adgang til at dispensere fra  

 bekendtgørelser udstedt af ministeren.
Særligt for så vidt angår stk. 3  

 bemærkes, at der er tale om en videreførelse af sidste punktum i  

 § 3, stk. 5, jf. § 3, stk. 1, nr. 2, og § 2,  

 stk. 5, i lov om visse forhold på telekommunikationsområdet.  

 Bestemmelsen har til hensigt at opretholde ministerens adgang til i konkrete  

 sager inden for beredskabsområdet at give Telestyrelsen  

 tjenestebefaling om, hvordan disse forudsættes håndteret.  

 Bestemmelsen er dog udvidet, således at det også  

 præciseres, at ministeren inden for samme område konkret kan  

 dispensere fra administrative forskrifter udstedt af ministeren.
For så  

 vidt angår tilsyn med overholdelse af reglerne om de forpligtelser, som  

 udbydere af telenet eller teletjenester har i forbindelse med alarmopkald  

 (disse regler indgår i samme kapitel som bestemmelserne om  

 beredskabsforhold), følger dette hovedreglen i stk. 1 og 2.
Afsnit VI Klagenævn Til Kapitel 26: Telebrugernævnet Til § 94 Bestemmelsen svarer med enkelte tilføjelser til den  

 gældende § 15 i lov om forsyningspligt og visse forbrugerforhold  

 inden for telesektoren.
Der foreslås i bestemmelsen indsat en ny hjemmel  

 til, at forskningsministeren kan udpege et medlem med juridisk sagkundskab  

 til næstformand med det formål, at denne kan træde til ved  

 formandens forfald eller inhabilitet.
Baggrunden herfor er den meget store  

 sagsmængde i Telebrugernævnet, der gør aflysning af  

 møder, med deraf følgende reduktion af det samlede antal  

 møder i nævnet, problematisk.
 Via udpegningen af en næstformand, der kan overtage  

 formandens opgaver ved dennes forfald   og som noget nyt i forhold til den  

 gældende regulering   også ved inhabilitet, sikres det, at  

 nævnets arbejde ikke afbrydes i de tilfælde, hvor formanden pga.  

 sygdom eller lignende ikke kan deltage i nævnets møder.
 Den nuværende sammensætning af nævnet  

 forudsættes i øvrigt at forblive uændret indtil  

 udløbet af den 4 års periode, for hvilken de nuværende  

 nævnsmedlemmer er beskikket.
Til § 95 Bestemmelsen svarer med enkelte ændringer til den  

 gældende § 16, stk. 3-6, i lov om forsyningspligt og visse  

 forbrugerforhold inden for telesektoren.
 Den hidtidige bestemmelse i § 16, stk. 3, nr. 3,  

 er dog overført til denne lovs § 110, stk. 6, som led i en  

 samlet regulering af muligheden for at tillægge afgørelser  

 opsættende virkning.
 Desuden foreslås der med stk. 1, nr. 3,  

 indført en ny bestemmelse, der giver Telebrugernævnet adgang til  

 at afvise sager, hvor det involverede teleselskab, i forbindelse med en tvist  

 om et regningsbeløb enten har tilkendegivet eller tilkendegiver at  

 ville godtgøre klageren det fulde beløb, eller  

 kulancemæssigt vil udbetale en tilsvarende beløb til klageren.  

 Det samme gælder andre kunderelaterede situationer, hvor teleselskabet  

 erkender, at man ikke har overholdt gældende regler for udbud af  

 telenet eller teletjenester og har valgt at kompensere slutbrugeren herfor.  

 Telestyrelsen foreslås tillagt samme adgang til at afvise sager, jf.  

 § 23, stk. 3. Der forekommer i disse situationer, hvor selskabet  

 på egen hånd har løst eller vil løse det  

 opståede problem, ikke at være behov for at få  

 Telestyrelsens eller Telebrugernævnets endelige afgørelse i  

 sagen.
 Nævnet bør uanset ovennævnte ikke  

 afvise at behandle sager, hvor særlige konkrete forhold tilsiger, at  

 den pågældende sag uanset ovennævnte bør behandles.  

 Sådanne særlige omstændigheder kan f.eks. tænkes at  

 foreligge i sager, som er principielle eller omhandler et område, hvor  

 nævnet ikke tidligere har truffet afgørelse.
Til § 96 Bestemmelsen udgør en samlet oversigt over de  

 sager, hvori Telebrugernævnet træffer afgørelse, enten som  

 klageinstans i forhold til afgørelser truffet af Telestyrelsen, eller  

 som 1. instans i sager, hvor Telestyrelsen på grund af behovet for  

 gennemførelse af mundtlig partsforklaring henviser sager til  

 Telebrugernævnet, jf. § 24.
 Bestemmelsen er for så vidt angår  

 Telebrugernævnets rolle som 1. instans i visse sager en uændret  

 videreførelse af bestemmelsen i den gældende § 17 i lov om  

 forsyningspligt og visse forbrugerforhold inden for telesektoren.
 Stk. 3 præciserer nævnets kompetence til  

 at anvende påbud, og opregner hvilke parter, sådanne påbud  

 kan rette sig imod.
 Som stk. 4 videreføres Telebrugernævnets  

 eksisterende kompetence til at rekvirere tekniske undersøgelser hos  

 Telestyrelsen eller andre eksterne parter i forbindelse med konkrete sager.  

 Se også lovens § 108 med tilhørende bemærkninger, der  

 nærmere regulerer, hvorvidt sådanne undersøgelser  

 kræver forudgående retskendelse.
Til § 97 Bestemmelsen svarer til den gældende § 20 i lov  

 om forsyningspligt og visse forbrugerforhold inden for telesektoren.
Bestemmelsen gør det klart, at  

 Telebrugernævnets afgørelser ikke kan indbringes for  

 forskningsministeren.
Telebrugernævnets afgørelser vil dog altid  

 kunne indbringes for domstolene.
Til § 98 Bestemmelsen er ny i forhold til gældende  

 regulering.
I den politiske principaftale af 8. september 1999  

 åbnes der mulighed for, at behandlingen af forbrugerklager på  

 teleområdet eventuelt på sigt overgår fra Telestyrelsen og  

 Telebrugernævnet til et privat brancheklagenævn, som det kendes  

 bl.a. fra det finansielle område.
Der vil navnlig være tale om  

 klager over forhold, der forudsættes reguleret i den generelle  

 bekendtgørelse om udbud af telenet eller teletjenester, herunder  

 også behandlingen af tvister om konkrete regninger, jf. hjemlerne til  

 regulering heraf i §§ 10 og 18.
 Forudsætningen for en sådan overførsel  

 af kompetence til et privat klagenævn vil være, at der etableres  

 et branchekodeks, der kan erstatte den ovenfor nævnte  

 bekendtgørelsesregulering, som herefter vil kunne ophæves, og at  

 der er bred opbakning navnlig fra forbrugerside til dette kodeks og til at  

 lade behandlingen af klager over manglende overholdelse af denne overgå  

 til et privat klagenævn, svarende til f.eks.  

 Pengeinstitutankenævnet, Forsikringsankenævnet eller  

 lignende.
Det vil derudover være en forudsætning, at et  

 sådant privat klagenævn godkendes af Forbrugerklagenævnet,  

 jf. lov om Forbrugerklagenævnet.
En sådan godkendelse gives kun,  

 hvis klagenævnets vedtægter indeholder bestemmelser om  

 nævnets sammensætning og sagsbehandling, der er betryggende set  

 fra en forbrugersynsvinkel.
I stk. 2 fastsættes det, at et privat  

 klagenævn eller et nyt offentligt klageorgan i forbindelse med en  

 nedlæggelse af Telebrugernævnet overtager behandlingen af de af  

 Telebrugernævnets sager, som er omfattet af det nye nævns  

 kompetenceområde.
Overførslen af sager fra  

 Telebrugernævnet til det nye nævn eller klageorgan omfatter  

 også sager, som er under behandling i Telebrugernævnet på  

 tidspunktet for dettes nedlæggelse.
Efter en overførsel af sager som beskrevet ovenfor  

 vil der fortsat være visse afgørelser, som i dag er henlagt til  

 Telebrugernævnet, og som ikke bortfalder, jf. også § 96,  

 stk. 1 og 2. Dette gælder bl.a. sager inden for  

 forsyningspligtområdet.
Der vil dog være tale om en forholdsvis  

 begrænset sagsmængde, og disse sager vil i givet fald blive  

 overført til behandling i Teleklagenævnet.
Den foreslåede  

 bestemmelse i stk. 2 sikrer også hjemmel hertil.
 Stk. 3 indeholder hjemmel til, at der kan ske en  

 overførsel af de af Telestyrelsens sager, jf. § 23, som er  

 omfattet af et nyt nævn eller klageorgans kompetenceområde.  

 Overførslen kan på samme måde som efter stk. 2  

 omfatte sager, som er under behandling i Telestyrelsen.
Til Kapitel 27: Teleklagenævnet Til § 99 Bestemmelsen er med en enkelt ændring en  

 uændret videreførelse af den gældende § 11 i  

 samtrafikloven.
 Teleklagenævnet fungerer som rekursmyndighed i  

 forbindelse med klager over afgørelser truffet af Telestyrelsen.
 Det vil ved sammensætningen af Teleklagenævnet  

 blive sikret, at nævnet besidder fornøden generel juridisk,  

 økonomisk og markedsmæssig samt konkurrenceretlig og telefaglig  

 ekspertise.
 Samtidig vil der ved nævnets sammensætning  

 blive lagt vægt på, at nævnet skal være  

 uafhængigt i forhold til alle enkeltstående  

 markedsaktører.
 Ændringen i forhold til den gældende  

 regulering er, at der i lighed med bestemmelsen for Telebrugernævnet er  

 indsat en bestemmelse om, at forskningsministeren kan udpege en  

 næstformand, der kan træde til ved formandens forfald eller  

 inhabilitet.
 Via udpegningen af en næstformand, der kan overtage  

 formandens opgaver ved dennes forfald eller ved inhabilitet, sikres det, at  

 nævnets arbejde ikke afbrydes i de tilfælde, hvor formanden pga.  

 sygdom eller lignende ikke kan deltage i nævnets møder.
 Den nuværende sammensætning af nævnet  

 forudsættes at forblive uændret indtil udløbet af den 4  

 års periode, for hvilken de nuværende nævnsmedlemmer er  

 beskikket.
Til § 100 Bestemmelsen svarer med en enkelt ændring til den  

 gældende § 12 i samtrafikloven.
 Den hidtidige bestemmelse i § 12, stk. 1, nr. 3,  

 er dog erstattet af en samlet regulering af opsættende virkning i denne  

 lovs § 110.
 Det følger af stk. 2, at Forskningsministeriet  

 stiller sekretariatsbistand til rådighed for Teleklagenævnet.  

 Samtidig følger det af stk. 4, at tilrettelæggelse af  

 sekretariatets arbejde forudsættes at ske efter instruks fra  

 nævnets formand.
Til § 101 Bestemmelsen udgør en samlet oversigt over de  

 sager, hvori Teleklagenævnet som klageinstans træffer  

 afgørelse i forhold til 1. instans afgørelser truffet af  

 Telestyrelsen.
Det skal bemærkes, at Telestyrelsens  

 foreløbige afgørelser ikke kan indbringes for  

 Teleklagenævnet, jf. § 78, stk. 4. Det samme gælder  

 Telestyrelsens udtalelser i medfør af § 77, idet der ikke er tale  

 om en afgørelse, men en fortolkningsudtalelse.
Der henvises i  

 øvrigt til bemærkningerne til disse bestemmelser.
Til stk. 2 Bestemmelsen svarer indholdsmæssigt til § 14,  

 stk. 2, i den gældende samtrafiklov.
Det fremgår af  

 bestemmelsen, at det tilstræbes, at Teleklagenævnets  

 afgørelser vedrørende klager over de i stk. 1  

 anførte forhold foreligger senest 3 måneder efter, at de er  

 forelagt for nævnet.
Det er navnlig i samtrafiksager af afgørende  

 betydning, at afgørelser foreligger hurtigst muligt, idet dette kan  

 have afgørende betydning for de konkurrencemæssige muligheder,  

 den enkelte udbyder har, herunder for hindringen af, at udbydere med en  

 stærk markedsposition misbruger denne til på urimelig vis at  

 sikre sig konkurrencemæssige fordele.
Bestemmelsen indeholder på  

 baggrund heraf en bestemmelse om, hvornår Teleklagenævnets  

 afgørelser senest bør foreligge.
Til stk. 3 Bestemmelsen præciserer nævnets kompetence til  

 at anvende påbud, og opregner hvilke parter, sådanne påbud  

 kan rette sig imod.
Til § 102 Bestemmelsen er en uændret videreførelse af  

 § 13 i den gældende samtrafiklov.
Bestemmelsen gør det klart, at  

 Teleklagenævnets afgørelser ikke kan indbringes for  

 forskningsministeren.
Teleklagenævnets afgørelser vil dog altid  

 kunne indbringes for domstolene.
Det følger af stk. 2, at  

 indbringelse for domstolene skal ske senest 8 uger efter, at  

 afgørelsen er meddelt den pågældende.
Til Kapitel 28: Service 900-Nævnet Til § 103 Bestemmelsen er en videreførelse af § 3 a i  

 lov om visse forhold på telekommunikationsområdet, der omhandler  

 nedsættelsen af et Service 900- Nævn.
Stk. 1 og 2, og dele af stk. 4 er således  

 en indholdsmæssigt uændret videreførelse af gældende  

 bestemmelser.
Herudover er bestemmelsen om nævnet udvidet,  

 således at den svarer til reguleringen af de øvrige  

 klagenævn på teleområdet.
Det er således  

 præciseret, at forskningsministeren blandt medlemmerne udpeger  

 nævnets formand, der skal opfylde de almindelige betingelser for at  

 blive landsdommer.
 Ligeledes er det præciseret, at Telestyrelsen   som  

 i dag   stiller sekretariatsbistand til rådighed for nævnet.
 Derudover foreslås der som noget nyt indført  

 hjemmel til at fastsætte tidsfrister for adgangen til at klage til  

 nævnet, jf. nævnets nye rolle som 2. instans, der er omtalt i  

 bemærkningerne til § 104.
Endelig er finansieringsformen ændret, således  

 at nævnet fremover finansieres via nummerafgifterne frem for via  

 særskilte gebyrer.
Desuden er der sket en præcisering af  

 nævnets uafhængighed, svarende til de øvrige  

 klagenævns.
Til § 104 Bestemmelsen, der omhandler Service 900-Nævnets  

 opgaver, er ny.
 Nævnets rolle ændres således markant til  

 at fungere som klageinstans for klager over udbydere af telenet eller  

 teletjenester, der fungerer som 1. instans for så vidt angår  

 sikringen af, at udbydere af informations- eller indholdstjenester overholder  

 regler fastsat i medfør af lovforslagets § 29.
Indplacering af en informations- eller indholdstjeneste i  

 den rette kategori foretages således af den udbyder af telenet eller  

 teletjenester (teleudbyder), der modtager anmodningen om tilde ling af et  

 90-nummer.
I den forbindelse kan den, der anmoder om et 90-nummer, af  

 teleudbyderen afkræves dokumentation for tjenestens indhold.
Hvis  

 teleudbyderen ikke finder dokumentationen tilstrækkelig, eller hvis  

 indholdet er af en sådan art, at tjenesten skal indplaceres i en  

 kategori, som den pågældende udbyder ikke tilbyder, kan  

 anmodningen afvises.
Teleudbyderen har således ansvaret for, at indholdet  

 svarer til den tildelte nummertype.
Bliver eller gøres en udbyder af  

 telenet eller teletjenester opmærksom på, at en tjeneste har et  

 indhold, der ikke svarer til den kategori, hvori den er placeret, er  

 teleudbyderen berettiget og forpligtet til at ændre tjenestens  

 placering.
Som led heri har teleudbyderen ret og pligt til at inddrage det  

 hidtidige nummer, medmindre indholdet inden for en af teleudbyderen fastsat,  

 ganske kort frist, ændres.
Hvis der er utilfredshed med en teleudbyders indplacering  

 af indholdstjeneste i en specifik 90-kategori, kan der indgives klage til  

 Service 900-Nævnet over placeringen.
Klagere kan være  

 indholdsleverandører, andre teleudbydere eller slutbrugere.
Service 900-Nævnet behandler alene sager på  

 grundlag af konkrete klager.
Service 900-Nævnet vil have  

 følgende reaktionsmuligheder:
 1)	Nævnet kan træffe afgørelse og udstede  

 påbud til udbyderen af telenet eller teletjenester om at ændre  

 placeringen medmindre indholdet ændres, herunder et påbud om evt.  

 at inddrage abonnentnummeret.
2)	Nævnet kan ved gentagne eller grove undladelser af at  

 iagttage »rettidig omhu« fra teleudbyderens side desuden inddrage en  

 teleudbyders adgang til at »tilbyde betalingsopkrævnings-faciliteter«  

 til indholdsleverandører.
Der skal i sådanne sager  

 fastsættes en frist for inddragelse af retten hertil.
 Indholdsleverandører, der overholder de  

 gældende regler vedr. indholdet af tjenesten, og som er kunder hos den  

 pågældende teleudbyder, må i denne situation, hvis de  

 ønsker at bevare deres telefonnummer, via reglerne om  

 nummerportabilitet skifte teleselskab.
 Inddragelse, som nævnt ovenfor, vil efter en vis  

 »karantæne periode« kunne tilbagekaldes, forudsat at der  

 fremlægges dokumentation for en forbedret tilsynsordning.
Nævnet kan jf. stk. 2 påbyde udbyderen af  

 telenet eller teletjenester at fratage en udbyder af informations- eller  

 indholdstjeneste et allerede tildelt nummer eller at genåbne et tildelt  

 nummer.
Et påbud om at genåbne et nummer kan dog alene finde  

 anvendelse i de situationer, hvor udbyderen af telenet eller teletjenester  

 har afvist at genåbne et nummer med begrundelse i tjenestens indhold.
I  

 de situationer, hvor udbyderen af telenet eller teletjenester har lukket et  

 nummer på grund af manglende betaling fra udbyderen af informations-  

 eller indholds tjenesten, vil Service 900-Nævnet ikke kunne  

 påbyde en genåbning af nummeret.
Til § 105 Bestemmelsen fastslår, at Service 900-Nævnets  

 afgørelser ikke kan indbringes for anden administrativ myndighed.
Der  

 er tale om en videreførelse af den gældende bestemmelse i  

 § 3a, stk. 4, i lov om visse forhold på  

 telekommunikationsområdet.
Til Kapitel 29: Bindende udtalelser fra  

 Konkurrencerådet Til § 106 Der er tale om en indholdsmæssigt uændret  

 videreførelse af den hidtidige regulering vedrørende behandling  

 af klager over bindende udtalelser fra Konkurrencerådet, der  

 indgår i afgørelser, som i øvrigt afgøres på  

 grundlag af telelovgivningen.
Klage over sådanne bindende udtalelser  

 sker til Konkurrenceankenævnet.
 Med den valgte formulering er det sikret, at dette  

 gælder alle situationer, hvor Konkurrencerådet i medfør af  

 denne lov afgiver bindende udtalelser til Telestyrelsen.  

 Teleklagenævnet og Telebrugernævnet vil således ikke kunne  

 behandle klager over sådanne udtalelser.
Afsnit VII Oplysningspligt, gennemførelse af tekniske  

 undersøgelser og opsættende virkning Reglerne om oplysningspligt m.v. forudsættes i  

 overensstemmelse med almindelige principper ikke at kunne anvendes i  

 tilfælde, hvor myndigheden har konkret mistanke om overtrædelse  

 af strafbare forhold.
I sådanne tilfælde vil retsplejelovens  

 regler om ransagning m.v. skulle finde anvendelse.
Til § 107 Den pågældende bestemmelse er en  

 opsamlingsbestemmelse, der regulerer afgivelse af materiale og oplysninger  

 til Telestyrelsen som led i styrelsens tilsynsvirksomhed og i forbindelse med  

 afgørelser.
Bestemmelsen suppleres af en række specifikke  

 bestemmelser om pligt til aflevering af materiale og oplysninger, som  

 indgår i de specifikke kapitler, hvor disse er relevante.
 Formålet med bestemmelsen er at give Telestyrelsen  

 hjemmel til at kræve alle oplysninger og alt materiale, som  

 skønnes nødvendigt i forbindelse med administrationen af denne  

 lov, udleveret fra de involverede parter.
 Bestemmelsen omfatter både konkrete sager, der  

 rejses af en eller flere parter og de sager, som Telestyrelsen af egen drift  

 tager op som led i styrelsens tilsynsforpligtelser.
 Bestemmelsen forudses kun anvendt i nødvendigt  

 omfang, idet det ikke er hensigten at pålægge parterne  

 unødige administrative byrder.
Til stk. 2 og 3 Formålet med bestemmelsen er at give de omhandlede  

 klagenævn hjemmel til at kræve alle oplysninger og alt materiale,  

 som skønnes nødvendigt i forbindelse med konkrete sager, der  

 behandles af de fem nævn.
 Bestemmelsen forudses kun anvendt i nødvendigt  

 omfang, idet det ikke er hensigten at pålægges parterne  

 unødige administrative byrder.
 Hvis en klage tilbagekaldes, bortfalder oplysningspligten  

 i forhold til nævnene, idet disse i modsætning til Telestyrelsen  

 ikke har en generel tilsynsrolle.
Til § 108 Bestemmelsen svarer i vidt omfang til den gældende  

 § 16, stk. 2, og § 19 i lov om forsyningspligt og visse  

 forbrugerforhold inden for telesektoren og regulerer spørgsmålet  

 om, hvorvidt Telestyrelsens og Telebrugernævnets adgang til foretage  

 eller få foretaget tekniske undersøgelser til brug for  

 oplysningen af sager under behandling i Telestyrelsen eller i nævnet  

 kræver forudgående retskendelse.
 Bestemmelsen fastslår, at tekniske  

 undersøgelser, der iværksættes som led i konkrete sager,  

 kræver retskendelse, mens dette ikke er tilfældet med  

 stikprøveundersøgelser.
Til § 109 Bestemmelsen svarer til den gældende § 16,  

 stk. 1, i lov om forsyningspligt og visse forbrugerforhold inden for  

 telesektoren.
Bestemmelsen giver mulighed for, at Telebrugernævnet til  

 brug for behandlingen af sager kan anmode såvel klager som en udbyder  

 af telenet eller teletjenester om at afgive oplysninger, herunder at  

 aflægge mundtlig forklaring for nævnet.
Telebrugernævnet  

 skal i forbindelse med en anmodning om at afgive oplysninger gøre  

 parterne opmærksom på bestemmelserne i straffelovens  

 §§ 162-163 om afgivelse af urigtige oplysninger.
Adgangen til at anvende mundtlig partsforklaring  

 forudsættes som hidtil anvendt med henblik på i  

 regningsklagesager (tvister mellem en slutbruger og en udbyder af telenet  

 eller teletjenester om det faktiske forbrug og betalingen herfor), at sikre  

 nævnet bedre mulighed for at tage stilling til  

 bevisspørgsmål og herunder foretage den fornødne  

 afvejning mellem henholdsvis den tekniske dokumentation og de af slutbrugeren  

 afgivne oplysninger, der kan sandsynliggøre, at det  

 pågældende forbrug ikke har fundet sted.
Nævnets erfaringer  

 med anvendelse af mundtlig partsforklaring viser, at dette i en række  

 tilfælde kan være et nyttigt instrument i afgørelsen af en  

 sag.
Til § 110 De gældende bestemmelser om adgangen til at  

 tillægge en klage til henholdsvis Telebrugernævnet og  

 Teleklagenævnet opsættende virkning har, navnlig for så  

 vidt angår klager til Teleklagenævnet, givet anledning til nogen  

 uklarhed.
 Med bestemmelsen foreslås reguleringen af  

 opsættende virkning delt i to dele.
Til stk. 1-5 For så vidt angår klager over  

 afgørelser truffet i medfør af bestemmelser i lovens afsnit IV,  

 samt regler fastsat i medfør heraf, udgør disse en opstrammet  

 regulering, som generelt indebærer, at det er Telestyrelsen, som i  

 tilfælde af klage til Teleklagenævnet som 1. instans  

 træffer afgørelse om opsættende virkning.
Telestyrelsens  

 afgørelser herom kan påklages administrativt til  

 Teleklagenævnet.
Bestemmelserne gælder både for  

 afgørelser, som Telestyrelsen træffer af egen drift på  

 basis af gennemgang af indsendte aftaler, og for afgørelser, som  

 Telestyrelsen træffer på basis af gennemgang af offentliggjorte  

 standardtilbud, og afgørelser, som Telestyrelsen træffer i  

 konkrete klagesager.
For så vidt angår den materielle regulering  

 fremgår det i dag af bekendtgørelsen om Teleklagenævnets  

 virksomhed, jf. forskningsministerens bekendtgørelse nr. 574 af 6.  

 juli 1999, at Teleklagenævnet ikke kan tillægge klager  

 opsættende virkning med undtagelse af sager om offentliggørelse  

 og tvangsbøder.
Den materielle regulering videreføres og  

 lovfæstes hermed.
Af stk. 1 og 2 fremgår således, at  

 hovedreglen er, at en klage til Teleklagenævnet over en  

 afgørelse truffet i medfør af bestemmelser i lovens afsnit IV  

 samt regler fastsat i medfør heraf, hverken af Telestyrelsen eller  

 Teleklagenævnet kan tillægges opsættende virkning.
Der er  

 kun to undtagelser til denne hovedregel, og disse administreres begge af  

 Telestyrelsen: En klage kan således fortsat tillægges  

 opsættende virkning, hvis sagen drejer sig om offentliggørelse  

 af aftaler om samtrafik.
Hertil kommer som noget nyt en adgang til helt  

 undtagelsesvis at tillægge en klage opsættende virkning,  

 når ganske særlige omstændigheder taler herfor.
Det  

 fremgår af formuleringen af bestemmelsen, at muligheden herfor kun  

 forudsættes anvendt, når helt særlige omstændigheder  

 taler derfor, jf. eksempelvis at en gennemførelse af Telestyrelsens 1.  

 instans afgørelse ville indebære uoprettelig skade.  

 Telestyrelsen kan i forbindelse med en afgørelse, hvor en klage  

 tillægges opsættende virkning, knytte særlige vilkår  

 hertil, herunder f.eks. vilkår om efterregulering Hertil kommer endnu en undtagelse, som forudsættes  

 administreret af formanden for Teleklagenævnet, der kan bestemme, at  

 klager over anvendelse af tvangsbøder i konkrete tilfælde skal  

 medføre, at betalingen af tvangsbøderne stilles i bero, indtil  

 nævnets afgørelse foreligger, jf. stk.5.
Til stk. 6 Bestemmelsen giver forskningsministeren hjemmel til,  

 på andre områder end de af stk. 1-5 regulerede, at  

 fastsætte nærmere regler om opsættende virkning, hvem der  

 forudsættes at træffe afgørelse herom, og hvilken virkning  

 en sådan afgørelse har, eksempelvis i relation til  

 regningsklager, afbrydelse af en teletjeneste til en slutbruger m.v.
Afsnit VIII Sanktions- og straffebestemmelser Til § 111 Undlader en af de i bestemmelsen nævnte parter at  

 give de oplysninger, som Telestyrelsen, Telebrugernævnet,  

 Teleklagenævnet eller Service 900-Nævnet kan kræve efter  

 denne lov, eller undlader en part som nævnt at efterkomme et  

 påbud udstedt i medfør af denne lov, kan Telestyrelsen,  

 Telebrugernævnet, Teleklagenævnet eller Service 900-Nævnet  

 pålægge disse tvangsbøder.
 Formålet med bestemmelsen er at sikre de  

 pågældende myndigheder nogle reaktionsmuligheder, som i  

 højere grad end truslen om at rejse straffesag med henblik på  

 bødestraf kan gennemtvinge en efterlevelse af et krav om aflevering af  

 oplysninger eller materiale, eller et konkret påbud.
Tvangsbødeinstrumentet indgår også i  

 den gældende lov om forsyningspligt og visse forbrugerforhold inden for  

 telesektoren, lov om visse forhold på telekommunikationsområdet,  

 samtrafikloven og nummerloven.
Det er som hidtil hensigten, at  

 tvangsbødernes størrelse skal fastsættes sådan, at  

 dette fjerner eventuelle økonomiske incitamenter for en udbyder af  

 telenet eller teletjenester til ikke at levere oplysninger eller materiale,  

 som vedkommende i henhold til nærværende lov eller regler fastsat  

 i medfør heraf er forpligtet til at aflevere, eller til at undlade at  

 efterkomme et udstedt påbud.
Ved fastsættelsen af  

 tvangsbødernes størrelse bør det derfor sikres, at  

 beløbet er af en sådan størrelse, at det virker  

 adfærdsregulerende for udbyderen.
Stk. 4 og 5 indeholder en supplerende  

 sanktionsmulighed i forhold til forsyningspligtudbydere, idet det i visse  

 situationer kan blive nødvendigt at inddrage udpegningen som  

 forsyningspligtudbyder.
Der er tale om en videreførelse af en  

 gældende bestemmelse i lov om forsyningspligt og visse forbrugerforhold  

 inden for telesektoren, og bemærkningerne til den gældende  

 bestemmelse er således fortsat vejledende for forståelsen af  

 bestemmelsen.
Til § 112 Ved udmåling af bøder som følge af  

 overtrædelser af bestemmelser i denne lov, bør der tages et  

 særligt hensyn til den økonomiske fordel den  

 pågældende part enten har opnået, har tilsigtet at  

 opnå eller den interesse vedkommende har haft ved overtrædelse af  

 de nævnte bestemmelser, jf. straffelovens § 51, stk. 3.
Til nr. 3 Af straffelovens § 162 fremgår, at  

 enkeltpersoner, der forsætligt eller groft uagtsomt afgiver urigtige  

 eller vildledende oplysninger, eller fortier forhold af betydning for en sag,  

 for en offentlig myndighed, kan straffes med bøde.
Straffelovens  

 bestemmelse gælder imidlertid ikke for virksomheder.
Der foreslås  

 derfor med den her foreliggende bestemmelse indført en hjemmel til  

 parallelt at bødestraffe udbydere af telenet eller teletjenester, der  

 forsætligt eller groft uagtsomt afgiver urigtige eller vildledende  

 oplysninger, eller fortier forhold af betydning, for Telestyrelsen eller et  

 af de tre klagenævn.
Til nr. 4 Det foreslås, at overtrædelse af forbudet mod  

 erhvervsmæssig omsætning af piratdekodere m.v. kan straffes med  

 bøde.
De subjektive betingelser for at ifalde strafansvar er  

 forsæt eller grov uagtsomhed.
I øvrigt finder retsplejelovens regler om  

 ransagning, beslaglæggelse m.v. anvendelse under politiets  

 efterforskning af piratdekodersager.
Som det fremgår af  

 bemærkningerne til § 107, skal Telestyrelsen ikke føre  

 tilsyn med overholdelsen af denne bestemmelse, da denne opgave mere naturligt  

 henhører under politiet, som har de bemyndigelser, som er  

 nødvendige for effektivt at efterforske mulige  

 lovovertrædelser.
Omsætning m.v. af piratdekodere m.v. medfører  

 normalt et økonomisk tab for tjenesteudbyderen eller dekoderselskabet,  

 der derved går glip af abonnementsindtægter og lignende  

 indtægter.
Også andre rettighedshavere såsom  

 ophavsmænd og udøvende kunstnere kan lide tab ved  

 piratvirksomheden.
Sådanne tab som følge af overtrædelse  

 af lovens § 91 kan kræves erstattet i henhold til de almindelige  

 erstatningsregler af den eller de forurettede gennem et civilt  

 søgsmål.
Dette følger af dansk rets almindelige regler,  

 og det er derfor ikke fundet nødvendigt at indsætte en  

 udtrykkelig bestemmelse herom i lovforslaget.
Bestemmelsen gennemfører artikel 5 i  

 Europa-Parlamentets og Rådets direktiv 98/84/EF af 20. november 1998 om  

 retlig beskyttelse af adgangsstyrede og adgangsstyrende tjenester (EF-Tidende  

 1998 nr.
L320, s. 54).
Afsnit IX Ikrafttrædelses- og overgangsbestemmelser Til § 113 Til stk. 1 Loven træder efter lovforslaget i kraft den 1. juli  

 2000.
Til stk. 2 Det fremgår af denne bestemmelse, hvilke love der  

 ophæves med ikrafttrædelsen af denne lov.
Til stk. 3 Tele Danmarks nuværende koncession fra 1994, jf.  

 bekendtgørelse nr. 167 af 10. marts 1994 om koncession for Tele  

 Danmark A/S, kan i henhold til koncessionens § 17 tidligst opsiges af  

 staten med et års varsel med virkning pr. 1. marts 2002. En eventuel  

 ophævelse af koncessionen allerede fra tidspunktet for denne lovs  

 ikrafttræden ville kræve en accept fra Tele Danmark.  

 Spørgsmålet har været drøftet mellem  

 Forskningsministeriet og Tele Danmark, som har meddelt, at selskabet  

 foretrækker, at den nuværende regulering opretholdes, og at  

 koncessionen i givet fald opsiges i overensstemmelse med fristerne  

 herfor.
 Som følge heraf opretholdes bestemmelserne i lov om  

 visse forhold og Lov om Telegrafer og Telefoner vedrørende statens  

 eneret og hjemlen til at tildele koncessioner på teleområdet,  

 hvorimod de øvrige dele af de to love ophæves i forbindelse med,  

 at nærværende lov træder i kraft.
Bestemmelserne om statens eneret opretholdes alene af den  

 formelle grund, at de udgør af logisk forudsætning for statens  

 mulighed for at tildele koncessioner.
Tele Danmark er i dag det eneste  

 selskab, som har en koncession.
Selskabets koncession er indrettet  

 sådan, at der frit kan gennemføres en liberalisering af de  

 områder, som er omfattet af koncessionen.
Som en følge af den  

 gennemførte teleliberaliseringen er koncessionen gradvist blevet  

 tømt for sit indhold, og Tele Danmark har ikke længere nogen  

 former for eneret eller særlige privilegier i medfør af  

 koncessionen.
 Videreførelsen af bestemmelserne om statens eneret  

 medfører ikke en indskrænkning af de rettigheder og  

 forpligtelser, som teleselskaberne har ifølge denne lov.
Opretholdelsen af § 3 i lov om Telegrafer og  

 Telefoner, som undtager en række telenet fra statens eneret,  

 medfører ikke i sig selv nogen ændring af reguleringen af disse  

 telenet.
Der vil alene   i det omfang sådanne net er tilsluttet  

 offentlige telenet eller teletjenester - blive stillet krav om, at ejere og  

 udbydere af sådanne telenet sørger for, at der kan foretages  

 opkald til den offentlige alarmtjeneste (112), m.v., samt at oplysninger om  

 andres brug af nettene holdes hemmelig for uvedkommende, jf. forslagets  

 § 9 og § 13.
 Ophævelsen af § 47 i beredskabsloven sker  

 samtidig med en videreførelse af bestemmelsen i forslagets  

 § 85.
Til stk. 4 Det følger af bestemmelsen, at sager, der ikke er  

 færdigbehandlede efter gældende lovgivning, og sager, der  

 vedrører forhold før lovens ikrafttrædelse, og som  

 indgives efter dens ikrafttrædelse, skal færdigbehandles efter  

 gældende lovgivning.
Telebrugernævnet eller Teleklagenævnet  

 kan dog efter en konkret vurdering beslutte ikke at færdigbehandle en  

 klagesag i de tilfælde, hvor nævnene finder, at en  

 afgørelse vil være uden retlig interesse.
Desuden  

 fastsættes der en tidsfrist for indbringelse af sager efter den  

 hidtidige lovgivning.
Sager, der indgives efter den 1. juli 2001, og som  

 vedrører forhold før denne lovs ikrafttræden, kan ikke  

 behandles hverken efter denne lov eller efter de tidligere regler Til stk. 5 Bestemmelsen fastslår, at udpegning af  

 forsyningspligtudbyder, fastsatte forsyningspligtvilkår og  

 maksimalpriser samt godkendte abonnementsvilkår, som er sket i henhold  

 til de gældende regler, fortsat vil være gældende, indtil  

 Telestyrelsen i medfør af denne lovs bestemmelser foretager ny  

 udpegning, fastsætter nye vilkår og priser, samt at der  

 fastsættes nye bestemmelser i medfør af forslagets § 18 med  

 krav til forsyningspligtudbyderens abonnementsvilkår.
Indtil dette  

 sker, fører Telestyrelsen fortsat tilsyn med overholdelsen af de  

 gældende fastsatte forsyningspligtvilkår og -priser samt  

 godkendte abonnementsvilkår.
Dog vil sager, der ikke er  

 færdigbehandlede ved lovens ikrafttrædelse, samt sager, der  

 indgives efter loven ikrafttrædelse, men som vedrører forhold  

 før lovens ikrafttrædelse, i henhold til stk. 5 skulle  

 færdigbehandles efter denne lov.
 Telestyrelsen vil altså også efter  

 fastsættelse af nye vilkår og priser, og efter fastsættelse  

 af regler i medfør af forslagets § 18, kunne føre tilsyn  

 med de i henhold til de gældende regler fastsatte vilkår og  

 priser samt godkendte vilkår, hvis sager herom indgives efter dette  

 lovforslags ikrafttræden.
Til stk. 6 Det følger af bestemmelsen, at gældende  

 bekendtgørelser, udstedt i medfør af de i stk. 2  

 nævnte love samt bekendtgørelser udstedt med hjemmel i § 12  

 i lov om offentlige mobilkommunikation, som ophæves med denne lov,  

 forbliver i kraft, indtil nye bekendtgørelser er udstedt med hjemmel i  

 denne lov.
Til § 114 De nuværende bestemmelser i §§ 11 og 11a i lov  

 om visse forhold vedrørende statens pensionsforpligtelse over for  

 tidligere statsembedsmænd i Tele Danmark-koncernen videreføres  

 med enkelte mindre ændringer i forhold til den nuværende  

 affattelse.
 De tilsvarende regler i lov om visse  

 personalemæssige forhold i forbindelse med overførsel af opgaver  

 fra Telestyrelsen, Tele Sønderjylland A/S og Telecom A/S til Tele  

 Danmark Mobil A/S (lov nr. 289 af 29/4 1992, som ændret ved lov nr. 154  

 af 8/3 1994) samt i lov om visse personalemæssige forhold i forbindelse  

 med oprettelsen af Tele Sønderjylland A/S (lovbkg. nr. 399 af 13/5  

 1992, som ændret ved lov nr. 154 af 8/3 1994) gælder fortsat  

 uændret.
 Der er i dag indgået en aftale mellem  

 Finansministeriet og Tele Danmark A/S, der regulerer selskabets forpligtelse  

 til at betale pensionsbidrag.
I § 11 stk. 3, er der som noget nyt givet  

 mulighed for, at der kan indgås en aftale mellem staten og Tele Danmark  

 A/S om en fravigelse af tidsfristerne i 2-års reglen for udlånte  

 statstjenestemænd i stk. 1, 1. pkt.
I forbindelse med  

 indgåelsen af en eventuel aftale forudsættes det, at der tages  

 stilling til de finansieringsmæssige konsekvenser af en sådan  

 overgangsordning.
 Bestemmelsen i § 11a er bortset fra en  

 præcisering af henvisningen til § 11 uændret i forhold til  

 den nugældende bestemmelse.
Til § 115 Ved bestemmelsen ophæves §§ 12 og 13 i lov om  

 offentlig mobilkommunikation vedrørende nationale roamingaftaler og  

 tjenesteudbyderadgang.
Reguleringen er overført til lovforslagets  

 afsnit IV.
Af ophævelsen af § 13 følger endvidere, at det  

 herefter alene er mobilselskaber med en stærk markedsposition på  

 mobilmarkedet, der er forpligtede til at indgå aftaler om samtrafik om  

 tjenesteudbyderadgang.
Til § 116 Lov om Telestyrelsen opretholdes som en selvstændig  

 lov, der regulerer de overordnede rammer for Telestyrelsens virksomhed,  

 relationen mellem forskningsministeren og Telestyrelsen, og samspillet mellem  

 ministeren, Telestyrelsen og Telerådet som høringsorgan,  

 bestående af bruger- og brancherepræsentanter.
Det er  

 således ikke fundet hensigtsmæssigt at integrere denne lov, som  

 ikke er en del af den materielle regulering af telesektoren, i den bredere  

 lov om konkurrence- og forbrugerforhold på telemarkedet.
Den gældende lovgivningsmæssige ramme, som  

 blev vedtaget i 1997, har generelt været velfungerende, og der  

 foreslås derfor kun enkelte ændringer heri.
Disse gennemgås  

 enkeltvis nedenfor.
Til nr. 1 Med den foreslåede ændrede formulering af  

 bestemmelsen om, at Telestyrelsen offentliggør forskellige former for  

 statistik vedrørende telemarkedet, præciseres det, at der  

 både kan være tale om egentlig statistik og anden form for  

 talmæssig dokumentation.
Det præciseres desuden, at der er to sideordnede  

 formål med den pågældende udarbejdelse og  

 offentliggørelse af dokumentation og statistik.
For det første  

 at sikre slutbrugerne mulighed for at overskue og sammenligne de mange  

 forskellige teleydelser, som tilbydes af de forskellige  

 markedsaktører, og for at vurdere, hvordan markedet udvikler sig  

 m.h.t. prisniveau, produktudbud og kvalitet.
For det andet at give  

 såvel forskningsministeren og Folketinget, som  

 telekommunikationsbranchen i videste forstand, et samlet overblik over  

 konkurrenceudviklingen på telemarkedet.
Konkurrenceudviklingen  

 forudsættes bl.a. belyst gennem oplysninger om de enkelte selskabers  

 markedsandele, antal kunder og trafikmængde på forskellige  

 delmarkeder, ved analyser af udviklingen i samtrafikudbud og  priser,  

 herunder analyser af i hvilket omfang der foregår samtrafik, hvordan  

 trafikken udveksles mellem de forskellige teleselskaber, i hvilket omfang der  

 er anlagt forskellige former for fast eller trådløs  

 teleinfrastruktur, hvem der ejer denne og andre oplysninger af relevans for  

 vurderingen af, hvordan den samlede konkurrencesituation på  

 telemarkedet udvikler sig.
 Endelig præciseres det, at det er Telestyrelsens  

 skøn, der er afgørende for, hvilket omfang og indhold den  

 pågældende dokumentation og statistik skal have.
Til nr. 2 Der er tale om en ny bestemmelse, som samler de - noget  

 uensartede - hjemler, som tidligere har stået spredt i flere af de  

 love, som ophæves samtidig med vedtagelsen af lov om konkurrence- og  

 forbrugerforhold i telesektoren, til at indsamle materiale og oplysninger med  

 henblik på udarbejdelse af dokumentation og statistik som nævnt i  

 nr. 1.
 Bestemmelsen fastslår, at udbydere af telenet eller  

 teletjenester på anmodning fra Telestyrelsen skal afgive alt materiale  

 og alle oplysninger, herunder også oplysninger om udbydernes  

 konkurrencesituation, markedsandele m.v., som skønnes  

 nødvendige med henblik på udarbejdelse af dokumentation og  

 statistik som nævnt i nr. 1.
 Telestyrelsen kan i forbindelse med en anmodning til en  

 udbyder af telenet eller teletjenester om udlevering af materiale udstede  

 påbud om aflevering heraf inden for en af Telestyrelsen fastsat frist.  

 Om konsekvenserne af manglende afgivelse af materiale inden for den fastsatte  

 frist, se bemærkningerne til nr. 3 nedenfor.
Til nr. 3 Der er tale om en ny bestemmelse, som fastslår, at  

 Telestyrelsen i sidste ende, hvis oplysninger og materiale som nævnt i  

 nr. 1 og 2 ovenfor ikke afleveres inden for den af Telestyrelsen fastsatte  

 frist, kan gennemtvinge aflevering heraf via anvendelse af  

 tvangsbøder.
Der bør derfor også være tale om  

 tvangsbøder af en størrelse, som bevirker, at disse  

 udgør et incitament til at efterleve Telestyrelsens påbud.
Til nr. 4 Der er tale om en konsekvensændring, som sikrer en  

 ajourført oplistning af de love, som samlet udgør  

 telelovgivningen, og hvor forskningsministeren er afskåret fra at give  

 Telestyrelsen instruks om styrelsens varetagelse af myndighedsopgaver  

 vedrørende konkrete sager, om behandling og afgørelse af  

 enkeltsager, om Telestyrelsens fastsættelse af regler på  

 områder, hvor Telestyrelsen er bemyndiget hertil, eller om  

 Telestyrelsens øvrige tilsynsaktiviteter, med henblik på at  

 sikre overholdelsen af de pågældende love og regler fastsat i  

 medfør heraf.
Afskæringen omfatter ikke alene den materielle  

 behandling af sagerne, men også eventuel instruks om sagsbehandlingen i  

 forbindelse hermed.
Til nr. 5 Af den gældende bestemmelse i lov om Telestyrelsen  

 fremgår, at forskningsministeren ikke generelt eller i forbindelse med  

 konkrete sager kan dispensere fra regler fastsat af ministeren i  

 medfør af denne lov.
Af bemærkningerne til den gældende  

 bestemmelse fremgår, at der er indsat tilsvarende bestemmelser i de  

 øvrige dele af telelovgivningen, og at hensigten er generelt at sikre,  

 at forskningsministeren ikke gennem en adgang til at udstede konkrete  

 dispensationer kan komme under pres   politisk eller fra den enkelte udbyder  

 af telenet eller teletjenester   for at involvere sig i enkeltsager på  

 tilsynsområdet.
Dette ville i givet fald underminere den tilsigtede  

 klare arbejdsdeling mellem minister og styrelse.
Det er fundet hensigtsmæssigt at samle den  

 pågældende regel i lov om Telestyrelsen.
Bestemmelsen  

 foreslås derfor udvidet, så den ikke alene finder anvendelse  

 på bekendtgørelser udstedt af ministeren med hjemmel i lov om  

 Telestyrelsen, men tillige på bekendtgørelser udstedt af  

 ministeren med hjemmel i de øvrige love, der indgår i den  

 samlede telelovgivning.
Til nr. 6 Af den nye politiske principaftale af 8. september 1999  

 fremgår, at det er aftalt, at forskningsministeren årligt afgiver  

 en netværksredegørelse til Folketinget.
Af den politiske  

 principaftale af 8. september 1999 fremgår desuden, at  

 netværksredegørelsen bl.a. bør »indeholde en  

 sammenligning og vurdering af produkter og priser på det danske  

 kommunikationsmarked i bred forstand, sammenholdt med hvad IT- og  

 televirksomheder i andre lande kan tilbyde«.
Derudover fremgår det af den politiske principaftale  

 af 8. september 1999, at der ud over den årlige  

 netværksredegørelse vil være »behov for med jævne  

 mellemrum, f.eks. hvert 2.-3. år, at foretage en grundlæggende  

 vurdering af den gældende regulering, set i lyset af udviklingen i  

 telesektoren.
Hensigten vil være at vurdere, om der samlet set  

 eksisterer optimale rammebetingelser for kommunikationssektoren i bred  

 forstand, herunder at sikre at der, i takt med at der er opstået  

 effektiv konkurrence på et eller flere delmarkeder, er sket en  

 afvikling af overflødige dele af samtrafik- og/eller  

 prisreguleringen.« Der er et betydeligt overlap mellem denne  

 redegørelse og den statusberetning, som Telestyrelsen i henhold til  

 den gældende § 6 i lov om Telestyrelsen årligt skal afgive.  

 Med sigte på at undgå dette overlap foreslås bestemmelsen  

 om indholdet af Telestyrelsens årlige statusberetning ændret,  

 så der ikke længere heri skal indgå en samlet belysning af  

 telemarkedets erhvervsmæssige, strukturelle eller teknologiske  

 udvikling, samt om konkurrenceniveauet i sektoren.
Ligeledes foreslås  

 det, at bestemmelsen om, at der heri skal indgå en oversigt over det  

 samlede udbud af teleydelser til forbrugere og virksomheder, herunder bredde,  

 kvalitet og pris for det pågældende udbud, samt relevante forhold  

 vedrørende forsyningspligt og forbrugerbeskyttelse i telesektoren,  

 ophævet.
Disse dele vil herefter i stedet blive behandlet i  

 forskningsministerens årlige netværksredegørelse til  

 Folketinget, baseret på bidrag bl.a. fra Telestyrelsen.
 Telestyrelsens statusberetning vil herefter fokusere  

 skarpt på selve tilsynsfunktionen, de erfaringer der er indvundet i  

 forbindelse hermed, og de overvejelser dette giver anledning til dels i  

 relation til den fremtidige tilsynsindsats, dels i relation til det  

 gældende lov- og bekendtgørelsesgrundlag.
 Både udarbejdelsen af statusberetningen og af bidrag  

 til forskningsministerens netværksredegørelse vil blive  

 finansieret via nummerafgifterne, på samme måde som udarbejdelsen  

 af den samlede statusberetning i dag bliver finansieret.
 Derudover vil der blive fastlagt en samlet tidsplan for  

 afgivelse af statusberetningen, som sikrer, at denne tidsmæssigt  

 afgives så betids, at den kan udgøre en del af grundlaget for  

 den årlige netværksredegørelse, og de konklusioner og  

 anbefalinger, der indgår heri.
Såvel statusberetning som  

 netværksredegørelse vil blive afgivet i  

 efterårsmånederne.
Af bemærkningerne til den gældende  

 lov om Telestyrelsen fremgår, at det har været forudsat, at  

 statusberetningen blev afgivet sådan, at den kunne udgøre en del  

 af grundlaget for den årlige drøftelse i Telerådet af  

 udkastet til Telestyrelsens samlede omkostningsbudget for det følgende  

 år, dvs. at statusberetningen i lighed med Telestyrelsens  

 virksomhedsregnskab skal foreligge allerede i april-maj.
Erfaringerne fra de  

 to år, hvor Telestyrelsen indtil nu har afgivet en årlig  

 statusberetning på grundlag af bestemmelserne i lov om Telestyrelsen,  

 har vist, at dette ikke er hensigtsmæssigt.
Derimod er det nyttigt  

 hvert år, forud for Folketingsårets start, via statusberetningen  

 at få etableret et grundlag for en samlet telepolitisk status over det  

 gældende lovgrundlag og den måde, hvorpå dette  

 fungerer.
 Virksomhedsregnskab for det foregående år og  

 udkast til omkostningsbudget for det kommende år vil derimod fortsat  

 blive drøftet samlet i Telerådet en gang årligt i  

 april-maj.
Til § 117 Loven gælder ikke for Færøerne og  

 Grønland.
Dette gælder dog ikke bestemmelsen i § 16,  

 stk. 2, nr. 6, hvorefter det fremgår, at forsyningspligten  

 omfatter offentlige radiobaserede maritime nød- og sikkerhedstjenester  

 dækkende Danmark, Grønland og Færøerne.
Sigtet  

 hermed er alene at præcisere, at lovforslaget skaber rettigheder for de  

 parter i Grønland og på Færøerne, som er brugere er  

 de pågældende forsyningspligtydelser.
Bilag 1 Kommissionens direktiv 1999/64/EF  

 af 23. juni 1999  

 om ændring af direktiv 90/388/EØF med henblik på at sikre,  

 at tele- og kabel-tv-net, der ejes af en enkelt operatør, adskilles i  

 retlig henseende  

 (EØS-relevant tekst) KOMMISSIONEN FOR DE EUROPÆISKE FÆLLESSKABER HAR under henvisning til traktaten om oprettelse af Det Europæiske  

 Fællesskab, særlig artikel 86, stk. 3, og ud fra følgende betragtninger:
(1)	I henhold til Kommissionens direktiv 90/388/EØF af 28. juni  

 1990 om liberalisering af markedet for teletjenester(1), senest  

 ændret ved direktiv 96/19/EF(2), skulle medlemsstaterne  

 ophæve særlige og eksklusive rettigheder til teletjenester og  

 -infrastrukturer inden den 1. januar 1998 med en overgangsperiode for nogle  

 medlemsstater; navnlig krævede artikel 4, som ændret ved  

 Kommissionens direktiv 95/51 /EF(3) , at medlemsstaterne skulle  

 »fjerne alle begrænsninger på levering af transmissionskapacitet  

 via kabel-tv-net og tillade, at kabel-tv-net anvendes til levering af  

 teletjenester, bortset fra taletelefoni« og »sikre, at en sammenkobling af  

 kabel-tv-net og offentlige telenet godkendes til sådanne formål,  

 især en sammenkobling af kabel-tv-net og lejede kredsløb, og at  

 alle begrænsninger af kabel-tv-leverandørers direkte  

 sammenkobling af kabel-tv-net fjernes«; (2)	direktiv 95/51/EF behandlede to problemer vedrørende  

 selskaber, som medlemsstaterne har givet ret til at oprette både  

 kabel-tv- og telenet; for det første konstateredes det i direktivet,  

 at disse selskaber er i en situation, hvor de ikke har noget incitament til  

 at tiltrække brugere til det net, der er bedst egnet til levering af  

 den pågældende tjeneste; det blev påpeget, at når der  

 skal indføres loyal konkurrence, vil der ofte skulle træffes  

 bestemte foranstaltninger og i den forbindelse tages hensyn til de  

 særlige omstændigheder, der gør sig gældende  

 på det pågældende marked; da direktiv 95/51/EF blev  

 vedtaget, konkluderede Kommissionen, at på grund af forskellene mellem  

 medlemsstaterne var de nationale myndigheder bedst i stand til at vurdere,  

 hvilke foranstaltninger der var bedst egnet, og især om en adskillelse  

 af disse aktiviteter var nødvendig; for det andet konkluderede  

 Kommissionen, at nøje kontrol med krydssubsidier og gennemsigtighed i  

 regnskabsaflæggelsen var af afgørende betydning i de indledende  

 faser af en liberalisering af telekommunikationssektoren; derfor  

 krævede artikel 2 i direktiv 95/51/EF, at medlemsstaterne bl.a. sikrede  

 sig, at teleselskaber, der udbyder kabel-tv-infrastrukturer, fører  

 separate regnskaber for udbud af offentlige telenet og kabel-tv-net og for  

 deres aktiviteter som leverandører af teletjenester; det blev  

 også i direktiv 95/51/EF fastslået, at medlemsstaterne mindst  

 skulle kræve, at regnskaberne for disse to aktiviteter føres  

 separat, selv om en fuldstændig strukturel adskillelse ville være  

 at foretrække;¨ (3)	samtidig udtalte Kommissionen, at hvis medlemsstaterne ikke tillod  

 konkurrerende fremføringssystemer til hjemmet, ville den på ny  

 overveje, om en opdeling af regnskaberne ville være tilstrækkelig  

 til at hindre misbrug, og vurdere, om en sådan kombineret levering ikke  

 vil resultere i en begrænsning af det potentielle udbud af  

 transmissionskapacitet på bekostning af tjenesteudbyderne i det  

 pågældende område, eller om der var behov for at  

 træffe yderligere foranstaltninger; i denne forbindelse krævede  

 artikel 2, stk. 3, i direktiv 95/51/EF, at Kommissionen inden den 1.  

 januar 1998 skulle foretage en generel vurdering af, hvilke konsekvenser det  

 vil få i forhold til målet med direktivet, hvis en enkelt  

 operatør tilbyder både kabel-tv-net og offentlige telenet; (4)	dette direktiv er baseret på den vurdering, Kommissionen har  

 foretaget i henhold til artikel 2 i direktiv 95/51/EF; som forberedelse til  

 vurderingen bestilte Kommissionen to undersøgelser om de  

 konkurrencemæssige konsekvenser for telekommunikations- og  

 multimediemarkederne af at lade en enkelt dominerende operatør udbyde  

 både kabel-tv- og telenet og restriktioner for brugen af telenet til  

 udbud af kabel-tv-kapacitet; undersøgelserne konkluderede navnlig, at  

 den omstændighed, at en enkelt virksomhed ejer både telenet og  

 kabel-tv-net, uden at der er tale om skarp konkurrence på markederne  

 for lokaladgang, forsinker udviklingen af en fuldstændig  

 multimediainfrastruktur til skade for forbrugerne, tjenesteudbyderne og den  

 europæiske økonomi som helhed; (5)	Kommissionen har vedtaget en meddelelse om den vurdering, der blev  

 udført som foreskrevet i direktiv 95/51/EF og 96/19/EF(4);  

 i sin vurdering fandt Kommissionen, at den optimale udvikling af  

 telekommunikations- og multimediemarkederne afhænger af fire faktorer:  

 konkurrence om tjenester, konkurrence om infrastruktur, opgradering af  

 infrastruktur og andre former for innovation; den fastslog, at den  

 omstændighed, at en enkelt operatør i EF udbyder både  

 tele- og kabel-tv-tjenester, skaber en ulige udgangsposition for dominerende  

 teleselskaber set i forhold til nye aktører; dette vil virke som en  

 alvorlig hæmsko for den optimale udvikling af  

 telekommunikationsmarkederne; denne analyse godkendte Europa-Parlamentet i  

 sin beslutning af 9. februar 1999 om udkastet til nærværende  

 direktiv(5); (6)	ifølge traktaten, særlig artikel 86, skal Kommissionen  

 påse sig, at medlemsstaterne for så vidt angår offentlige  

 virksomheder eller virksomheder med særlige eller eksklusive  

 rettigheder overholder deres forpligtelser i henhold til EF-retten; i  

 medfør af artikel 86, stk. 3, kan Kommissionen specificere og  

 klarlægge forpligtelserne i henhold til denne artikel og i den  

 forbindelse fastsætte de betingelser, der er nødvendige, for at  

 Kommissionen effektivt kan opfylde sin forpligtelse til at føre  

 tilsyn, som foreskrevet ved bestemmelsen; (7)	de fleste europæiske teleselskaber er stadig kontrolleret af  

 staten og dermed offentlige virksomheder som defineret i Kommissionens  

 direktiv 80/723/EØF(6), senest ændret ved direktiv  

 93/84/EØF(7) ; mens EF-lovgivningen kræver, at  

 eksklusive rettigheder til udbud af telenet og -tjenester skal ophæves,  

 forhindrer den derimod ikke teleselskaberne i fortsat at nyde godt af visse  

 særlige rettigheder, som defineret i direktiv 90/388/EØF, som  

 ændret ved direktiv 94/46/EF(8), efter den fulde  

 liberalisering; det er f.eks. tilfældet for radiofrekvenser, der  

 benyttes til at udbyde telenet og transmissionskapacitet til radio og tv; det  

 skyldes, at teleselskaberne stadig har ret til at bruge radiofrekvenser, som  

 de tidligere har fået tildelt på anden måde end efter  

 objektive, proportionelle og ikke-diskriminerende kriterier; sådanne  

 lovfæstede fordele styrker selskabernes stilling og har fortsat stor  

 betydning for andre selskabers muligheder for at konkurrere med  

 teleselskaberne om telekommunikationsinfrastruktur; disse teleselskaber er  

 derfor fortsat omfattet af traktatens artikel 86, stk. 1; desuden har  

 Kommissionen indrømmet en række medlemsstater yderligere  

 gennemførelsesfrister, der endnu ikke er udløbet, til  

 ophævelse af de eksklusive rettigheder med hensyn til taletelefoni og  

 etablering og tilrådighedsstillelse af offentlige telenet; (8)	de fleste medlemsstater har indført foranstaltninger, der  

 giver teleselskaberne særlige eller eksklusive rettigheder til at  

 udbyde kabel-tv-net; disse rettigheder kan have form af enten eksklusiv eller  

 ikke-eksklusiv licens, når antallet af licenser er begrænset  

 på anden måde end efter objektive, proportionelle og  

 ikke-diskriminerende kriterier; (9)	traktatens artikel 82 forbyder en eller flere virksomheder med en  

 dominerende stilling på fællesmarkedet eller en væsentlig  

 del heraf at misbruge denne stilling; (10)	når medlemsstaterne har givet særlige eller eksklusive  

 rettigheder til at opføre og drive kabel-tv-net til et teleselskab i  

 det geografiske område, hvor det er dominerende på markedet for  

 tjenester, der benytter telekommunikationsinfrastruktur, har dette  

 teleselskab ikke noget incitament til at opgradere både sit offentlige  

 smalbåndstelenet og sit bredbåndskabel-tv-net til et integreret  

 bredbåndskommunikationsnet ( »full service network«), der kan levere  

 tale, data og billeder via stor båndbredde; der er med andre ord tale  

 om en interessekonflikt for et sådant selskab, fordi enhver betydelig  

 forbedring af enten telenettet eller kabel-tv-nettet kan føre til, at  

 omsætningen falder på det andet net; det ville under disse  

 omstændigheder være ønskeligt at lade ejerskabet af de to  

 net overgå til to forskellige selskaber, da dobbelt ejerskab af nettene  

 medfører, at selskaberne sinker udviklingen af nye avancerede  

 kommunikationstjenester og dermed begrænser den tekniske udvikling til  

 skade for forbrugerne i strid med traktatens artikel 86, stk. 1,  

 sammenholdt med artikel 82, stk. 2, litra b); alle medlemsstater  

 bør imidlertid i det mindste sikre, at teleselskaber med en  

 dominerende stilling med hensyn til udbud af offentlige telenet og offentlige  

 taletelefonitjenester, som har oprettet deres kabel-tv-net på grundlag  

 af særlige eller eksklusive rettigheder, lader deres kabel-tv-net drive  

 af særskilte retlige enheder; (11)	denne konklusion styrkes af følgende betragtninger;  

 når medlemsstaterne giver et selskab særlige eller eksklusive  

 rettigheder til at oprette kabel-tv-net i samme geografiske område som  

 det område, hvor det allerede udbyder offentlige telenet, må  

 forskellige former for konkurrencebegrænsende adfærd forventes,  

 medmindre der sikres tilstrækkelig gennemsigtighed i driften af disse  

 selskaber; kravene i EF-retten om separate regnskaber, hvoraf nogle  

 først trådte i kraft i forbindelse med gennemførelsen af  

 den pakke af generelle foranstaltninger, der åbnede  

 telekommunikationsmarkederne i de fleste medlemsstater fra den 1. januar  

 1998, har i situationer med alvorlige interessekonflikter som følge af  

 dobbelt ejerskab ikke været tilstrækkelige til at forhindre alle  

 former for konkurrencebegrænsende adfærd; desuden vil separate  

 regnskaber blot gøre pengestrømmene mere gennemsigtige,  

 hvorimod retlig adskillelse vil give mere gennemsigtige aktiver og  

 omkostninger og lette tilsynet med rentabiliteten og forvaltningen af  

 kabel-tv-netaktiviteterne; udbud af telenet og kabel-tv-net er  

 beslægtede aktiviteter; en operatørs stilling på et af  

 disse markeder påvirker vedkommendes stilling på det andet, og  

 tilsynet med operatørens aktiviteter på disse markeder er  

 vanskeligere; når et dominerende teleselskab har kabel-tv-interesser,  

 har det en afskrækkende virkning på alle andre selskaber på  

 grund af teleselskabets økonomiske styrke; de økonomiske  

 udsigter for et kabel-tv-net, der endnu ikke er opført, er desuden  

 usikre for et selskab, der ikke allerede er etableret på markedet for  

 telekommunikation eller betalings-tv; det er derfor af afgørende  

 betydning, at et dominerende teleselskab organiserer sine  

 kabel-tv-aktiviteter på en sådan måde, at de kan  

 kontrolleres, og det dermed kan sikres, at det ikke benytter sine ressourcer  

 til at misbruge sin stilling; i den kritiske fase, hvor sektoren  

 udsættes for fri konkurrence, er en retlig adskillelse mellem driften  

 af teleselskabernes offentligt koblede telenet og deres kabel-tv-net,  

 herunder backbonenet, et mindstekrav for at sikre, at artikel 86 overholdes;  

 for at opnå denne gennemsigtighed er det nødvendigt, at nettene  

 drives af særskilte retlige enheder, der dog i princippet kan have  

 samme ejer; kravet om retlig adskillelse vil derfor være opfyldt, hvis  

 et teleselskabs kabel-tv-aktiviteter overføres til et helejet  

 datterselskab; (12)	Kommissionen vil i de enkelte tilfælde undersøge, om  

 det er foreneligt med proportionalitetsprincippet at kræve, at de  

 enkelte medlemsstater skal træffe yderligere foranstaltninger;  

 beslutningerne i forbindelse med de enkelte sager kunne omfatte  

 foranstaltninger som at give tredjemand adgang til kabeloperatørens  

 selskabskapital eller at kræve, at denne aktivitet frasælges  

 fuldstændig; (13)	distribution af audiovisuelle programmer til den brede  

 offentlighed via telenet og indholdet af sådanne programmer vil fortsat  

 være underlagt særlige regler, som medlemsstaterne vedtager i  

 overensstemmelse med EF-retten, og bør derfor ikke være omfattet  

 af nærværende direktiv; det er også i overensstemmelse med  

 princippet om, at reguleringen af transmission og indhold skal holdes  

 adskilt, som er et grundlæggende punkt i Kommissionens meddelelse af 9.  

 marts 1999 om resultaterne af den offentlige høring vedrørende  

 Grønbogen om konvergensen mellem telekommunikationssektoren,  

 mediesektoren og informationsteknologisektoren(9); (14)	den aktuelle udvikling på markedet og indførelsen af  

 ny teknologi kan skabe konkurrence om abonnentkredsløb i nogle  

 medlemsstater; i så fald må det vurderes, om det stadig er  

 påkrævet at stille retligt krav om, at tele- og kabel-tv-net, der  

 ejes af en enkelt operatør, drives af særskilte retlige enheder,  

 for at nå de fastsatte mål; da markedssituationen er forskellig  

 for hver enkelt medlemsstat og sandsynligvis udvikler sig forskelligt,  

 må en sådan vurdering være fleksibel nok til at tage hensyn  

 til situationen på hvert enkelt nationalt marked; de nationale  

 regulerende myndigheder bør have ret til at anmode Kommissionen om at  

 foretage en sådan vurdering, især når den  

 pågældende operatør ønsker det; en sådan  

 anmodning bør indeholde en detaljeret beskrivelse af udviklingen i  

 markedsstrukturen i den pågældende medlemsstat; da konkurrenterne  

 på de relevante markeder har en legitim interesse heri, bør de  

 indhentede oplysninger under sådanne omstændigheder stilles til  

 rådighed for enhver, der anmoder herom, under behørig  

 hensyntagen til virksomhedernes legitime interesse i at beskytte deres  

 forretningshemmeligheder; (15)	direktiv 90/388/EØF bør derfor ændres i  

 overensstemmelse med det ovenfor anførte; (16)	medlemsstaterne bør undlade at træffe nye  

 foranstaltninger, der har til formål eller følge at hindre  

 gennemførelsen af dette direktiv UDSTEDT FØLGENDE DIREKTIV:
Artikel 1 Artikel 9 i direktiv 90/388/EØF affattes  

 således:
»Artikel 9 Hver medlemsstat sikrer, at intet teleselskab driver sit  

 kabel-tv-net under anvendelse af den samme retlige enhed, som det anvender  

 til sit offentlige telenet, når teleselskabet:
a)	kontrolleres af den pågældende medlemsstat eller har  

 særlige rettigheder, og b)	indtager en dominerende stilling på en væsentlig del af  

 fællesmarkedet med hensyn til udbud af offentlige telenet og offentlige  

 taletelefonitjenester, og c)	driver et kabel-tv-net oprettet på grundlag af særlige  

 eller eksklusive rettigheder i samme geografiske område.« Artikel 2 Kommissionen reviderer anvendelsen af  

 nærværende direktiv, når den finder, at dets krav er  

 opfyldt, og de opstillede mål er nået, dog senest den 31.  

 december 2002.
 Medlemsstater, der finder, at der er tilstrækkelig  

 konkurrence om udbud af infrastruktur og tjenester i  

 abonnentkredsløbet på deres områder, underretter  

 Kommissionen herom.
En sådan underretning skal indeholde en detaljeret  

 beskrivelse af markedsstrukturen.
Enhver interesseret part, der anmoder  

 herom, skal have adgang til oplysningerne, idet der dog skal tages hensyn til  

 virksomhedernes legitime interesse i at beskytte deres  

 forretningshemmeligheder.
 Kommissionen afgør inden for en rimelig frist efter  

 at have hørt parternes bemærkninger, om forpligtelsen til  

 adskillelse i retlig henseende kan ophæves i den pågældende  

 medlemsstat.
Artikel 3 Medlemsstaterne forelægger senest ni måneder  

 efter nærværende direktivs ikrafttræden Kommissionen  

 oplysninger, der gør det muligt for den at fastslå, at artikel 1  

 er overholdt.
Artikel 4 Dette direktiv træder i kraft på tyvendedagen  

 efter offentliggørelsen i De Europæiske Fællesskabers  

 Tidende.
Artikel 5 Dette direktiv er rettet til medlemsstaterne.
 Udfærdiget i Bruxelles, den 23. juni 1999.
På Kommissionens vegne Karel VAN MIERT Medlem af Kommissionen (1) (2) (3) (4) (5) (6) (7) (8) (9) Bilag 2 Europa-Parlamentets og Rådets direktiv 98/84/EF  

 af 20. november 1998  

 om retlig beskyttelse af adgangsstyrede og adgangsstyrende tjenester EUROPA-PARLAMENTET OG RÅDET FOR DEN EUROPÆISKE UNION HAR under henvisning til traktaten om oprettelse af Det Europæiske  

 Fællesskab, særlig artikel 57, stk. 2, artikel 66 og artikel  

 100 A, under henvisning til forslag fra Kommissionen(1), under henvisning til udtalelse fra Det Økonomiske og Sociale  

 Udvalg(2), i henhold til fremgangsmåden i traktatens artikel 189 B (3),  

(3)og ud fra følgende betragtninger:
(1)	De målsætninger for Fællesskabet, der er  

 nedfældet i traktaten, omfatter en stadig snævrere sammenslutning  

 mellem de europæiske folk samt en sikring af økonomiske og  

 sociale fremskridt ved at fjerne de skranker, der deler dem; (2)	udbuddet af radio- og tv-spredningstjenester samt  

 informationssamfundets tjenester på tværs af grænserne kan  

 bidrage til - ud fra et individuelt synspunkt - at en grundlæggende  

 rettighed som ytringsfriheden kan udøves fuldt ud, og - ud fra et  

 kollektivt synspunkt - at traktatens mål virkeliggøres; (3)	traktaten foreskriver fri bevægelighed for alle  

 tjenesteydelser, der normalt udføres mod vederlag; når denne ret  

 anvendes på radio- og tv-spredningstjenester samt  

 informationssamfundets tjenester, er den ligeledes et konkret  

 fællesskabsretligt udtryk for et mere generelt princip, nemlig  

 ytringsfriheden som forankret i artikel 10 i den europæiske konvention  

 til beskyttelse af menneskerettigheder og grundlæggende  

 frihedsrettigheder; i denne artikel anerkendes det udtrykkeligt, at borgerne  

 har ret til at modtage og videregive informationer uden hensyn til  

 grænser, ligesom enhver begrænsning af denne ret skal bero  

 på en passende afvejning i  

 forhold til andre legitime interesser, som bør være retligt  

 beskyttede; (4)	Kommissionen har på grundlag af grønbogen »Retlig  

 beskyttelse af krypterede tjenester i det indre marked« gennemført en  

 omfattende høring; høringen bekræftede behovet for et  

 fællesskabsretligt instrument, som kan sikre den retlige beskyttelse af  

 alle de tjenester, hvor vederlaget afhænger af en adgangsstyring; (5)	Europa-Parlamentet opfordrede i sin beslutning af 13. maj 1997 om  

 grønbogen (4) Kommissionen til at forelægge et  

 forslag til direktiv, der omfatter alle krypterede tjenester, hvor  

 krypteringen anvendes til at sikre licensbetaling; Parlamentet var enigt i,  

 at forslaget skulle omfatte informationssamfundets tjenester, der  

 teleformidles på individuel anmodning fra en tjenestemodtager, samt  

 radio- og tv-spredningstjenester; (6)	den digitale teknologi skaber forudsætningerne for, at  

 forbrugernes valgmuligheder kan øges og den kulturelle mangfoldighed  

 styrkes, idet der kan tilbydes en endnu bredere vifte af tjenester som  

 omhandlet i traktatens artikel 59 og 60; disse tjenester vil ofte kun  

 være rentable, hvis tjenesteudbyderen kan sikres et vederlag ved  

 hjælp af adgangsstyring; tilsvarende synes retlig beskyttelse af  

 tjenesteudbydere mod ulovlige anordninger, der muliggør gratis adgang  

 til disse tjenester, at være nødvendig for at sikre disse  

 tjenesters økonomiske bæredygtighed; (7)	spørgsmålets betydning fremgik af Kommissionens  

 meddelelse »Et europæisk initiativ inden for elektronisk handel«; (8)	i henhold til traktatens artikel 7 A indebærer det indre  

 marked et område uden indre grænser med fri bevægelighed  

 for varer og tjenesteydelser; i henhold til traktatens artikel 128,  

 stk. 4, skal Fællesskabet tage hensyn til de kulturelle aspekter i  

 sin indsats i henhold til de andre bestemmelser i traktaten; i medfør  

 af traktatens artikel 130, stk. 3, skal Fællesskabet gennem de  

 politikker og aktioner, som det iværksætter, bidrage til at skabe  

 de nødvendige betingelser for udviklingen af  

 fællesskabsindustriens konkurrenceevne; (9)	dette direktiv berører ikke eventuelle fremtidige  

 fællesskabsbestemmelser eller nationale bestemmelser, der skal sikre,  

 at en række radio- og tv-spredningstjenester, som anses for at  

 være af almen interesse, ikke er adgangsstyrede; (10)	dette direktiv berører ikke de kulturelle aspekter af  

 eventuelle yderligere fællesskabsforanstaltninger vedrørende nye  

 tjenester; (11)	forskellene mellem de nationale regler for retlig beskyttelse af  

 adgangsstyrede og adgangsstyrende tjenester kan skabe hindringer for den fri  

 bevægelighed for varer og tjenesteydelser; (12)	anvendelsen af traktaten er ikke tilstrækkelig til at fjerne  

 disse hindringer i det indre marked; ændringerne må derfor  

 fjernes ved etablering af et ensartet beskyttelsesniveau i medlemsstaterne;  

 dette betyder, at de nationale regler for kommercielle handlinger, der  

 vedrører ulovlige anordninger, må tilnærmes hinanden; (13)	det synes nødvendigt at sikre, at medlemsstaterne  

 sørger for en passende retsbeskyttelse mod markedsføring, med  

 direkte eller indirekte økonomisk gevinst for øje, af ulovlige  

 anordninger, som muliggør eller letter uautoriseret omgåelse af  

 enhver form for tekniske foranstaltninger, der har til formål at sikre  

 betaling af vederlaget for en lovligt udbudt tjeneste; (14)	de kommercielle handlinger, der vedrører ulovlige  

 anordninger, omfatter kommerciel kommunikation, der dækker alle former  

 for reklame, direkte markedsføring, sponsorering, salgsfremme og  

 public relations til fremme af sådanne produkter og  

 tjenesteydelser; (15)	disse kommercielle handlinger skader forbrugeren, som vildledes om  

 de ulovlige anordningers oprindelse; der er brug for et højt  

 forbrugerbeskyttelsesniveau for at kunne bekæmpe denne form for  

 vildledning af forbrugeren; i henhold til traktatens artikel 129 A,  

 stk. 1, skal Fællesskabet bidrage til virkeliggørelse af et  

 højt forbrugerbeskyttelsesniveau ved de foranstaltninger, som det  

 vedtager i henhold til artikel 100 A; (16)	de rammebestemmelser for etableringen af et fælles  

 audiovisuelt område, der er fastsat i Rådets direktiv  

 89/552/EØF af 3. oktober 1989 om samordning af visse love og  

 administrative bestemmelser i medlemsstaterne vedrørende  

 udøvelse af tv-radiospredningsvirksomhed(5), bør  

 suppleres med bestemmelser om de adgangsstyringsteknikker, som dette direktiv  

 vedrører, ikke mindst med henblik på at sikre, at udbydere af  

 grænseoverskridende udsendelser behandles lige uanset hjemsted; (17)	i henhold til Rådets resolution af 29. juni 1995 om en  

 ensartet og effektiv gennemførelse af fællesskabsretten og om  

 sanktioner i tilfælde af overtrædelse af dens bestemmelser  

 vedrørende det indre marked(6), skal medlemsstaterne  

 træffe foranstaltninger, som bevirker, at fællesskabsretten  

 gennemføres lige så effektivt og omhyggeligt som  

 medlemsstaternes nationale ret; (18)	medlemsstaterne skal i henhold til traktatens artikel 5  

 træffe alle nødvendige foranstaltninger for at sikre, at  

 fællesskabsretten anvendes og er effektiv, navnlig ved at sørge  

 for, at de valgte sanktioner er effektive, afskrækkende og står i  

 et rimeligt forhold til den ulovlige handlings potentielle virkning, og at  

 retsmidlerne er passende; (19)	den indbyrdes tilnærmelse af love og administrative  

 bestemmelser i medlemsstaterne skal efter proportionalitetsprincippet som  

 omhandlet i traktatens artikel 3 B, stk. 3, begrænses til, hvad  

 der er nødvendigt for at nå målene for det indre  

 marked; (20)	distribution af ulovlige anordninger omfatter enhver form for  

 overdragelse samt markedsføring med henblik på udbredelse af  

 sådanne anordninger i og uden for Fællesskabet; (21)	anvendelsen af eventuelle nationale bestemmelser, som forbyder  

 privat besiddelse af ulovlige anordninger, berøres ikke af dette  

 direktiv; det samme gør sig gældende for anvendelsen af  

 Fællesskabets konkurrenceregler og for anvendelsen af  

 Fællesskabets regler for intellektuel ejendomsret; (22)	i den nationale lovgivning vedrørende sanktioner og  

 retsmidler mod ulovlige kommercielle handlinger kan det være fastsat,  

 at handlingerne skal være udført af en person, som vidste eller  

 burde vide, at de pågældende anordninger var ulovlige; (23)	de sanktioner og retsmidler, der er fastsat i dette direktiv,  

 berører ikke andre sanktioner eller retsmidler, der kan  

 fastsættes i national ret, såsom forebyggende foranstaltninger  

 generelt eller beslaglæggelse af ulovlige anordninger; medlemsstaterne  

 er ikke forpligtet til at fastsætte strafferetlige sanktioner for  

 ulovlige handlinger ifølge dette direktiv; medlemsstaternes  

 bestemmelser vedrørende erstatningssøgsmål skal  

 være i overensstemmelse med deres nationale lovgivning og  

 retssystem; (24)	dette direktiv berører ikke anvendelsen af nationale  

 bestemmelser, der ikke falder ind under det område, der er omfattet af  

 direktivet, såsom bestemmelserne om beskyttelse af mindreårige,  

 herunder dem, der er vedtaget i medfør af direktiv 89/552/EØF,  

 eller nationale bestemmelser vedrørende den offentlige orden eller den  

 offentlige sikkerhed UDSTEDT FØLGENDE DIREKTIV:
Artikel 1 Anvendelsesområde Formålet med dette direktiv er at tilnærme  

 medlemsstaternes lovgivning vedrørende foranstaltninger mod ulovlige  

 anordninger, der giver uautoriseret adgang til beskyttede tjenester.
Artikel 2 Definitioner I dette direktiv forstås ved:
 a)	»beskyttet tjeneste« følgende tjenester, når de  

 ydes mod vederlag og på basis af adgangsstyring:
-	tv-spredning som defineret under tv-radiospredning i artikel 1, litra  

 a), i direktiv 89/552/EØF -	radiospredning, dvs. trådbåren eller trådløs  

 udsendelse, herunder via satellit, af radioprogrammer, der er beregnet til at  

 blive modtaget af offentligheden -	informationssamfundets tjenester, jf. artikel 1, nr. 2, i  

 Rådets og Europa-Parlamentets direktiv 98/34/EF af 22. juni 1998 om en  

 informationsprocedure med hensyn til tekniske standarder og forskrifter samt  

 forskrifter for informationssamfundets tjenester(7) eller adgangsstyring af ovennævnte tjenester, der  

 betragtes som en selvstændig adgangsstyrende tjeneste b)	»adgangsstyring« en teknisk foranstaltning og/eller et  

 teknisk arrangement, hvorved adgangen til den beskyttede tjeneste i  

 forståelig form er betinget af en forudgående individuel  

 tilladelse c)	»adgangsstyringsanordning« et udstyr eller program, der er  

 udformet eller tilpasset med henblik på at muliggøre adgangen  

 til en beskyttet tjeneste i forståelig form d)	»associeret tjeneste« installering, vedligeholdelse eller  

 udskiftning af adgangsstyringsanordninger samt tilrådighedsstillelse af  

 kommercielle kommunikationstjenester i forbindelse hermed eller med  

 beskyttede tjenester e)	»ulovlig anordning« et udstyr eller program, der er udformet  

 eller tilpasset med henblik på at muliggøre adgang til en  

 beskyttet tjeneste i forståelig form uden tjenesteudbyderens  

 tilladelse f)	»det område, der er omfattet af dette direktiv« alle  

 bestemmelser vedrørende ulovlige handlinger som beskrevet i artikel  

 4.
Artikel 3 Det indre markeds grundprincipper 1.	Medlemsstaterne træffer de foranstaltninger, der er  

 nødvendige for at forbyde de i artikel 4 anførte handlinger  

 på deres område og for at tilvejebringe de i artikel 5  

 anførte sanktioner og retsmidler.
 2.	Medlemsstaterne må uanset stk. 1 under henvisning til det  

 område, der er omfattet af dette direktiv, ikke:
a)	begrænse tilrådighedsstillelsen af beskyttede tjenester  

 eller tilknyttede tjenester med oprindelse i en anden medlemsstat b)	begrænse adgangsstyringsanordningers frie  

 bevægelighed.
Artikel 4 Ulovlige handlinger Medlemsstaterne forbyder på deres område  

 følgende handlinger:
a)	fremstilling, import, distribution, salg, udlejning eller besiddelse  

 af ulovlige anordninger i kommercielt øjemed b)	installation, vedligeholdelse eller udskiftning af ulovlige  

 anordninger i kommercielt øjemed c)	brugen af kommerciel kommunikation med henblik på at fremme  

 udbredelsen af ulovlige anordninger.
Artikel 5 Sanktioner og retsmidler 1.	Sanktioner skal være effektive, afskrækkende og  

 stå i et rimeligt forhold til den ulovlige handlings potentielle  

 virkning.
 2.	Medlemsstaterne skal træffe de nødvendige  

 foranstaltninger for at sikre, at udbydere af beskyttede tjenester, hvis  

 interesser berøres af en ulovlig handling som defineret i artikel 4 og  

 udøvet på deres område, har adgang til passende  

 retsmidler, herunder kan anlægge erstatningssag og opnå  

 nedlæggelse af påbud eller forbud, eller anvendelse af andre  

 foreløbige retsmidler og i givet fald anmode om, at ulovlige  

 anordninger tages ud af erhvervsmæssig omsætning.
Artikel 6 Gennemførelse 1.	Medlemsstaterne sætter de nødvendige love og  

 administrative bestemmelser i kraft for at efterkomme dette direktiv senest  

 den 28. maj 2000. De underretter straks Kommissionen herom.
Disse love og bestemmelser skal ved vedtagelsen indeholde  

 en henvisning til dette direktiv eller skal ved offentliggørelsen  

 ledsages af en sådan henvisning.
De nærmere regler for  

 henvisningen fastsættes af medlemsstaterne.
 2.	Medlemsstaterne meddeler Kommissionen teksten til de nationale  

 retsforskrifter, som de udsteder på det område, der er omfattet  

 af dette direktiv.
Artikel 7 Rapporter Kommissionen forelægger senest tre år efter  

 dette direktivs ikrafttræden og derefter hvert andet år en  

 beretning for Europa-Parlamentet, Rådet og Det Økonomiske og  

 Sociale Udvalg om anvendelsen af dette direktiv og fremsætter om  

 nødvendigt forslag, navnlig vedrørende definitionerne i artikel  

 2, med henblik på at tilpasse direktivet til den tekniske og  

 økonomiske udvikling og til resultatet af de høringer,  

 Kommissionen foretager.
Artikel 8 Ikrafttræden Dette direktiv træder i kraft på dagen for  

 offentliggørelsen i De Europæiske Fællesskabers  

 Tidende.
Artikel 9 Adressater Dette direktiv er rettet til medlemsstaterne.
 Udfærdiget i Bruxelles, den 20. november 1998.
På Europa-Parlamentets vegne J.
M.
GIL-ROBLES Formand På Rådets vegne E.
HOSTASCH Formand (1) (2) (3) (4) (5) (6) (7) Bilag 3 EUROPA-PARLAMENTETS OG RÅDETS DIREKTIV 98/48/EF af  

 20. juli 1998 om ændring af direktiv 98/34/EF om en  

 informationsprocedure med hensyn til tekniske standarder og forskrifter  

 (uddrag) [.] Artikel 1 I direktiv 98/34/EF foretages følgende  

 ændringer:
[.] 2)	I artikel 1 foretages følgende ændringer:
 a)	som nyt nr. 2 indsættes:
 »2) »tjeneste«: enhver tjeneste i informationssamfundet,  

 dvs. enhver tjeneste, der normalt ydes mod betaling, og som teleformidles ad  

 elektronisk vej på individuel anmodning fra en tjenestemodtager.
Med henblik på denne definition forstås  

 ved »teleformidling«: at en tjeneste ydes, uden at parterne er til stede  

 samtidig »ad elektronisk vej«: at en tjeneste fra afsendelsesstedet sendes og  

 på bestemmelsesstedet modtages ved hjælp af elektronisk  

 databehandlingsudstyr (herunder digital komprimering) og datalagringsudstyr,  

 og som udelukkende sendes, rutes og modtages via tråd, radio, optiske  

 midler eller andre elektromagnetiske midler »på individuel anmodning fra en tjenestemodtager«: at en  

 tjeneste ydes ved transmission af data på individuel  

 anmodning.
 En vejledende liste over tjenester, der ikke er omfattet  

 af denne definition, findes i bilag V.
Direktivet gælder ikke tjenester i forbindelse  

 med radiospredning tv-radiospredning som omhandlet i artikel 1, litra a), i direktiv  

 89/552/EØF(1).
[.] »BILAG V Vejledende liste over tjenester, der ikke er omfattet af  

 artikel 1, nr. 2, andet afsnit 1. Tjenester, der ikke »teleformidles« Tjenester, der ydes, også under anvendelse af  

 elektroniske anordninger, og hvor tjenesteyderen og  modtageren er fysisk  

 tilstede a)	undersøgelse eller behandling i en lægekonsultation,  

 hvor der anvendes elektronisk udstyr, og hvor patienten er fysisk til  

 stede b)	søgning i et elektronisk katalog i en forretning, hvor kunden  

 er fysisk til stede c)	bestilling af flybilletter via et computernet i et rejsebureau, hvor  

 kunden er fysisk til stede d)	elektroniske spil i en spillehal, hvor brugeren er fysisk til  

 stede.
2. Tjenester, der ikke formidles »ad elektronisk vej« Tjenester med et fysisk indhold, også selv om de  

 indebærer brug af elektroniske anordninger a)	penge- og billetautomater (pengesedler, togbilletter) b)	adgang til vejnet, parkeringsanlæg osv. mod betaling,  

 også selv om der ved ind- og/eller udkørsel er opstillet  

 elektroniske anordninger til kontrol af adgangen og/eller for at sikre  

 korrekt betaling Offlinetjenester: distribution af cd-rom og software på  

 disketter Tjenester, som ikke ydes via elektroniske datalagrings- og  

 databehandlingssystemer a)	taletelefonitjenester b)	telefax-/telextjenester c)	tjenester, der ydes gennem taletelefoni eller telefax d)	konsultation af læge, telefonisk eller pr. telefax e)	konsultation af advokat, telefonisk eller pr. telefax f)	direkte markedsføring, telefonisk eller pr.  

 telefax.
3. Tjenester, der ikke formidles »på individuel anmodning af en  

 tjenestemodtager« Tjenester, der ydes ved datatransmission uden en  

 individuel anmodning med henblik paa at kunne modtages samtidig af et  

 ubegrænset antal modtagere (punkt-til-multipunkt-transmission) a)	tv-radiospredning (herunder near-video on-demand-tjenester) som  

 omhandlet i artikel 1, litra a), i direktiv 89/552/EØF b)	radiospredning c)	teletekst (tv).
[.] (1) 1)   Loven  

 indeholder regler, der gennemfører dele af Rådets direktiv  

 90/387/EØF af 28.6.1990 om oprettelse af det indre marked for  

 teletjenester ved gennemførsel af tilrådighedsstillelse af  

 åbne net ONP (Open Network Provision   tilrådighedsstillelse af  

 åbne net) (EF-Tidende 1990 nr.
L192, s. 1), Rådets direktiv  

 92/44/EØF af 5.6.1992 om etablering af ONP-vilkår for faste  

 kredsløb (EF-Tidende 1992 nr.
L165, s. 27), Kommissionens direktiv  

 96/2/EF af 16.1.1996 om ændring af direktiv 90/388/EØF for  

 så vidt angår mobil- og personkommunikation (EF-Tidende 1996 nr.  

 L20, s. 59), Kommissionens direktiv 96/19/EF af 13.3.1996 om ændring af  

 direktiv 90/388/EØF for så vidt angår gennemførelse  

 af liberaliseringen af markederne for teletjenester (EF-Tidende 1996 nr.
L74,  

 s. 13), Europa-Parlamentets og Rådets direktiv 97/51/EF af 6.10.1997 om  

 ændring af Rådets direktiv 90/387/EØF og 92/44/EØF  

 med henblik på tilpasning til konkurrenceforhold på  

 telekommunikationsområdet (EF-Tidende 1997 nr.
L295, s. 23),  

 Europa-Parlamentets og Rådets direktiv 97/33/EF af 30.6.1997 om  

 samtrafik på teleområdet med henblik på at sikre  

 forsyningspligtydelser og interoperabilitet ved anvendelse af  

 ONP-principperne (EF-Tidende 1997 nr.
L199, s. 32), Europa-Parlamentets og  

 Rådets direktiv 97/66/EF af 15. december 1997 om behandling af  

 personoplysninger og beskyttelse af privatlivets fred inden for telesektoren  

 (EF-Tidende 1998 nr.
L 24, s. 1), Europa-Parlamentets og Rådets  

 direktiv 98/10/EF af 26.2.1998 om ONP-vilkår for taletelefonitjenesten  

 og om udbud af forsyningspligtydelser på teleområdet under  

 konkurrenceforhold (EF-Tidende 1998 nr.
L101, s. 24), Europa-Parlamentets og  

 Rådets direktiv 98/61/EF af 24.9.1998 om ændring af direktiv  

 97/33/EF for så vidt angår nummerportabilitet mellem  

 operatører samt fast operatørvalg (EF-Tidende 1998 nr.
L268, s.  

 37), Europa-Parlamentets og Rådets direktiv 98/84/EF af 20.11.1998 om  

 retlig beskyttelse af adgangsstyrede og adgangsstyrende tjenester (EF-Tidende  

 1998 nr.
L320, s. 54), og Kommissionens direktiv 1999/64/EF af 23.6.1999 om  

 ændring af direktiv 90/388/EØF med henblik på at sikre, at  

 tele- og kabel-tv-net, der ejes af en enkelt operatør, adskilles i  

 retlig henseende (EF-Tidende 1999 nr.
L175, s. 39).
