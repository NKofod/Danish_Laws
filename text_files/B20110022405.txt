Kapitel 1   Anvendelsesområde Kapitel 2   Definitioner Kapitel 3   Klassificering Kapitel 4   Planlægning Kapitel 5   Regulativpligt Kapitel 6   Ordninger Kapitel 7   Forbrænding af affald Kapitel 8   Deponering af affald Kapitel 9   Benchmarking af affaldsforbrændings- og deponeringsanlæg Kapitel 10   Særlige regler om farligt affald fra virksomheder Kapitel 11   Principper for kommunalbestyrelsens fastsættelse og opkrævning af gebyrer Kapitel 12   Den nationale regulativdatabase Kapitel 13   Indberetning af data om affald Kapitel 14   Genanvendeligt erhvervsaffald Kapitel 15   Affaldsregistret Kapitel 16   Oplysningspligt Kapitel 17   Kommunale behandlingsanlæg Kapitel 18   Tilsyn Kapitel 19   Administrative bestemmelser Kapitel 20   Straf Kapitel 21   Ikrafttrædelse og overgangsbestemmelser Bilag 1 Bilag 2 Bilag 3 Bilag 4 Bilag 5 Bilag 6A Bilag 6B Bilag 7 Bilag 8 Bilag 9 Bilag 10 Bilag 11 Bekendtgørelse om affald1) I medfør af § 7 b, § 44, stk. 1, og 4-6, § 45, stk. 2, 5 og 7, § 45 a, § 45 d, stk. 1 og 2, § 46 a, stk. 1-3, § 46 b, stk. 1 og 2, § 47, stk. 2 og 3, § 48, stk. 4, 8 og 9, § 50 d, stk. 2-4, § 51, stk. 5, § 67, § 73, § 80, stk. 1 og 2, § 88, § 89 b, § 92 og § 110, stk. 3 og 4, i lov om miljøbeskyttelse, jf. lovbekendtgørelse nr. 879 af 26. juni 2010, som ændret ved lov nr. 1387 af 14. december 2010, fastsættes:
Kapitel 1 Anvendelsesområde § 1. Bekendtgørelsen omfatter håndtering af affald, der ikke er reguleret af anden lovgivning, samt klassificering af affald, planlægning om affald, regulativer om affald, ordninger for affald, data om affald, gebyrer for affald, brug af affaldssystemer, mærkning af affald, anvisning af affald, anmeldelse af affald, godkendelse og registrering af affaldsbehandlingsanlæg, indsamlere af affald, benchmarking af affaldsbehandlingsanlæg m.v.
 Stk. 2. Bekendtgørelsen omfatter ikke håndtering af restprodukter fra røggasrensning på kraftværker baserede på fossile brændstoffer.
Kapitel 2 Definitioner § 2. Ved affald forstås i denne bekendtgørelse ethvert stof eller enhver genstand, jf. bilag 2, som indehaveren skiller sig af med eller agter eller er forpligtet til at skille sig af med.
Stk. 2. Som affald anses dog ikke stoffer eller genstande, som er resultatet af en produktionsproces, som ikke primært sigter mod fremstilling af dette stof eller denne genstand, og hvis 1) det er sikkert, at stoffet eller genstanden videreanvendes, 2) stoffet eller genstanden kan anvendes direkte uden anden yderligere forarbejdning, end hvad der er normal industriel praksis, 3) stoffet eller genstanden fremstilles som en integreret del af en produktionsproces, og 4) videreanvendelse er lovlig, dvs. at stoffet eller genstanden lever op til alle relevante krav til produkt-, miljø- og sundhedsbeskyttelse for den pågældende anvendelse og ikke vil få generelle negative indvirkninger på miljøet eller menneskers sundhed.
 § 3. I denne bekendtgørelse forstås endvidere ved:
 1) Affaldsbehandlingsanlæg: Anlæg, som nyttiggør eller bortskaffer affald, herunder anlæg, som forbereder affald forud for nyttiggørelse eller bortskaffelse.
 2) Affaldsdatasystemet: System for indberetning af affaldsdata.
 3) Affaldsfraktion: Underopdeling af affald efter materiale, sammensætning og oprindelse, herunder asfalt, papir, pap, dæk, affald i form af metal og elektriske og elektroniske produkter, affald i form af batterier og akkumulatorer, PVC, plast, glas, shredderaffald, jord og træ.
 4) Affaldsindehaver: Producenten af affaldet eller den fysiske eller juridiske person, der er i besiddelse af affaldet.
 5) Affaldsproducent: Enhver, hvis aktivitet frembringer affald (den oprindelige affaldsproducent), eller enhver, der foretager en forbehandling, blanding eller andet, som medfører en ændring af dette affalds karakter eller sammensætning.
 6) Affaldstype: Affald, som er opført på listen over affald, jf. bilag 2, og som er beskrevet med en EAK-kode.
 7) Affaldstransportør: Enhver virksomhed, som transporterer affald for fremmed regning, herunder ved brug af lastbil, jernbane, fly eller skib.
 8) Anvisningsordning: En ordning, hvor kommunalbestyrelsen i et regulativ har fastlagt på hvilken måde og eventuelt på hvilket anlæg, affaldsproducenten skal sikre, at affaldet bliver håndteret.
 9) Behandling: Nyttiggørelses- eller bortskaffelsesoperationer, herunder forberedelse forud for nyttiggørelse eller bortskaffelse.
10) Benyttelsespligt: Pligt for borgere og virksomheder til at a) anvende en indsamlings- eller anvisningsordning fastsat i et regulativ eller b) følge kommunalbestyrelsens konkrete anvisninger om håndtering af affald, der ikke er omfattet af en indsamlings- eller anvisningsordning.
 11) Bioaffald: Bionedbrydeligt have-park-affald, mad- og køkkenaffald fra husholdninger, restauranter, cateringfirmaer og detailforretninger samt lignende affald fra fødevareforarbejdningsvirksomheder.
 12) Blandet affald fra erhverv: Blandinger af forbrændingsegnet, deponeringsegnet eller genanvendeligt affald, som ikke er kildesorteret, fra virksomheder.
13) Bortskaffelse: Enhver operation, der ikke er nyttiggørelse, også hvis operationen som sekundær konsekvens fører til genvinding af stoffer eller til energiudnyttelse.
Bilag 6 A indeholder en ikke-udtømmende liste over bortskaffelsesoperationer.
 14) Dagrenovation: Affald, som hovedsageligt består af køkkenaffald, hygiejneaffald og mindre emner af kasserede materialer, der typisk frembringes af private husholdninger, herunder madaffald og restaffald i form af kartoner til mælk, juice og lignende, snavset papir, pap og plast m.v., og som ikke er omfattet af andre ordninger.
 15) Dagrenovationslignende affald: Affald, som er frembragt af virksomheder, og som i sammensætning svarer til dagrenovation fra private husholdninger.
 16) Deponeringsanlæg: Som defineret i bekendtgørelse om deponeringsanlæg.
 17) Deponeringsegnet affald: Affald, som ikke er egnet til genanvendelse eller til forbrænding.
 18) Emballage: Emballage som defineret i bekendtgørelse om visse krav til emballager.
 19) Emballageaffald: Emballageaffald som defineret i bekendtgørelse om visse krav til emballager.
20) Erhvervsaffald: Affald, som er frembragt af virksomheder, herunder dagrenovationslignende affald, have-park-affald, storskrald, bygge- og anlægsaffald, produktionsaffald, industriaffald, kildesorterede affaldsfraktioner og jord.
Erhvervsaffald kan enten være farligt eller ikke-farligt.
 21) Farligt affald: Affald, som er opført på og markeret som farligt affald på listen over affald i bilag 2, og som udviser én eller flere af de farlige egenskaber, som er angivet i bilag 4. Som farligt affald anses endvidere affald, som udviser egenskaber, som er angivet i bilag 4.
 22) Flydende affald: Affald i flydende form, dog ikke slam.
 23) Forbehandling: De fysiske, termiske, kemiske eller biologiske processer forud for nyttiggørelse eller bortskaffelse, herunder sortering, knusning, sammenpresning, pelletering, tørring, neddeling, konditionering, adskillelse, og forud for nyttiggørelse endvidere demontering, ompakning, blending eller blanding, hvorved affaldets egenskaber ændres med det formål at mindske dets omfang eller farlighed eller på anden måde gøre den videre håndtering lettere.
 24) Forberedelse med henblik på genbrug: Enhver nyttiggørelsesoperation i form af kontrol, rengøring eller reparation, hvor produkter eller produktkomponenter, der er blevet til affald, forberedes, således at de kan genbruges uden anden forbehandling.
25) Forbrændingsegnet affald: Affald, som ikke er egnet til genanvendelse, og som kan destrueres ved forbrænding, uden at forbrænding heraf giver anledning til udledning af forurenende stoffer i uacceptabelt omfang.
Forbrændingsegnet affald omfatter bl.a. dagrenovation og dagrenovationslignende affald fra virksomheder, men ikke:
 a) Affald, som det efter lovgivningen er forbudt at forbrænde.
 b) Affald, der efter lovgivningen, herunder et regulativ vedtaget af kommunalbestyrelsen, skal indsamles eller anvises til genanvendelse eller anden behandling, herunder deponering.
 c) PVC-affald, f.eks. kloakrør, vinduer og gulvbelægning, og tungmetalbelastet affald, f.eks. fiskenet med blylodder og affald fra røntgenafdelinger samt affald, der på lignende måde ved forbrænding kan give anledning til miljømæssige problemer.
 26) Forhandler: Enhver virksomhed, der optræder som hovedmand ved køb og efterfølgende salg af affald, herunder forhandlere, der ikke fysisk tager affaldet i besiddelse.
27) Genanvendelse: Enhver nyttiggørelsesoperation, hvor affaldsmaterialer omforarbejdes til produkter, materialer eller stoffer, hvad enten de bruges til det oprindelige formål eller til andre formål.
Heri indgår omforarbejdning af organisk materiale, men ikke energiudnyttelse og omforarbejdning til materialer, der skal anvendes til brændsel eller til opfyldningsoperationer.
 28) Genanvendelsesanlæg: Anlæg, hvorpå der foretages genanvendelsesoperationer, jf. nr. 27.
 29) Genbrug: Enhver operation, hvor produkter eller komponenter, der ikke er affald, bruges igen til samme formål, som de var udformet til.
30) Husholdningsaffald: Affald, som er frembragt af husholdninger, herunder dagrenovation, haveaffald, storskrald, kildesorterede affaldsfraktioner og jord fra husholdninger.
Husholdningsaffald kan enten være farligt eller ikke-farligt.
 31) Håndtering: Indsamling, transport, nyttiggørelse og bortskaffelse af affald, herunder tilsyn i forbindelse hermed og efterbehandling af deponeringsanlæg samt forhandleres og mægleres virksomhed.
 32) Indsamling: Afhentning af affald, herunder indledende sortering og indledende oplagring af affald med henblik på transport til et affaldsbehandlingsanlæg.
 33) Indsamlingsordning: En regulativbestemt ordning, hvor kommunen overtager ansvaret for affaldets videre håndtering ved opsamlingsstedet, og som er organiseret som en hente- eller en bringeordning.
34) Indsamlingsvirksomhed: En godkendt og registreret virksomhed, som indsamler kildesorteret genanvendeligt erhvervsaffald, og som overtager ansvaret for aflevering af affaldet på et registreret genanvendelsesanlæg og for indberetning af data om affaldet til affaldsdatasystemet, og som kan indberette oplysninger om alle former for affald, herunder genanvendeligt, forbrændings- og deponeringsegnet affald, som virksomheden indsamler eller transporterer.
En indsamlingsvirksomhed kan være et anlæg, som forbehandler genanvendeligt affald.
 35) Kildesortering: Sortering på det sted, hvor affaldet genereres, i genanvendeligt, forbrændings- og deponeringsegnet affald samt sortering efter materiale og anvendelsesform.
 36) Kommunale behandlingsanlæg: Kommunale anlæg, som behandler genanvendeligt affald, og hvor en eller flere kommunalbestyrelser tilsammen ejer en væsentlig andel af anlægget eller direkte eller indirekte ejer en væsentlig del af kapitalen i det selskab eller lignende, der ejer anlægget.
 37) Mægler: Enhver virksomhed, der arrangerer nyttiggørelse eller bortskaffelse af affald på andres vegne, herunder mæglere, der ikke fysisk tager affaldet i besiddelse.
38) Nyttiggørelse: Enhver operation, hvis hovedresultat er, enten at affald opfylder et nyttigt formål ved at erstatte anvendelsen af andre materialer, der ellers ville være blevet anvendt til at opfylde en bestemt funktion, eller at affaldet bliver forberedt med henblik på at opfylde den bestemte funktion i anlægget eller i samfundet generelt.
Bilag 6 B indeholder en ikke-udtømmende liste over nyttiggørelsesoperationer.
 39) Olieaffald: Enhver form for industriolie eller smøreolie af mineralsk eller syntetisk oprindelse, der er blevet uegnet til det formål, som den oprindeligt var bestemt til, såsom olie fra forbrændingsmotorer og transmissionssystemer samt olie til maskiner, turbiner og hydrauliske anordninger.
 40) Virksomhed: Enhver fysisk eller privat eller offentlig juridisk person, som er registreret i Det centrale virksomhedsregister (CVR), og som derved har et CVR-nummer.
Kapitel 3 Klassificering § 4. Kommunalbestyrelsen afgør, om et stof eller en genstand er affald, jf. dog stk. 7 og § 6, stk. 2.
 Stk. 2. Kommunalbestyrelsen afgør endvidere, om affald er:
 1) Farligt affald.
 2) Emballageaffald.
 3) Genanvendeligt affald.
 4) Forbrændingsegnet affald.
 5) Deponeringsegnet affald.
Stk. 3. Kommunalbestyrelsen skal klassificere affald som kildesorteret genanvendeligt, hvis den affaldsproducerende virksomhed kan godtgøre, at affaldet kan genanvendes på et registreret genanvendelsesanlæg.
Kommunalbestyrelsen skal klassificere sammenblandinger af genanvendeligt affald som kildesorteret genanvendeligt affald, hvis den affaldsproducerende virksomhed kan dokumentere, at sammenblandingen ikke forringer genanvendelsen for hvert enkelt materiale.
 Stk. 4. Kommunalbestyrelsen skal træffe afgørelse om, at stoffer eller genstande, som opfylder kriterierne i stk. 5, ikke længere er affald.
Stk. 5. Kommunalbestyrelsen skal i sin afgørelse efter stk. 4 inddrage følgende kriterier 1) stoffet eller genstanden har gennemgået en nyttiggørelsesoperation, herunder genanvendelse, 2) stoffet eller genstanden er almindeligt anvendt til specifikke formål, 3) der findes et marked for eller en efterspørgsel efter et sådant stof eller en sådan genstand, 4) stoffet eller genstanden opfylder de tekniske krav til de specifikke formål og lever op til gældende lovgivning og normer vedrørende produkter, og 5) anvendelsen af stoffet eller genstanden får ikke generelle negative indvirkninger på miljøet eller menneskers sundhed.
 Stk. 6. Kommunalbestyrelsen skal orientere Miljøstyrelsen om afgørelser truffet efter stk. 4. Miljøstyrelsen offentliggør disse afgørelser på www.mst.dk.
 Stk. 7. Miljøstyrelsen træffer afgørelse efter stk. 1-5 om klassificering af affald i forbindelse med Miljøstyrelsens tilsyn efter bekendtgørelse om overførsel af affald.
 Stk. 8. Stk. 7 gælder også, hvis den i stk. 1 nævnte myndighed er til stede samtidig med Miljøstyrelsen og fører eget tilsyn efter loven eller regler udstedt i medfør heraf.
 § 5. Kommunalbestyrelsen skal orientere Miljøstyrelsen om afgørelser, hvor affald, som løbende fremkommer fra en virksomhed, og som opfylder kriterierne i bilag 4, men som ikke fremgår markeret som farligt affald af bilag 2, er blevet klassificeret som farligt affald i henhold til bilag 4.
 Stk. 2. Kommunalbestyrelsen skal ligeledes orientere Miljøstyrelsen om affald, der løbende fremkommer fra en virksomhed, og som ikke opfylder kriterierne i bilag 4, men som fremgår af bilag 2 markeret som farligt affald.
Klassificering af skibe § 6. Kommunalbestyrelsen afgør, om et skib på 1.500 ton letvægt (egenvægt) eller derunder er affald.
Kommunalbestyrelsen afgør samtidig, om skibet tillige skal klassificeres som farligt affald.
Stk. 2. Miljøstyrelsen afgør, om et skib over 1.500 ton letvægt (egenvægt) er affald.
Miljøstyrelsen afgør samtidig, om skibet tillige skal klassificeres som farligt affald.
 § 7. Når et skib, der er ældre end 25 år og har en skroglængde på mere end 15 meter ved vandlinjen, er beliggende i en dansk havn og overdrages med henblik på eksport eller ønskes eksporteret, skal overdrageren eller eksportøren straks give kommunalbestyrelsen i den kommune, hvor skibet ligger, underretning herom med angivelse af skibets fremtidige destination og formål.
§ 8. Umiddelbart efter underretning efter § 7, eller hvis kommunalbestyrelsen i øvrigt fra anden side får underretning om salg eller overdragelse, der kan sidestilles med salg, eller forestående eksport af et skib, der ligger i havn, foretager kommunalbestyrelsen besigtigelse af skibet.
Ved besigtigelsen skal kommunalbestyrelsen inspicere skibets stand og dokumenter, der kan have betydning for vurdering af en klassificering af skibet efter § 6, herunder dokumentation for skibets egenvægt.
Stk. 2. Hvis kommunalbestyrelsen konstaterer, at det konkrete skib har en egenvægt over 1.500 ton letvægt (egenvægt), indsendes sagen med kommunalbestyrelsens bemærkninger og sagens dokumenter til Miljøstyrelsen hurtigst muligt og senest tre arbejdsdage efter besigtigelsen.
Hidtidig og fremtidig ejer underrettes herom.
 Stk. 3. I situationer, hvor skibet formodes at skulle eksporteres til en destination uden for EU/EØS, og hvor skibets alder, destination og stand m.v. umiddelbart giver grundlag for at antage, at skibet er affald eller farligt affald, kan myndighederne straks træffe afgørelse om, at skibet ikke må forlade den danske havn, førend der er truffet afgørelse efter § 6, jf. 10, stk. 1.
 § 9. Til brug for en afgørelse om hvorvidt et skib er affald, indhenter den kompetente myndighed, inden tre dage fra konstateringen af, at kommunalbestyrelsen, henholdsvis Miljøstyrelsen er kompetent myndighed, følgende oplysninger:
 1) Dokumentation af ejerforhold.
 2) Registrering af skibet samt status for certifikater og klassifikationer.
 3) Dokumentation, evt. i form af tro og love erklæringer, af ejers hensigter med skibet.
 4) Dokumentation for de økonomiske forhold ved salg og videre skæbne for skibet.
 5) Andre nødvendige oplysninger for afgørelsen af den konkrete sag.
 § 10. Den kompetente myndighed afgør hurtigst muligt og senest otte arbejdsdage fra det tidspunkt, hvor oplysningerne efter § 9, nr. 1-5 foreligger, om skibet klassificeres som affald og underretter ejeren af skibet samt eventuelle andre implicerede parter om afgørelsen.
 Stk. 2. Såfremt skibet er blevet klassificeret som affald og ikke ønskes eksporteret, meddeler skibets ejer snarest muligt den kompetente myndighed, hvilken godkendt affaldsbehandler ejeren ønsker skal stå for genanvendelsen.
 § 11. Til brug for en afgørelse efter §§ 6 og 10 skal ejere, købere, sælgere, eller eksportører efter anmodning fra kommunalbestyrelsen eller Miljøstyrelsen afgive alle oplysninger i deres besiddelse vedrørende et stof eller genstand, herunder om ejerforhold, oprindelse, tilstand, tekniske oplysninger, påtænkt anvendelse, sammensætning eller eventuelt påtænkt destination.
Affaldshierarki § 12. Den kommunale affaldshåndtering skal, jf. dog stk. 2, ske i overensstemmelse med følgende affaldshierarki:
 1) Forberedelse med henblik på genbrug.
 2) Genanvendelse.
 3) Anden nyttiggørelse.
 4) Bortskaffelse.
 Stk. 2. Affaldshierarkiet kan fraviges for særlige affaldsstrømme, hvis fravigelsen er begrundet i en livscyklusbetragtning.
 Stk. 3. Anvendelsen af affaldshierarkiet og fravigelser herfra skal ske med henblik på at opnå det bedste samlede miljømæssige resultat, jf. lovens § 1 og § 3.
Kapitel 4 Planlægning § 13. Kommunalbestyrelsen udarbejder og vedtager en 12-årig kommunal plan for håndtering af affald.
Planen skal revideres mindst hvert 6. år.
 Stk. 2. Den kommunale affaldshåndteringsplan skal indeholde:
 1) En kortlægningsdel, som beskriver status for affaldsområdet i kommunen, jf. § 14.
 2) En målsætningsdel, som redegør for kommunens overordnede målsætninger på affaldsområdet.
 3) En planlægningsdel med særlig fokus på planlægningen de første 6 år af planperioden, jf. § 15.
 Stk. 3. Ved udarbejdelsen af den kommunale affaldshåndteringsplan finder lovens § 6 b tilsvarende anvendelse.
 Stk. 4. Den kommunale affaldshåndteringsplan skal udarbejdes med udgangspunkt i den nationale affaldshåndteringsplan, jf. lovens § 46 c, og må ikke stride mod denne.
 § 14. Kortlægningsdelen skal indeholde:
 1) Opgørelser over mængderne af affald, som produceres i kommunen, fordelt på den branche, hvor affaldet stammer fra, affaldstyper (EAK-koder), jf. bilag 2, eller affaldsfraktioner, og hvordan affaldet er nyttiggjort eller bortskaffet.
 2) Opgørelser over mængderne af affald, som eksporteres fra eller importeres til kommunerne, fordelt på affaldstyper.
 3) Oversigt over og beskrivelser af indsamlings- og anvisningsordninger for affald.
 4) Oversigt over og beskrivelser af deponerings- og forbrændingsanlæg, som kommunalbestyrelsen anvender eller anviser til, samt oplysninger om tilførte mængder af affald og kapacitet til rådighed.
 5) Oplysninger om sorterings- og behandlingsanlæg m.v., som kommunalbestyrelsen anvender eller anviser til.
 6) Oplysninger om kommunalbestyrelsens omkostninger ved håndtering af affald fordelt på ordninger for husholdninger og virksomheder.
 § 15. Planlægningsdelen skal indeholde en redegørelse for:
1) Skønnet over de fremtidige affaldsmængder i kommunen, bortset fra kildesorteret genanvendeligt erhvervsaffald.
Redegørelsen skal dog indeholde et skøn over de fremtidige genanvendelige affaldsmængder fra kommunens institutioner og virksomheder samt genanvendeligt erhvervsaffald afleveret på genbrugspladser i kommunen.
 2) En vurdering af behovet for nye indsamlingsordninger.
 3) En beskrivelse af den forventede fremtidige håndtering af det affald, som kommunalbestyrelsen indsamler eller anviser til behandling.
 4) Hvilke behandlingsanlæg, der planlægges anvendt til håndtering af det affald, som kommunalbestyrelsen indsamler, samt hvor store mængder affald, der forventes tilført de enkelte anlæg.
 5) Deponerings- og forbrændingskapacitet, herunder behovet for etablering af yderligere kapacitet på baggrund af de forventede tilførte mængder af affald sammenholdt med de anvendte anlægs kapacitet og levetid.
 6) Planens økonomiske konsekvenser for kommunalbestyrelsens budget og gebyrernes størrelse, jf. kapitel 11.
 7) Planlagte fremtidige investeringer til renovering, ombygning eller etablering af nye anlæg, jf. § 63, som er vedtaget af kommunalbestyrelsen.
 8) En vurdering af, i hvilket omfang de af planen omfattede foranstaltninger er i overensstemmelse med affaldshierarkiet, og bidrager til at forebygge eller mindske de negative følger af affaldshåndteringen.
 Stk. 2. Redegørelserne i stk. 1, nr. 2-4 og 6-8, skal være detaljerede for de første 6 år og overordnede for den resterende del af planperioden.
 Stk. 3. Redegørelserne i stk. 1, nr. 1 og 5, skal være detaljerede for hele planperioden.
§ 16. For at give offentligheden mulighed for tidligt og på en effektiv måde at udtale sig, inden affaldshåndteringsplanen vedtages, skal kommunalbestyrelsen foretage offentlig annoncering i lokale blade af forslag til affaldshåndteringsplan eller revision af affaldshåndteringsplanen.
Annonceringen skal som minimum indeholde oplysninger om:
 1) Kommunalbestyrelsens adresse.
 2) Oplysning om, at enhver har ret til at se forslaget til planen eller revision af planen.
 3) Oplysning om, at enhver har ret til at kommentere forslaget inden for en frist på minimum 8 uger fra annonceringen samt oplysning om, hvor kommentarer og spørgsmål kan rettes til.
§ 17. Kommunalbestyrelsen foretager offentlig annoncering i lokale blade af planens vedtagelse og af de begrundelser og overvejelser, der ligger til grund for planens vedtagelse, herunder om processen for offentlighedens deltagelse.
Affaldshåndteringsplanen skal være offentlig tilgængelig og formidles elektronisk til offentligheden, jf. bekendtgørelse om aktiv formidling af miljøoplysninger.
 § 18. I det omfang kommunalbestyrelsens faktiske forvaltningsvirksomhed (driftsherreopgaver) efter denne bekendtgørelse varetages af et kommunalt fællesskab, kan planlægningen foretages af det kommunale fællesskab.
Kapitel 5 Regulativpligt § 19. Kommunalbestyrelsen skal udarbejde og vedtage regulativer om ordninger for affald produceret af husholdninger og virksomheder i kommunen, jf. § 24, stk. 1-3, jf. dog stk. 2.
 Stk. 2. Kommunalbestyrelsen skal udarbejde og vedtage et selvstændigt regulativ for jord, som er affald.
 Stk. 3. Kommunalbestyrelsen skal, når de udarbejder regulativerne, anvende de paradigmer, som fremgår af bilag 9 og 10.
 Stk. 4. Paradigmerne er tilgængelige på www.miljoeportal.dk.
 Stk. 5. Kommunalbestyrelsen skal offentliggøre de efter stk. 1 vedtagne regulativer ved indrapportering til den nationale regulativdatabase, der er tilgængelig på www.mst.dk.
Stk. 6. Regulativerne træder i kraft dagen efter offentliggørelse i regulativdatabasen.
Regulativerne skal træde i kraft første gang senest den 1. januar 2012.
 § 20. Kommunalbestyrelsen skal i regulativerne fastsætte de indsamlings- og anvisningsordninger, der skal anvendes i kommunen, jf. kapitel 6, 7 og 10. Kommunalbestyrelsen vælger selv, om felter, der er angivet med frivillig at udfylde, skal udfyldes.
 § 21. Kommunalbestyrelsen skal i regulativerne fastsætte forskrifter om indsamlingsordningernes omfang og tilrettelæggelse m.v., herunder krav om kildesortering.
Stk. 2. Kommunalbestyrelsen kan herudover for indsamlingsordninger fastsætte forskrifter om 1) emballering af affald, 2) beholdertype, 3) opbevaring af affald, 4) kapacitet for beholdere, 5) anbringelse af beholdere, herunder adgangsveje, 6) anvendelse af beholdere, 7) fyldning af beholdere, 8) renholdelse af beholdere og 9) afhentning af beholdere.
 § 22. Kommunalbestyrelsen skal i regulativerne fastsætte forskrifter om anvisningsordningernes omfang og tilrettelæggelse m.v., herunder krav om kildesortering.
Stk. 2. Kommunalbestyrelsen kan herudover for anvisningsordninger fastsætte forskrifter om 1) emballering af affald, 2) mærkning af containere m.v., 3) opbevaring af affald, 4) forudgående behandling, herunder neddeling af affald med henblik på forbrænding, 5) anvisning af affald til midlertidig oplagring, 6) forbehandling af affald med henblik på genanvendelse, forbrænding med energiudnyttelse eller bortskaffelse, 7) undtagelse af store og uhåndterlige emner fra kravet om forbrænding, hvis de kræver særlig forbehandling udover forbehandling med kompaktor eller lignende og 8) deklarering af affald.
 § 23. §§ 16 og 17 om offentlighedens inddragelse finder tilsvarende anvendelse for regulativer dog således, at enhver har ret til at kommentere forslaget inden for en frist på minimum 4 uger fra annonceringen.
 Stk. 2. §§ 16 og 17 om offentlighedens inddragelse finder ikke anvendelse for regulativer, hvor der alene er tale om ændringer i regulativernes faste del.
Kapitel 6 Ordninger § 24. Kommunalbestyrelsen skal etablere ordninger for affald produceret af husholdninger og virksomheder i kommunen.
Ordningerne skal fremgå af henholdsvis regulativet for husholdningsaffald og regulativet for erhvervsaffald, jf. § 19.
 Stk. 2. Stk. 1 gælder ikke for eksplosivt affald.
 Stk. 3. Kommunalbestyrelsen må ikke etablere ordninger for eller tilbyde indsamling af kildesorteret genanvendeligt affald fra virksomheder, jf. dog § 39, stk. 1, og § 40. Kommunalbestyrelsen kan dog fortsat lade kildesorteret genanvendeligt affald fra kommunens institutioner og virksomheder være omfattet af ordninger for genanvendeligt affald.
 Stk. 4. Kommunalbestyrelsen beslutter, om en ordning efter stk. 1 etableres som en indsamlings- eller en anvisningsordning, jf. dog §§ 25-27, §§ 29-34, §§ 37 og 39. En indsamlingsordning kan etableres som en hente- eller en bringeordning.
 Stk. 5. Kommunalbestyrelsen kan etablere forskellige ordninger for den samme brugergruppe, når forskellen er begrundet i objektive kriterier som f.eks. boligtype.
 Stk. 6. Kommunalbestyrelsen skal konkret anvise affald, der ikke er omfattet af en indsamlings- eller anvisningsordning, jf. dog stk. 3. Den konkrete anvisning skal ske på baggrund af en konkret vurdering af affaldets egenskaber, herunder nødvendige prøvetagninger og analyser til brug for klassificering og anvisning.
Etablering af og krav til visse ordninger for husholdninger § 25. Kommunalbestyrelsen skal etablere en indsamlingsordning i form af en henteordning for dagrenovation fra alle husholdninger.
 Stk. 2. I sommerhusområder, udlagt efter lov om planlægning, kan kommunalbestyrelsen erstatte en indsamlingsordning med en anvisningsordning for dagrenovation i en del af kalenderåret.
 Stk. 3. Kommunalbestyrelsen skal i regulativet for husholdningsaffald fastsætte forskrifter, som er nævnt i § 21, stk. 2, for indsamlingsordninger for dagrenovation.
 Stk. 4. Kommunalbestyrelsen kan i regulativet for husholdningsaffald fastsætte bestemmelser om, at husholdninger kan kompostere den vegetabilske del af dagrenovationen på den matrikel, hvor husholdningen er beliggende.
§ 26. Kommunalbestyrelsen skal etablere en indsamlingsordning for papiraffald fra husholdninger i bebyggelser, hvor der til stadighed er mere end 1000 indbyggere.
Ordningen skal tilrettelægges på en sådan måde, at væsentlige dele af affaldet bliver indsamlet.
Indsamlingsordningen skal som minimum dække følgende 1) dagblade, 2) distriktsblade, 3) uge- og månedsblade, herunder fag- og medlemsblade, 4) adresseløse tryksager, 5) adresserede forsendelser og 6) telefonbøger.
 Stk. 2. Kommunalbestyrelsen skal sikre, at væsentlige dele af det indsamlede papiraffald bliver genanvendt.
 Stk. 3. Hvis kommunalbestyrelsen indgår en aftale med en virksomhed om håndtering af papiraffald forud for genanvendelse af papiraffaldet, skal kommunalbestyrelsen i aftalen sikre sig, at virksomheden dokumenterer, at affaldet afleveres på et anlæg, som kan genanvende papiraffaldet.
§ 27. Kommunalbestyrelsen skal etablere en indsamlingsordning for papaffald, herunder papemballager, fra husholdninger i bebyggelser, hvor der til stadighed er mere end 1000 indbyggere.
Ordningen skal tilrettelægges på en sådan måde, at væsentlige dele af affaldet bliver indsamlet.
 Stk. 2. Kommunalbestyrelsen skal sikre, at væsentlige dele af det indsamlede papaffald bliver genanvendt.
 Stk. 3. Hvis kommunalbestyrelsen indgår en aftale med en virksomhed om håndtering af papaffald forud for genanvendelse heraf, skal kommunalbestyrelsen i aftalen sikre sig, at virksomheden dokumenterer, at affaldet afleveres på et anlæg, som kan genanvende papaffaldet.
 § 28. Hvis den indsamlede mængde af papir- og papaffald, jf. §§ 26 og 27, i kommunen udgør mindre end 55 % af det samlede papir- og pappotentiale for husholdninger i hele kommunen i to på hinanden følgende kalenderår regnet fra og med kalenderåret 2006, skal kommunalbestyrelsen tilrettelægge indsamlingsordningen, jf. § 26, på en sådan måde, at der anvendes fast opsamlingsmateriel, som gør det mindst lige så nemt for husholdningerne at aflevere papiraffaldet som at aflevere dagrenovation.
Stk. 2. Miljøstyrelsen forestår udarbejdelsen og offentliggørelsen af beregningerne af de samlede papir- og pappotentialer fra husholdninger for kommunerne.
I kommuner, hvor over 50 % af indbyggerne bor i landdistrikter, hvorved forstås områder med bebyggelser på under 200 indbyggere, vil potentialet blive beregnet med 100 % af husstande i byer med over 200 indbyggere og 50 % af husstande i landdistrikter.
Miljøstyrelsen afgør tvivlspørgsmål om, hvorvidt en kommune er omfattet af stk. 2, 2. pkt.
§ 29. Kommunalbestyrelsen skal etablere en indsamlingsordning for glasemballageaffald fra husholdninger i bebyggelser, hvor der til stadighed er mere end 2000 husstande.
Ordningen skal tilrettelægges på en sådan måde, at væsentlige dele af det genanvendelige glasemballageaffald bliver indsamlet.
 Stk. 2. Kommunalbestyrelsen skal sikre, at væsentlige dele af det indsamlede glasemballageaffald bliver genanvendt eller forberedt til genbrug.
 Stk. 3. Hvis kommunalbestyrelsen indgår en aftale med en virksomhed om håndtering af glasemballageaffaldet forud for genanvendelse eller forberedelse til genbrug skal kommunalbestyrelsen i aftalen sikre sig, at virksomheden dokumenterer, at affaldet afleveres på et anlæg, som kan genanvende glasemballageaffaldet eller forberede affaldet til genbrug.
§ 30. Kommunalbestyrelsen skal etablere en indsamlingsordning for genanvendeligt metalemballageaffald.
Ordningen skal tilrettelægges på en sådan måde, at væsentlige dele af det genanvendelige metalemballageaffald bliver indsamlet.
 Stk. 2. Kommunalbestyrelsen skal sikre, at væsentlige dele af det indsamlede genanvendelige metalemballageaffald bliver genanvendt.
 Stk. 3. Hvis kommunalbestyrelsen indgår en aftale med en virksomhed om håndtering af det genanvendelige metalemballageaffald forud for genanvendelse heraf, skal kommunalbestyrelsen i aftalen sikre sig, at virksomheden dokumenterer, at affaldet afleveres på et anlæg, som kan genanvende metalemballageaffaldet.
§ 31. Kommunalbestyrelsen skal etablere en indsamlingsordning for genanvendeligt plastemballageaffald, herunder for affald i form af plastflasker og -dunke.
Ordningen skal tilrettelægges på en sådan måde, at væsentlige dele af det genanvendelige plastemballageaffald bliver indsamlet.
 Stk. 2. Kommunalbestyrelsen skal sikre, at væsentlige dele af den indsamlede plastemballageaffald bliver oparbejdet og genanvendt som plastmateriale.
 Stk. 3. Hvis kommunalbestyrelsen indgår en aftale med en virksomhed om håndtering af plastemballageaffaldet forud for oparbejdning og genanvendelse heraf, skal kommunalbestyrelsen i aftalen sikre sig, at virksomheden dokumenterer, at affaldet afleveres på et anlæg, som kan oparbejde og genanvende plastemballage.
 § 32. Kommunalbestyrelsen skal etablere en indsamlingsordning i form af en bringeordning, der giver husholdninger i kommunen adgang til mindst én genbrugsplads.
 Stk. 2. Kommunalbestyrelsen skal sikre, at det alene er tilladt for husholdningerne i kommunen at aflevere emballeret affald på genbrugspladser, hvis affaldet er emballeret i klare plastsække.
§ 33. Kommunalbestyrelsen skal etablere en indsamlingsordning for PVC-affald.
Ordningen skal tilrettelægges på en sådan måde, at væsentlige dele af både genanvendeligt og ikke-genanvendeligt PVC-affald indsamles.
 Stk. 2. Kommunalbestyrelsen skal sikre, at væsentlige dele af det indsamlede genanvendelige PVC-affald bliver genanvendt, og at væsentlige dele af det ikke-genanvendelige PVC-affald bliver deponeret.
 Stk. 3. Hvis kommunalbestyrelsen indgår en aftale med en virksomhed om håndtering af PVC-affald forud for genanvendelse eller deponering heraf, skal kommunalbestyrelsen i aftalen sikre sig, at virksomheden dokumenterer, at genanvendeligt og deponeringsegnet PVC-affald sorteres og afleveres på et anlæg, som kan genanvende genanvendeligt PVC-affald eller på et anlæg, hvorpå der kan deponeres ikke-genanvendeligt PVC-affald.
 § 34. Kommunalbestyrelsen skal etablere en indsamlingsordning for affald af imprægneret træ. Ordningen skal tilrettelægges på en sådan måde, at væsentlige dele af det imprægnerede træ bliver indsamlet, jf. dog § 107.
 Stk. 2. Kommunalbestyrelsen skal sikre, at væsentlige dele af det indsamlede affald af imprægneret træ bliver genanvendt eller nyttiggjort på en sådan måde, at metalindholdet opkoncentreres separat, og at træaffaldet herefter genanvendes, eller at energiressourcen i træaffaldet udnyttes.
 Stk. 3. Hvis kommunalbestyrelsen indgår en aftale med en virksomhed om håndtering af træaffaldet forud for genanvendelse eller anden nyttiggørelse heraf, skal kommunalbestyrelsen i aftalen sikre sig, at virksomheden dokumenterer, at affaldet afleveres på et anlæg, som kan genanvende eller nyttiggøre træaffaldet i overensstemmelse med stk. 2.
 § 35. Kommunalbestyrelsen skal etablere en ordning for bygge- og anlægsaffald, som giver husholdningerne mulighed for at sortere i overensstemmelse med kravene til sortering i § 74, stk. 2.
 Stk. 2. Kommunalbestyrelsen skal sikre, at væsentlige dele af det omfattede bygge- og anlægsaffald bliver genanvendt.
 Stk. 3. Hvis kommunalbestyrelsen indgår en aftale med en virksomhed om håndtering af det genanvendelige bygge- og anlægsaffald forud for genanvendelse heraf, skal kommunalbestyrelsen i aftalen sikre sig, at virksomheden dokumenterer, at affaldet afleveres på et anlæg, som kan genanvende bygge- og anlægsaffaldet.
 § 36. Kommunalbestyrelsen kan i regulativet for husholdningsaffald fastsætte bestemmelser om, at affald af neddelt kreosotbehandlet træ skal forbrændes med energiudnyttelse.
 Stk. 2. Hvis kommunalbestyrelsen indgår en aftale med en virksomhed om håndtering af neddelt kreosotbehandlet træaffald forud for forbrænding heraf, skal kommunalbestyrelsen i aftalen sikre sig, at virksomheden dokumenterer, at affaldet afleveres på et anlæg, som kan forbrænde affald af neddelt kreosotbehandlet træ.
 § 37. Kommunalbestyrelsen skal etablere en indsamlingsordning for farligt affald, der ikke er omfattet af §§ 25-27 og §§ 29-35.
Benyttelsespligt for husholdninger § 38. Når en kommunal ordning er fastlagt i regulativet for husholdningsaffald, jf. § 24, stk. 1, og regulativet er trådt i kraft, er borgere og grundejere forpligtet til at benytte ordningen, som foreskrevet.
Når kommunalbestyrelsen giver en konkret anvisning, jf. § 24, stk. 6, er borgere og grundejere forpligtet til at følge anvisningen.
 Stk. 2. Borgere og grundejere skal sikre sortering af affald i overensstemmelse med de ordninger, der fremgår af regulativet for husholdningsaffald.
 Stk. 3. Borgere og grundejere skal på anmodning fra kommunalbestyrelsen godtgøre, at affaldet er håndteret i overensstemmelse med de af kommunalbestyrelsen etablerede ordninger eller kommunalbestyrelsens konkrete anvisning.
Etablering af og krav til visse ordninger for virksomheder § 39. Kommunalbestyrelsen skal etablere en indsamlingsordning i form af en bringeordning, der giver virksomheder i kommunen adgang til mindst én genbrugsplads.
Stk. 2. Kommunalbestyrelsen skal for virksomheder begrænse denne adgang til genbrugspladser til affald bragt til pladsen i køretøjer, der vejer op til 3500 kg.
Kommunalbestyrelsen skal endvidere give virksomhederne adgang til genbrugspladsen med affald, som transporteres i en på køretøjet monteret trailer.
 Stk. 3. Kommunalbestyrelsen skal sikre, at det alene er tilladt for virksomheder i kommunen at aflevere emballeret affald på genbrugspladser, hvis affaldet er emballeret i klare plastsække.
Stk. 4. Kommunalbestyrelsen skal begrænse adgangen for virksomheder til at aflevere farligt affald på genbrugspladser til aflevering af 200 kg farligt affald om året pr. virksomhed.
Dette gælder dog ikke for farligt affald omfattet af reglerne om producentansvar.
 Stk. 5. Kommunalbestyrelsen skal udstede en kvittering til virksomheder, der afleverer farligt affald på en genbrugsplads, for aflevering af det farlige affald.
 § 40. Kommunalbestyrelsen kan indtil den 1. januar 2016 tilbyde virksomheder i kommunen, at de omfattes af en ordning for organisk affald fra deres dagrenovationslignende affald.
 Stk. 2. Stk. 1 finder kun anvendelse, hvor kommunalbestyrelsen i sit regulativ for husholdningsaffald har fastsat bestemmelser om, at organisk affald skal udsorteres fra dagrenovationen, og har etableret en selvstændig ordning for dette affald.
 § 41. Kommunalbestyrelsen skal etablere en ordning for ikke-genanvendeligt PVC-affald.
 Stk. 2. Kommunalbestyrelsen skal sikre, at væsentlige dele af mængden af ikke-genanvendeligt PVC-affald deponeres.
 Stk. 3. Hvis kommunalbestyrelsen indgår en aftale med en virksomhed om håndtering af ikke-genanvendeligt PVC-affald forud for deponering heraf, skal kommunalbestyrelsen i aftalen sikre sig, at virksomheden dokumenterer, at affaldet modtages af et anlæg, som kan deponere det ikke-genanvendelige PVC-affald.
 § 42. Kommunalbestyrelsen kan i regulativet for erhvervsaffald beslutte, at affald af neddelt kreosotbehandlet træ skal forbrændes med energiudnyttelse.
 Stk. 2. Hvis kommunalbestyrelsen indgår en aftale med en virksomhed om håndtering af affald af neddelt kreosotbehandlet træ forud for forbrænding heraf, skal kommunalbestyrelsen i aftalen sikre sig, at virksomheden dokumenterer, at affaldet afleveres på et anlæg, som kan forbrænde affald af neddelt kreosotbehandlet træ.
Benyttelsespligt for virksomheder § 43. Når en kommunal ordning for forbrændingsegnet og deponeringsegnet affald er fastlagt i regulativet for erhvervsaffald, og regulativet er trådt i kraft, er virksomheder forpligtet til at benytte ordningen, som foreskrevet.
Når kommunalbestyrelsen giver en konkret anvisning, er virksomheder endvidere forpligtet til at følge anvisningen.
 Stk. 2. Virksomheder kan uanset stk. 1 eksportere deres forbrændingsegnede affald til et nyttiggørelsesanlæg i udlandet efter reglerne i bekendtgørelse om overførsel af affald.
 Stk. 3. Virksomheder skal på anmodning fra kommunalbestyrelsen godtgøre, at affaldet er håndteret i overensstemmelse med de af kommunalbestyrelsen etablerede ordninger eller kommunalbestyrelsens konkrete anvisning.
§ 44. Kommunalbestyrelsen skal efter ansøgning meddele en virksomhed fritagelse for benyttelsespligten i § 43, stk. 1, for så vidt angår farligt affald, som ikke er kildesorteret genanvendeligt affald, hvis virksomheden godtgør, at det farlige affald kan håndteres miljømæssigt forsvarligt ved virksomhedens egen foranstaltning.
Kommunalbestyrelsen skal som dokumentation forlange kopi af aftale med et miljøgodkendt anlæg, som kan behandle den pågældende affaldstype, eller dokumentation for, at virksomheden selv råder over et anlæg, som kan behandle den pågældende affaldstype.
 Stk. 2. Fritagelsen efter stk. 1 er gældende så længe virksomhedens aftale med det miljøgodkendte anlæg består, eller virksomheden selv råder over et anlæg, som kan behandle den pågældende affaldstype.
 Stk. 3. Virksomheden har pligt til at oplyse kommunalbestyrelsen om ændringer i forholdene beskrevet i stk. 2 med henblik på, at virksomheden kan omfattes af den kommunale ordning for farligt affald.
 § 45. Ved væsentlige ændringer for så vidt angår forbrændings- og deponeringsegnet affald i affaldets mængde, sammensætning eller egenskaber skal virksomheden straks underrette kommunalbestyrelsen herom med henblik på kommunalbestyrelsens eventuelle fornyede klassificering eller anvisning.
Kapitel 7 Forbrænding af affald § 46. Forbrænding af forbrændingsegnet affald er kun tilladt på dertil godkendte anlæg.
 Stk. 2. Kommunalbestyrelsen skal sikre, at forbrændingsegnet affald bliver forbrændt på dertil godkendte anlæg, jf. dog stk. 3 og § 47.
 Stk. 3. Afbrænding af træstød og hugstaffald er tilladt i sammenhængende bevoksninger af skovtræarter på mindst 0,5 ha og mindst 20 meters bredde (skovbrug).
 Stk. 4. Hvis kommunalbestyrelsen indgår en aftale med en virksomhed om håndtering af det forbrændingsegnede affald forud for forbrænding heraf, skal kommunalbestyrelsen i aftalen sikre sig, at virksomheden dokumenterer, at affaldet afleveres på et anlæg, som er godkendt til at forbrænde forbrændingsegnet affald efter lovens kapitel 5.
 Stk. 5. Hvis kommunalbestyrelsen har etableret en anvisningsordning, skal kommunalbestyrelsen opfylde forpligtelsen efter stk. 2 ved at indgå aftaler med et eller flere forbrændingsanlæg, som er godkendt efter lovens kapitel 5 til at forbrænde forbrændingsegnet affald, eller med et eller flere anlæg, som forbereder affaldet til forbrænding.
 Stk. 6. Bestemmelsen i stk. 1 gælder ikke for kommunalbestyrelsens regulativer for øer, der ikke råder over et forbrændingsanlæg, og som ikke har landfast forbindelse til et sådant.
 § 47. Kommunalbestyrelsen kan, uanset § 46, stk. 1, i regulativet for erhvervsaffald fastsætte bestemmelser om, at det er tilladt at afbrænde haveaffald, parkaffald og haveaffaldslignende affald fra gartnerier, naturplejeaktiviteter m.v.
 Stk. 2. Kommunalbestyrelsen kan, uanset § 46, stk. 1, i regulativet for husholdningsaffald fastsætte bestemmelser om, at borgere og grundejere må afbrænde:
 1) Haveaffald i perioden 1. december til 1. marts, jf. dog stk. 4.
 2) Rent, tørt træ på særligt indrettede bålpladser.
 3) Haveaffald Sankt Hans aften.
 Stk. 3. Kommunalbestyrelsen fastsætter i regulativet for husholdningsaffald de nærmere betingelser for de i stk. 2 nævnte former for afbrænding af affald, herunder eventuelle afstandskrav og krav til den maksimale mængde af affald, som må afbrændes.
 Stk. 4. Stk. 2, nr. 1 gælder ikke for afbrænding af affald i byzone og i sommerhusområder.
§ 48. Kommunalbestyrelsen kan, hvis forholdene nødvendiggør det, anvise forbrændingsegnet affald til midlertidig oplagring på et anlæg, der er godkendt til midlertidig oplagring efter lovens kapitel 5, dog højst i 1 år.
Anvisning til midlertidig oplagring kan ikke omfatte dagrenovation eller andet let fordærveligt affald.
 Stk. 2. Miljøstyrelsen kan dispensere fra den i stk. 1 nævnte frist på 1 år ved midlertidig oplagring af affald, hvis der opstår midlertidige kapacitetsproblemer på forbrændingsanlæggene.
 Stk. 3. Miljøstyrelsen kan, med henblik på konkret anvendelse ved etablering af nye deponeringsanlæg eller -enheder for blandet affald, dispensere fra anvisningen efter § 46, stk. 2.
 Stk. 4. Kommunalbestyrelsen kan bestemme, at pligten til at benytte forbrændingsanlæg, som er godkendt, jf. lovens kapitel 5, ikke gælder, hvis det eller de anlæg, hvortil det er muligt at anvise affaldet, er ude af drift midlertidigt som følge af driftsuheld.
 Stk. 5. Kommunalbestyrelsen i Bornholms Regionskommune kan bestemme, at pligten til at benytte forbrændingsanlæg, som er godkendt, jf. lovens kapitel 5, ikke gælder i tilfælde af renoveringer af forbrændingsanlæg, hvortil der normalt anvises, hvis renoveringsarbejdet gør anlægget uegnet til at modtage og behandle affald.
Kapitel 8 Deponering af affald § 49. Borgere og virksomheder må ikke fortynde eller blande affald med det formål at opfylde betingelserne for aflevering af affald til deponering, jf. bekendtgørelse om deponeringsanlæg.
 § 50. Borgere og virksomheder må ikke aflevere følgende affald til deponering:
 1) Flydende affald, jf. § 3, nr. 22.
 2) Affald, som under deponeringsforholdene er eksplosivt, brandnærende, brandfarligt eller ætsende, jf. bilag 4.
 3) Klinisk risikoaffald, jf. bilag 2.
 4) Dæk med en udvendig diameter på under 1,40 meter.
 5) Ituskårne dæk.
 6) Affald, der ikke har været underkastet forbehandling, jf. § 3, nr. 23. Kravet om forbehandling forinden deponering kan dog fraviges af kommunalbestyrelsen, hvis en forbehandling ikke vil nedbringe mængden af affaldet eller farerne for menneskers sundhed eller miljøet.
Kapitel 9 Benchmarking af affaldsforbrændings- og deponeringsanlæg § 51. Dedikerede forbrændingsanlæg, øvrige anlæg, der brænder affald, og deponeringsanlæg skal hvert år senest den 1. juni indberette de oplysninger for det foregående år, som fremgår af bilag 3 til Miljøstyrelsen.
Stk. 2. DI, Dansk Energi, affald danmark og RenoSam skal, som repræsentanter for dedikerede forbrændingsanlæg, øvrige anlæg, der brænder affald, og deponeringsanlæg gennemgå og beskrive ligheder og forskelle i anlæggenes miljømæssige og økonomiske effektivitet.
På anmodning yder Miljøstyrelsen bistand til DI, Dansk Energi, affald danmark og RenoSam.
 Stk. 3. Miljøstyrelsen offentliggør på www.mst.dk hvert år senest den 1. november en benchmarking på baggrund af oplysningerne indberettet efter stk. 1 og gennemgangen og beskrivelsen efter stk. 2.
 Stk. 4. Miljøstyrelsen fritager anlæg, jf. stk. 1, for at indberette oplysninger, som senest d. 1. juni er indberettet for det foregående år i et grønt regnskab efter bekendtgørelse om visse virksomheders afgivelse af miljøoplysninger.
Kapitel 10 Særlige regler om farligt affald fra virksomheder § 52. Virksomheder, der frembringer farligt affald, bortset fra eksplosivt affald, skal anmelde affaldet til kommunalbestyrelsen.
 Stk. 2. En anmeldelse skal omfatte oplysning om affaldstype (EAK-kode) samt affaldets mængde, emballering, sammensætning og egenskaber.
§ 53. Virksomheder, der erhvervsmæssigt transporterer farligt affald, samt forhandlere og mæglere af farligt affald, som ikke skal indberette til Affaldsdatasystemet, skal føre register over transporteret mængde og type af farligt affald (EAK-kode), det farlige affalds producent og afleveringssted.
Registerets oplysninger og dokumentation for disse oplysninger skal opbevares i 3 år.
 Stk. 2. Virksomheder, der erhvervsmæssigt transporterer farligt affald, samt forhandlere og mæglere af farligt affald skal efter anmodning fra Miljøstyrelsen eller kommunalbestyrelsen afgive oplysninger fra registeret og dokumentation for disse oplysninger.
 § 54. Virksomheder, som frembringer eksplosivt affald, skal sikre, at affaldet håndteres miljømæssigt forsvarligt på et dertil godkendt anlæg eller på områder udpeget og godkendt af miljømyndighederne.
 § 55. Virksomheder, som frembringer eller håndterer farligt affald, skal sikre, at farligt affald ikke fortyndes eller blandes med andet farligt affald eller blandes med ikke-farligt affald.
 Stk. 2. Kommunalbestyrelsen kan i regulativet for erhvervsaffald fastsætte bestemmelser om, at stk. 1 ikke finder anvendelse, hvis der er givet tilladelse hertil i medfør af loven eller regler udstedt i medfør af loven.
 § 56. Virksomheder, som frembringer farligt affald, skal sikre, at det farlige affald er forsvarligt emballeret i nødvendigt omfang i forhold til affaldets sammensætning, mængde, vægt, volumen m.v.
 § 57. Virksomheder, som frembringer olieaffald i form af industriolie eller smøreolie af mineralsk oprindelse, navnlig fra forbrændingsmotorer og transmissionssystemer, samt mineralolie til maskiner, turbiner og hydrauliske anordninger, skal sikre, at væsentlige dele af olieaffaldet håndteres med henblik på regenerering til baseolie.
 Stk. 2. Forpligtelsen i stk. 1 skal opfyldes ved at indgå aftaler med virksomheder, der indsamler olieaffald med henblik på regenerering, eller med anlæg, som oparbejder olieaffald ved regenerering til baseolie.
Kapitel 11 Principper for kommunalbestyrelsens fastsættelse og opkrævning af gebyrer § 58. Kommunalbestyrelsen skal i et gebyrblad fastsætte gebyrer for affaldsplanlægning, etablering, drift og administration af affaldsordninger, jf. lovens § 48, stk. 1, jf. dog lovens § 48, stk. 2. Gebyrbladet skal godkendes af kommunalbestyrelsen og offentliggøres på kommunens hjemmeside.
 Stk. 2. Kommunalbestyrelsen kan fastsætte og opkræve særgebyrer for de ekstraomkostninger, som kommunalbestyrelsen påføres af den enkelte affaldsproducent, herunder omkostninger som følger af borgeres, grundejeres eller virksomheders ukorrekte sortering eller ekstra omkostninger til afhentning af affald fra borgere, grundejere eller virksomheder.
 Stk. 3. Gebyrer efter stk. 1 skal for så vidt angår husholdninger opkræves hos den, der har tinglyst adkomst på ejendommen, jf. lovens § 48, stk. 6.
 Stk. 4. Gebyrer efter stk. 1 skal for så vidt angår virksomheder opkræves hos den i CVR-registret registrerede ejer af virksomheden, jf. lovens § 48, stk. 7. Gebyret skal opkræves for hvert p-nummer, som er registreret i registret, jf. dog § 62, stk. 1-5.
Stk. 5. Kommunalbestyrelsen skal opkræve gebyret efter stk. 4 for året hos de virksomheder, som er beliggende i kommunen den 1. januar i gebyråret.
Kommunalbestyrelsen skal i sin fastsættelse af gebyret lægge oplysninger om virksomhedernes branchekode og antal ansatte, som fremgår af CVR-registret den 1. januar i gebyråret, til grund.
 § 59. Kommunalbestyrelsen skal opgøre omkostningerne ved den enkelte indsamlings- og anvisningsordning efter opdelingen i det kommunale budget- og regnskabssystem, således at den samlede gebyrindtægt for hver ordning alene skal dække kommunens omkostninger til ordningen, jf. lovens § 48, stk. 3. Hvis en ordning omfatter både husholdninger og virksomheder, skal omkostningerne til ordningen fordeles på henholdsvis husholdninger og virksomheder i overensstemmelse med de omkostninger til håndtering, som henholdsvis husholdninger og virksomheder giver anledning til.
Stk. 2. Kommunalbestyrelsen skal kontere gebyret for den nationale regulativdatabase og Affaldsdatasystemet, jf. § 66 og § 73, på kontoen for det i § 60, stk. 1, og § 61, stk. 1, angivne gebyr for administration.
Gebyret skal fordeles med halvdelen til husholdninger i kommunen og halvdelen til virksomheder i kommunen.
Stk. 3. Kommunalbestyrelsen skal sikre, at der som minimum hvert 4. år, og første gang senest 1. januar 2011, gennemføres brugerundersøgelser på de genbrugspladser, som kommunens borgere og virksomheder anvender.
Brugerundersøgelserne skal danne grundlag for fordelingen af omkostningerne mellem husholdninger og virksomheder for adgangen til genbrugspladser.
Kommunalbestyrelsen kan anvende anvisningerne i Miljøstyrelsens vejledning, »Skabelon for gennemførsel af brugerundersøgelser på genbrugspladser«, som offentliggøres på www.mst.dk.
 Stk. 4. Kommunalbestyrelsen skal anvende de i stk. 3 nævnte brugerundersøgelser som grundlag for fordelingen af omkostningerne mellem husholdninger og virksomheder for adgangen til genbrugspladser i kommunen senest ved opkrævningen af gebyr for 2011.
Stk. 5. Kommunalbestyrelsen kan opkræve et samlet gebyr for alle de ordninger, som en husholdning eller virksomhed er forpligtet til at betale til.
Kommunalbestyrelsen skal efter anmodning dokumentere fordelingen af omkostningerne på de forskellige ordninger.
§ 60. Kommunalbestyrelsen skal fastsætte og opkræve gebyr hos alle husholdninger i kommunen, herunder sommerhuse og kolonihaver, til dækning af kommunens omkostninger forbundet med administration af indsamlings- og anvisningsordninger for husholdninger, konkrete anvisninger om håndtering af husholdningsaffald samt planlægning.
Den samlede gebyrindtægt skal dække den del af kommunens omkostninger til denne administration og planlægning, der vedrører husholdninger.
Gebyret kan fastsættes som et gennemsnitsgebyr for alle husholdninger, jf. dog stk. 2.
 Stk. 2. Kommunalbestyrelsen kan i gebyrbladet fastsætte fordelingen af omkostningerne mellem forskellige typer af husholdninger, f.eks. enfamilieshuse og etageejendomme samt ejendomme, der ikke benyttes til helårsbeboelse.
Stk. 3. Kommunalbestyrelsen skal fastsætte og opkræve et gebyr for indsamlingsordninger for dagrenovation hos alle husholdninger i kommunen, som er omfattet af ordningen.
For indsamlingsordninger i form af henteordninger skal gebyret fastsættes på baggrund af den service, der med ordningen stilles til rådighed for husholdningen, defineret ved enten vægten af det affald, der hentes, beholdervolumen eller tømningsfrekvens eller en kombination af disse kriterier, jf. dog stk. 2. Der kan suppleres med yderligere kriterier, der afspejler den enkelte husholdnings belastning af ordningen.
Stk. 4. Kommunalbestyrelsen skal fastsætte og opkræve et gebyr for indsamlingsordninger for papir, pap og glas hos alle husholdninger i kommunen, som er omfattet af ordningen.
Gebyret kan fastsættes som et gennemsnitsgebyr, jf. dog stk. 2.
Stk. 5. Kommunalbestyrelsen skal fastsætte og opkræve et gebyr for indsamlingsordninger for farligt affald hos alle husholdninger i kommunen, som er omfattet af ordningen.
Gebyret kan fastsættes som et gennemsnitsgebyr, jf. dog stk. 2.
 Stk. 6. Kommunalbestyrelsen skal fastsætte og opkræve et gebyr for indsamlingsordninger for storskrald og haveaffald hos alle husholdninger i kommunen, som er omfattet af ordningen, jf. dog stk. 2.
Stk. 7. Kommunalbestyrelsen skal fastsætte og opkræve et gebyr for husholdningers adgang til at aflevere affald på genbrugspladser.
Gebyret kan fastsættes som et gennemsnitsgebyr for alle husholdninger, jf. dog stk. 2.
 Stk. 8. Kommunalbestyrelsen skal fastsætte og opkræve et gebyr for hver indsamlingsordning, som etableres i kommunen, som ikke er omfattet af stk. 3-7. Gebyret skal i det kommunale budget- og regnskabssystem konteres på kontoen øvrige ordninger og anlæg, som kommunalbestyrelsen skal oprette en underkonto til.
§ 61. Kommunalbestyrelsen skal fastsætte og opkræve et gebyr hos alle virksomheder i kommunen til dækning af kommunens omkostninger til administration af indsamlings- og anvisningsordninger for virksomheder, konkrete anvisninger om håndtering af affald fra virksomheder samt planlægning, jf. dog § 62, stk. 1-5. Den samlede gebyrindtægt skal dække den del af kommunens omkostninger, der vedrører virksomheder.
Gebyret skal fastsættes som et gennemsnitsgebyr for alle virksomheder.
Stk. 2. Kommunalbestyrelsen skal fastsætte og opkræve et gebyr for indsamlingsordninger for dagrenovationslignende affald hos alle virksomheder i kommunen, som er omfattet af ordningen.
Gebyret skal fastsættes på baggrund af den service, der med ordningen stilles til rådighed for virksomheden, defineret ved enten vægten af det affald, der hentes, beholdervolumen, tømningsfrekvens eller en kombination af disse kriterier.
Der kan suppleres med yderligere kriterier, der afspejler den enkelte virksomheds belastning af ordningen.
Stk. 3. Kommunalbestyrelsen skal fastsætte og opkræve et gebyr for indsamlingsordninger for forbrændings- og deponeringsegnet farligt affald hos alle virksomheder i kommunen, som er omfattet af ordningen.
Gebyret skal differentieres efter kriterier, der afspejler den enkelte virksomheds belastning af ordningen.
 Stk. 4. Kommunalbestyrelsen skal fastsætte og opkræve et gebyr for virksomheders adgang til at aflevere affald på genbrugspladser, jf. dog § 62, stk. 4. Gebyret skal differentieres efter følgende fordelingsnøgle samt det antal virksomheder, som findes i kategori 1-4 i kommunen:
 Kommunalbestyrelsen skal ved sin fastsættelse af gebyret, for så vidt angår virksomheder omfattet af nr. 2-4, lægge branchekoder opført i bilag 11 til grund for, hvilken kategori virksomhederne er omfattet af, jf. dog § 62, stk. 1-5.
Stk. 5. Kommunalbestyrelsen skal fastsætte og opkræve et gebyr for adgang til at aflevere affald på genbrugspladser for udenlandske virksomheder uden fast adresse i Danmark.
Gebyret skal differentieres og skal opkræves direkte hos virksomheden, jf. dog § 62.
 Stk. 6. Kommunalbestyrelsen skal fastsætte og opkræve et gebyr for hver indsamlingsordning, som etableres i kommunen, som ikke er omfattet af stk. 2-4. Gebyret skal i det kommunale budget- og regnskabssystem konteres på kontoen øvrige ordninger og anlæg, som kommunalbestyrelsen skal oprette en underkonto til.
§ 62. Kommunalbestyrelsen må ikke opkræve gebyr hos virksomheder, hvor virksomhedens branchekode fremgår af bilag 7, og hvor virksomheden på p-nummer adressen har 0-1 ansatte.
Kommunalbestyrelsen må ikke opkræve gebyr hos erhvervsfiskere uanset antal ansatte.
Kommunalbestyrelsen kan dog opkræve gebyr hos virksomhederne, hvis de anvender en eller flere ordninger i kommunen.
Stk. 2. Kommunalbestyrelsen må ikke opkræve gebyr hos virksomheder, hvor virksomhedens virksomhedsform fremgår af bilag 8, punkt 1, og hvor virksomheden på p-nummer adressen har 0 ansatte, eller bilag 8, punkt 2, uanset antallet af ansatte i virksomheden.
Kommunalbestyrelsen kan dog opkræve gebyr hos virksomhederne, hvis de anvender en eller flere ordninger i kommunen.
Stk. 3. Kommunalbestyrelsen må ikke opkræve gebyr hos virksomheder, som over for kommunen dokumenterer, at de har en årlig omsætning under 50.000 kr.
Omsætningen opgøres for det indkomstår, som ligger to år før gebyråret.
Kommunalbestyrelsen kan undtage alle virksomheder med en årlig omsætning under 50.000 kr. og selv indhente oplysninger om omsætningen for disse virksomheder.
Kommunalbestyrelsen kan dog opkræve gebyr hos virksomhederne, hvis de anvender en eller flere ordninger i kommunen.
 Stk. 4. Kommunalbestyrelsen skal fritage virksomheder, der kan dokumentere, at virksomheden selv forestår håndteringen af alt sit affald til nyttiggørelse, fra at betale gebyr efter § 61, stk. 4. Kommunalbestyrelsen kan dog opkræve gebyr hos virksomhederne, hvis de anvender en eller flere ordninger i kommunen.
Stk. 5. Kommunalbestyrelsen kan fritage virksomheder fra et eller flere af gebyrerne efter § 61, stk. 1-4 og 6, hvis kommunalbestyrelsen kan lægge til grund, at virksomheden ikke har en egentlig affaldsproduktion.
Kommunalbestyrelsen kan dog opkræve gebyr hos virksomhederne, hvis de anvender en eller flere ordninger i kommunen.
Henlæggelser til fremtidige investeringer § 63. Ved fastsættelse af gebyrer kan kommunalbestyrelsen lade indgå henlæggelser til planlagte investeringer, hvis 1) kommunalbestyrelsen har truffet beslutning om investeringer til renovering, ombygning eller etablering af nye anlæg, 2) kommunalbestyrelsens beslutning er truffet på baggrund af et budget for investeringens omfang og en plan for finansieringen af investeringen, og 3) investeringen fremgår af den gældende affaldshåndteringsplan, jf. § 15, stk. 1, nr. 7.
 Stk. 2. Der kan ske henlæggelser til investeringen i op til 5 år efter, at investeringsbeslutningen er truffet.
Kapitel 12 Den nationale regulativdatabase § 64. Miljøstyrelsen varetager udvikling, drift, vedligeholdelse og administration af den nationale database over kommunale affaldsregulativer.
 § 65. Den nationale regulativdatabase har til formål at give en samlet oversigt over gældende kommunale affaldsregulativer.
§ 66. Miljøstyrelsen opkræver hos kommunalbestyrelsen gebyr til dækning af omkostninger til udvikling, drift, vedligeholdelse og administration af den nationale regulativdatabase.
Gebyret udgør i alt 145 kr. pr. 1.000 indbyggere årligt og fordeles pr. kommune forholdsmæssigt efter indbyggertal pr. 1. januar i gebyråret.
Gebyret skal indbetales til Miljøstyrelsen én gang årligt den 1. juni og første gang den 1. juni 2012.
Stk. 2. Gebyrsatserne nævnt i stk. 1 gælder for omkostningerne i stk. 1. Gebyrerne reguleres årligt pr. 1. januar på grundlag af det seneste offentliggjorte pris- og lønindeks i Finansministeriets Økonomiske Administrative Vejledning.
Den aktuelle gebyrsats offentliggøres på Miljøstyrelsens hjemmeside www.mst.dk.
Kapitel 13 Indberetning af data om affald (Affaldsdatasystemet) § 67. Miljøstyrelsen er ansvarlig for at føre et register over data om affald (Affaldsdatasystemet).
 Stk. 2. Affaldsdatasystemets opgaver varetages af Miljøstyrelsen og kommunerne efter de bestemmelser, som er fastsat i dette kapitel.
 § 68. Affaldsdatasystemet har til formål at:
 1) Indeholde oplysninger om affald.
 2) Stille oplysninger om affald til rådighed for offentlige myndigheder, anlæg og virksomheder, som indberetter til Affaldsdatasystemet.
 § 69. Indberetninger til Affaldsdatasystemet skal foretages af:
 1) Anlæg, som behandler affald ved genanvendelse, forbrænding, deponering eller særlig behandling (affaldsbehandlingsanlæg).
 2) Anlæg, som har som forretningsområde at forbehandle affald.
 3) Indsamlingsvirksomheder.
4) Affaldsproducerende virksomheder, a) hvis virksomheden selv behandler affaldet, eller b) hvis virksomheden eksporterer affaldet direkte til behandling på et udenlandsk anlæg efter bekendtgørelse om overførsel af affald.
 5) Virksomheder, som importerer affald.
 6) Virksomheder, som eksporterer affald.
Stk. 2. Anlæg og virksomheder, som er omfattet af stk. 1, skal i overensstemmelse med bilag 5 indberette oplysninger fra enhver borger, grundejer, jf. dog stk. 3, eller virksomhed om 1) affald, som indsamles, 2) affald, som modtages med henblik på forbehandling, 3) affald, som eksporteres, 4) affald, som importeres, og 5) affald, som slutbehandles.
 Oplysningerne angives som samlede mængder pr. affaldsproducent i indberetningsperioden på p-nummer-niveau.
 Stk. 3. For affald, der stammer fra kommunale indsamlingsordninger og fra husholdninger, herunder affald fra genbrugspladser, skal anlæg og virksomheder, jf. stk. 1, som indberetter disse data, ved indberetning angive kommunenummer samt p-nummer.
Stk. 4. Hvis affaldsbehandlingsanlægget, jf. stk. 1, nr. 1, modtager affald fra en affaldstransportør, skal affaldsbehandlingsanlægget indberette til Affaldsdatasystemet.
Den affaldsproducerende virksomhed skal til dette formål aflevere en erklæring til affaldstransportøren.
Erklæringen, som kan være digital, skal indeholde de oplysninger, som gør det muligt for affaldsbehandlingsanlægget at indberette data om det modtagne affald, jf. bilag 5.
 § 70. Indberetningerne, jf. § 69, stk. 2, skal foretages hvert år senest den 31. januar dækkende det foregående kalenderår og første gang senest den 31. maj 2011 dækkende perioden 1. april til 31. december 2010.
 Stk. 2. Indberetningerne skal foretages på www.virk.dk ved at benytte digital signatur, jf. dog stk. 3.
 Stk. 3. Miljøstyrelsen skal på anmodning fra en udenlandsk virksomhed uden p-nummer foretage indberetningen for denne.
 § 71. Anlæg og virksomheder, jf. § 69, stk. 1, har adgang til og kan via www.virk.dk rette i egne data indberettet til Affaldsdatasystemet inden den 30. januar dækkende indberettede oplysninger for det foregående år.
Stk. 2. Kommunalbestyrelsen har adgang til og kan rette i data vedrørende affald produceret indenfor kommunen indberettet til Affaldsdatasystemet inden den 30. september dækkende indberettede oplysninger for det foregående år.
Hvis kommunalbestyrelsen foretager rettelser i en indberetning, skal kommunalbestyrelsen orientere den, der har foretaget indberetningen.
 Stk. 3. Anlæg og virksomheder, jf. § 69, stk. 1, må ikke rette i data, som kommunalbestyrelsen har rettet i.
Stk. 4. Miljøstyrelsen har adgang til og kan rette i alle data indberettet til Affaldsdatasystemet.
Hvis Miljøstyrelsen foretager rettelser i en indberetning, skal Miljøstyrelsen orientere den, der har foretaget indberetningen.
 Stk. 5. Anlæg og virksomheder, jf. § 69, stk. 1, og kommunalbestyrelsen må ikke rette i data, som Miljøstyrelsen har rettet i.
 § 72. Anlæg og virksomheder, jf. § 69, stk. 1, som modtager affald med henblik på behandling eller håndtering, og som indberetter data om affald, skal i forbindelse med indberetning til Affaldsdatasystemet sende faktura for håndtering af affaldet til det anlæg eller den virksomhed, som affaldet er modtaget fra.
 Stk. 2. Anlæg og virksomheder, jf. § 69, stk. 1, skal opbevare kvitteringer over mængder og fraktioner af affald, der er afleveret til et affaldsbehandlingsanlæg, et anlæg eller en virksomhed, jf. § 69, stk. 1, nr. 1-3, i 3 år.
§ 73. Miljøstyrelsen opkræver hos kommunalbestyrelsen gebyr til dækning af udgifter til udvikling, drift, vedligeholdelse og administration af Affaldsdatasystemet.
Gebyret udgør i alt 1.580 kr. pr 1.000 indbyggere årligt og fordeles pr. kommune forholdsmæssigt efter indbyggertal pr. 1. januar i gebyråret.
Gebyret skal indbetales til Miljøstyrelsen én gang årligt den 1. juni og første gang den 1. juni. 2011.
Stk. 2. Gebyrsatserne nævnt i stk. 1 gælder for omkostningerne i stk. 1. Gebyrerne reguleres årligt pr. 1. januar på grundlag af det seneste offentliggjort pris- og lønindeks i Finansministeriets Økonomiske Administrative Vejledning.
Den aktuelle gebyrsats offentliggøres på Miljøstyrelsens hjemmeside www.mst.dk.
Kapitel 14 Genanvendeligt erhvervsaffald § 74. Affaldsproducerende virksomheder skal kildesortere deres genanvendelige affald.
 Stk. 2. Affaldsproducerende virksomheder skal på stedet sortere deres bygge- og anlægsaffald til anvendelse og skal som minimum sortere affaldet i følgende fraktioner, jf. dog stk. 5 og 6:
 1) Natursten, f.eks. granit og flint.
 2) Uglaseret tegl (mur- og tagsten).
 3) Beton.
 4) Blandinger af materialer fra natursten, uglaseret tegl og beton.
 5) Jern og metal.
 6) Gips.
 7) Stenuld.
 8) Jord.
 9) Asfalt.
 10) Blandinger af beton og asfalt.
 Stk. 3. Affaldsproducerende virksomheder skal ved sortering af affaldsfraktionerne omfattet af stk. 2, nr. 1-4, sikre, at alt andet end mørtel og eventuelt armeringsjern er frasorteret, herunder at PCB-holdigt fugemateriale er identificeret og frasorteret.
Stk. 4. Såfremt termoruder forekommer, skal den affaldsproducerende virksomhed sikre, at disse frasorteres og om muligt genanvendes.
Termoruder, der ikke er egnede til genanvendelse, skal destrueres eller deponeres.
Stk. 5. Den affaldsproducerende virksomhed kan undlade sortering i fraktioner, jf. stk. 2, hvor den samlede affaldsmængde fra det pågældende bygge- og anlægsarbejde ikke overstiger 1 ton.
Affaldet anvises i så fald af kommunalbestyrelsen til sortering.
 Stk. 6. Den affaldsproducerende virksomhed kan uanset stk. 2 sende usorteret genanvendeligt bygge- og anlægsaffald til videre sortering i fraktioner på et sorteringsanlæg, som er registreret på Affaldsregistret som indsamlingsvirksomhed med behandlingskapacitet.
 § 75. Affaldsproducerende virksomheder skal sikre, at væsentlige dele af deres genanvendelige, kildesorterede affald, herunder genanvendeligt PVC-affald, affald af genanvendeligt papir, pap, karton og papmaterialer og produkter heraf samt genanvendeligt emballageaffald af glas, plast, metal og træ, genanvendes.
 Stk. 2. Affaldsproducerende virksomheder skal sikre, at væsentlige dele af affald af imprægneret træ genanvendes eller nyttiggøres, således at metalindholdet opkoncentreres separat, og træet genanvendes, eller energiressourcen i træet udnyttes, jf. dog § 107.
Stk. 3. Affaldsproducerende virksomheder skal opfylde forpligtelsen efter stk. 1 ved, efter behov, dog minimum én gang om året, at aflevere deres kildesorterede genanvendelige affald til 1) et registreret genanvendelsesanlæg, eller 2) en godkendt og registreret indsamlingsvirksomhed.
 Stk. 4. En indsamlingsvirksomhed skal aflevere affaldet til et registreret genanvendelsesanlæg eller til en anden indsamlingsvirksomhed, som igen kan aflevere affaldet til et registreret genanvendelsesanlæg eller til en anden indsamlingsvirksomhed.
Stk. 5. Når affaldsproducerende virksomheder afleverer kildesorteret genanvendeligt affald til en indsamlingsvirksomhed, eller når indsamlingsvirksomheden afleverer affaldet videre til en anden indsamlingsvirksomhed, skal den part, som har affaldet i besiddelse, sikre, at der indgås en skriftlig aftale med den anden part, hvoraf skal fremgå, hvilken affaldstype eller affaldstyper, som aftalen omfatter, samt mængden heraf.
Det skal desuden fremgå af aftalen, at indsamlingsvirksomheden, som får affaldet i besiddelse, overtager ansvaret for 1) aflevering af affaldet på et registreret genanvendelsesanlæg og 2) indberetning af data om affaldet til Affaldsdatasystemet.
Stk. 6. Den part, som har affaldet i besiddelse, kan beslutte, at der ikke skal indgås en skriftlig aftale.
Dette gælder dog kun, hvis de i stk. 5 angivne oplysninger fremgår af en faktura, som skal opbevares af den, som overdrager ansvaret for affaldet.
 Stk. 7. Indsamlingsvirksomheder skal efter anmodning fra kommunalbestyrelsen eller Miljøstyrelsen fremvise dokumentation for, at affald, som virksomheden har overtaget ansvaret for, er afleveret på et genanvendelsesanlæg eller til en anden indsamlingsvirksomhed, der er registreret i Affaldsregistret.
 Stk. 8. Virksomheder og anlæg kan uanset stk. 1 og 3 eksportere deres genanvendelige affald til et anlæg i udlandet efter reglerne i bekendtgørelse om overførsel af affald.
 Stk. 9. Virksomheder kan uanset stk. 1 og 3 aflevere genanvendeligt, forbrændings- og deponeringsegnet affald på genbrugspladser, jf. § 39, stk. 1.
Godkendelse og registrering af indsamlingsvirksomheder § 76. Indsamlingsvirksomheder skal godkendes af Miljøstyrelsen, før virksomheden må indgå aftale om at overtage ansvaret for kildesorteret genanvendeligt erhvervsaffald, jf. § 75, stk. 5.
Stk. 2. En godkendelse giver indsamlingsvirksomheden 1) ret og pligt til at overtage ansvaret for, at kildesorteret genanvendeligt erhvervsaffald afleveres på et registreret genanvendelsesanlæg eller til en godkendt og registreret indsamlingsvirksomhed, og til at indberette data herom til Affaldsdatasystemet, og 2) ret til at indberette oplysninger om alle former for affald, herunder genanvendeligt, forbrændings- og deponeringsegnet affald, som virksomheden indsamler eller transporterer.
Stk. 3. En godkendelse efter stk. 1 er tidsbegrænset og gives for 5 år, hvorefter der skal ansøges om en ny godkendelse.
En ansøgning om en ny godkendelse skal indgives, før den eksisterende godkendelse udløber.
Miljøstyrelsen kan foretage administrativ forlængelse af en eksisterende godkendelse i forbindelse med ansøgning om en ny godkendelse.
Stk. 4. Ansøgning om godkendelse skal senest den 1. januar 2011 fremsendes elektronisk til Miljøstyrelsen ved brug af ansøgningsblanket, som findes på www.virk.dk.
Virksomheder, der ønsker at påbegynde indsamlingsvirksomhed efter den 1. januar 2011, skal ansøge om godkendelse senest 1 måned før, virksomheden ønskes påbegyndt.
 Stk. 5. Ansøgning om godkendelse skal indeholde:
 1) Virksomhedens CVR-nummer og p-nummer.
 2) Bevis for, at mindst én person med ledelsesansvar for indsamlingen af kildesorteret genanvendeligt erhvervsaffald har opnået indsamlerbevis eller har kvalifikationer, som kan sidestilles hermed, jf. bekendtgørelse om uddannelse af personer, som forestår indberetning af data og miljømæssig forsvarlig håndtering af kildesorteret genanvendeligt erhvervsaffald.
 3) Angivelse af, hvilke affaldsfraktioner, som indsamlingsvirksomheden for kildesorteret genanvendeligt erhvervsaffald ønsker at indsamle eller forbehandle.
 4) Oplysning om EAN-nummer, hvis virksomheden har et sådant.
 5) Oplysning om, hvorvidt virksomheden forbehandler kildesorteret genanvendeligt erhvervsaffald.
§ 77. Miljøstyrelsen skal træffe afgørelse om, hvorvidt godkendelse kan meddeles, senest 21 dage efter modtagelsen af ansøgning med de i § 76, stk. 5, nævnte oplysninger.
For ansøgninger indsendt senest den 1. januar 2011, skal Miljøstyrelsen dog træffe afgørelse senest den 1. marts 2011. Fristerne regnes fra det tidspunkt, hvor ansøgeren har indsendt alle de oplysninger, det påhviler ansøgeren at indsende i medfør af § 76, stk. 5.
Stk. 2. Miljøstyrelsen kan forlænge den frist, som er fastsat efter stk. 1, én gang, hvis sagens kompleksitet berettiger det.
Miljøstyrelsen skal give ansøger meddelelse om forlængelsen og om varigheden heraf inden udløbet af fristen efter stk. 1. Meddelelsen om forlængelsen skal indeholde en begrundelse for forlængelsen og dennes varighed.
 Stk. 3. Uanset fristerne i stk. 1 og 2 må ansøgeren ikke påbegynde indsamling af kildesorteret genanvendeligt erhvervsaffald, før Miljøstyrelsen har meddelt godkendelse.
§ 78. Miljøstyrelsen skal hurtigst muligt kvittere for modtagelsen af en ansøgning om godkendelse.
Kvitteringen skal indeholde følgende oplysninger:
 1) Den offentliggjorte frist for behandling af den pågældende ansøgning og muligheden for at fristen kan blive forlænget én gang, jf. § 77, stk. 2.
 2) Virksomheden må ikke påbegynde indsamling af kildesorteret genanvendeligt erhvervsaffald, før Miljøstyrelsen har meddelt godkendelse, uanset om fristen på den offentliggjorte frist eller en efterfølgende meddelt frist er overholdt.
3) Afgørelsen kan ikke indbringes for anden administrativ myndighed.
Søgsmål til prøvelse af afgørelsen kan anlægges i medfør af lovens § 101.
 § 79. En godkendt og registreret indsamlingsvirksomhed skal inden 14 dage oplyse om ændringer i de forhold, som er nævnt i § 76, stk. 5.
 Stk. 2. Hvis en indsamlingsvirksomhed ikke længere har mindst én person ansat med indsamlerbevis eller kvalifikationer, som kan sidestilles hermed, bortfalder godkendelsen, hvis ikke virksomheden senest 6 måneder efter, at personen med indsamlerbevis eller kvalifikationer, som kan sidestilles hermed, er fratrådt, har ansat en ny person med ledelsesansvar, som har opnået det fornødne indsamlerbevis eller kvalifikationer, som kan sidestilles hermed.
 § 80. Miljøstyrelsen kan tilbagekalde godkendelsen eller undlade at godkende indsamlingsvirksomheder, såfremt virksomheden gør sig skyldig i grov eller oftere gentagen forsømmelse i forbindelse med aktiviteterne i relation til kildesorteret genanvendeligt erhvervsaffald.
 § 81. Anlæg, der genanvender kildesorteret genanvendeligt erhvervsaffald, skal afvise at modtage affald, som ikke er egnet til genanvendelse.
Stk. 2. Kommunalbestyrelsen i den kommune, hvor affaldet er produceret, skal anvise det i stk. 1 omhandlede affald til korrekt behandling.
Hvor en registreret indsamlingsvirksomhed har overtaget ansvaret for affaldet, skal kommunalbestyrelsen i dennes kommune anvise affaldet til korrekt behandling.
Kapitel 15 Affaldsregistret § 82. Miljøstyrelsen er ansvarlig for at føre et register over genanvendelsesanlæg, indsamlingsvirksomheder, affaldstransportører, forhandlere og mæglere samt kommunale behandlingsanlæg, som håndterer affald (Affaldsregistret).
 Stk. 2. Affaldsregistrets opgaver varetages af Miljøstyrelsen efter de bestemmelser, som er fastsat i dette kapitel.
 § 83. Affaldsregistret har til formål at indeholde oplysninger om:
 1) Genanvendelsesanlæg, jf. dog § 84, stk. 3.
 2) Indsamlingsvirksomheder.
 3) Affaldstransportører, mæglere og forhandlere.
 4) Kommunale behandlingsanlæg, som er godkendt efter kapitel 17.
 Stk. 2. Miljøstyrelsen træffer i forbindelse med godkendelsen af indsamlingsvirksomheder efter § 76, stk. 1, afgørelse om, hvilke affaldsfraktioner, som kan optages på Affaldsregistret, jf. § 76, stk. 5, nr. 3.
 § 84. De genanvendelsesanlæg, affaldstransportører, forhandlere og mæglere, som er nævnt i § 83, nr. 1 og 3, skal senest den 1. marts 2011 anmode om registrering i Affaldsregistret, jf. dog stk. 3. Virksomheder, der påbegynder virksomhed efter den 1. marts 2011, skal anmode om registrering i Affaldsregistret senest ved virksomhedens påbegyndelse, jf. dog stk. 3.
 Stk. 2. Kommunale behandlingsanlæg, som er nævnt i § 83, stk. 1, nr. 4, kan anmode om registrering i Affaldsregistret.
 Stk. 3. Genanvendelsesanlæg, som alene genanvender affald, som er omfattet af anden lovgivning, som særskilt regulerer genanvendelsen af affaldet, herunder fastsætter regler for mængden og arten af affald, skal ikke anmode om registrering.
 Stk. 4. Hvis der sker ændringer i de oplysninger, som er indberettet efter §§ 87-90, skal genanvendelsesanlæg, affaldstransportører, forhandlere og mæglere samt kommunale behandlingsanlæg inden 14 dage indberette disse ændringer.
 Stk. 5. Anmodning om registrering efter stk. 1 skal ske elektronisk ved brug af digital signatur på www.virk.dk.
 Stk. 6. Miljøstyrelsen skal på anmodning fra en udenlandsk virksomhed uden p-nummer foretage registreringen for denne.
§ 85. Miljøstyrelsen skal træffe afgørelse om, hvorvidt anmodningen om registrering, jf. § 84, kan imødekommes senest 21 dage efter modtagelsen af anmodningen med de i §§ 87-90 nævnte oplysninger.
Fristen regnes fra det tidspunkt, hvor ansøgeren har indsendt alle de oplysninger, det påhviler ansøgeren at indsende i medfør af §§ 87-90.
Stk. 2. Miljøstyrelsen kan forlænge den frist, som er fastsat efter stk. 1, én gang, hvis sagens kompleksitet berettiger det.
Miljøstyrelsen skal give den, der anmoder om registrering, meddelelse om forlængelsen og varigheden heraf inden udløbet af fristen efter stk. 1. Meddelelsen om forlængelsen skal indeholde en begrundelse for forlængelsen og dennes varighed.
§ 86. Miljøstyrelsen skal hurtigst muligt kvittere for modtagelsen af en anmodning om registrering.
Kvitteringen skal indeholde følgende oplysninger:
 1) Den offentliggjorte frist for behandling af den pågældende anmodning om registrering og muligheden for at fristen kan blive forlænget én gang, jf. § 85, stk. 2.
2) Afgørelsen kan ikke indbringes for anden administrativ myndighed.
Søgsmål til prøvelse af afgørelsen kan anlægges i medfør af lovens § 101.
§ 87. Genanvendelsesanlæg skal ved registreringen indberette følgende 1) genanvendelsesanlæggets CVR-nummer og p-nummer, 2) oplysning om gyldig miljøgodkendelse, 3) oplysning om, hvilke affaldsfraktioner anlægget kan behandle, samt hvilken genanvendelsesproces anlægget foretager, og 4) oplysning om EAN-nummer, hvis anlægget har et sådant.
§ 88. Affaldstransportører skal ved registreringen indberette følgende 1) virksomhedens CVR-nummer og p-nummer, 2) oplysning om gyldig godskørselstilladelse eller anden relevant tilladelse, hvis virksomheden er omfattet af krav herom, 3) oplysning om sikkerhedsrådgiver og ADR-bevis, hvis virksomheden er omfattet af krav herom, og 4) oplysning om EAN-nummer, hvis virksomheden har et sådant.
§ 89. Kommunale behandlingsanlæg skal ved registreringen indberette følgende 1) virksomhedens CVR-nummer og p-nummer og 2) oplysning om EAN nummer.
§ 90. Mæglere og forhandlere skal ved registreringen indberette følgende 1) virksomhedens CVR-nummer og p-nummer og 2) oplysning om EAN-nummer, hvis virksomheden har et sådant.
 § 91. Miljøstyrelsen skal optage indsamlingsvirksomheder i Affaldsregistret, når de bliver godkendt, jf. § 76, stk. 1.
 § 92. Genanvendelsesanlæg og indsamlingsvirksomheder må ikke håndtere kildesorteret genanvendeligt erhvervsaffald, medmindre de er registrerede eller registrerede og godkendte efter reglerne i dette kapitel og kapitel 14 til at håndtere og behandle den relevante affaldsfraktion.
 § 93. Indsamlingsvirksomheder, skal betale et engangsgebyr på 2.468 kr. for behandling af ansøgning om godkendelse efter kapitel 14. Gebyret skal dække omkostningerne ved behandling af ansøgningen, herunder omkostninger til administration, gebyropkrævning og tilsyn med, at indsamlingsvirksomhederne lader sig godkende.
 Stk. 2. Gebyrerne opkræves af Miljøstyrelsen.
Stk. 3. Gebyrerne efter stk. 1 gælder for ansøgninger modtaget senest 31. december 2010. For senere ansøgninger reguleres gebyret årligt pr. 1. januar på grundlag af det seneste offentliggjorte pris- og lønindeks i Finansministeriets Økonomiske Administrative Vejledning.
Den aktuelle gebyrsats offentliggøres på Miljøstyrelsens hjemmeside www.mst.dk.
Stk. 4. Virksomheder og anlæg, som anmoder om registrering efter § 84, stk. 1 og 2 eller registreres efter § 91, skal betale et engangsgebyr på 2.468 kr. for behandling af registrering i Affaldsregistret.
Gebyret skal betales pr. kategori, jf. §§ 87-91, som virksomheden eller anlægget registreres i.
Stk. 5. Virksomheder og anlæg, som er registreret efter § 85 stk. 1 og § 91, skal herudover betale et årligt gebyr på 1.171 kr., som opkræves i januar.
I 2011 opkræves gebyret dog i forbindelse med behandling af ansøgning om godkendelse og behandling af registrering i Affaldsregistret, jf. stk. 1 og 4.Gebyret skal betales pr. kategori, jf. §§ 87-91, som virksomheden eller anlægget lader sig registrere i.
 Stk. 6. Gebyrerne skal svare til de faktiske omkostninger, som Miljøstyrelsen har i forbindelse med etablering, drift, vedligeholdelse og administration af Affaldsregistret, herunder omkostninger forbundet med gebyropkrævningen og tilsyn med, at registreringspligtige virksomheder og anlæg lader sig registrere.
Kapitel 16 Oplysningspligt § 94. Virksomheder, som indsamler kildesorteret genanvendeligt erhvervsaffald, skal oplyse den, som det kildesorterede genanvendelige erhvervsaffald indsamles for, om:
 1) Kontaktoplysninger til den myndighed, som indsamlingsvirksomheden har fået godkendelse af, jf. § 76, og som fører tilsyn med virksomhedens arbejde i Danmark, eller til Økonomi- og Erhvervsministeriets elektroniske kontaktpunkt (kvikskranke), jf. § 16 i lov om tjenesteydelser i det indre marked.
 2) Navn og adresse på den myndighed, der fører affaldsdatasystemet, jf. § 67, eller til Økonomi- og Erhvervsministeriets elektroniske kontaktpunkt (kvikskranke), jf. § 16 i lov om tjenesteydelser i det indre marked.
 3) De eventuelle brancheorganisationer, som indsamlingsvirksomheden er medlem af.
 Stk. 2. Hvis den virksomhed, som det genanvendelige erhvervsaffald indsamles for, anmoder om det, skal indsamlingsvirksomheden oplyse om de faglige regler, der gælder for udførelsen af erhvervet, og hvordan man får adgang til dem.
 Stk. 3. Oplysninger efter stk. 1 skal gøres tilgængelige eller meddeles klart og entydigt og i god tid inden den skriftlige aftales indgåelse, jf. § 75, stk. 5.
 § 95. Mæglere, som arrangerer nyttiggørelse eller bortskaffelse af erhvervsaffald på andres vegne, skal oplyse den, som erhvervsaffaldet arrangeres nyttiggjort eller bortskaffet for, om:
 1) Navn og adresse på den myndighed, der fører Affaldsregistret, jf. § 82, eller til Økonomi- og Erhvervsministeriets elektroniske kontaktpunkt (kvikskranke), jf. § 16 i lov om tjenesteydelser i det indre marked.
 2) De eventuelle brancheorganisationer, som mægleren, som arrangerer nyttiggørelse eller bortskaffelse af erhvervsaffald, er medlem af.
 Stk. 2. Hvis den affaldsproducerende virksomhed, som erhvervsaffaldet arrangeres nyttiggjort eller bortskaffet for, anmoder om det, skal mægleren oplyse om de faglige regler, der gælder for udførelsen af erhvervet, og hvordan man får adgang til dem.
 Stk. 3. Oplysninger efter stk. 1 skal gøres tilgængelige eller meddeles klart og entydigt og i god tid, inden erhvervsaffaldet arrangeres nyttiggjort eller bortskaffet.
Kapitel 17 Kommunale behandlingsanlæg § 96. Kommunale behandlingsanlæg kan ikke behandle kildesorteret genanvendeligt erhvervsaffald, jf. dog stk. 2 og stk. 3.
 Stk. 2. Et kommunalt behandlingsanlæg, ejet af en kommunalbestyrelse eller et kommunalt fællesskab, kan behandle kildesorteret genanvendeligt erhvervsaffald fra kommunens eller kommunernes egne institutioner.
 Stk. 3. Et kommunalt behandlingsanlæg kan behandle kildesorteret genanvendeligt erhvervsaffald fra andre virksomheder end de af stk. 2 omfattede, i det omfang det er i overensstemmelse med en af Miljøstyrelsen godkendt anmeldelse, jf. § 106.
 § 97. Kommunale behandlingsanlæg må alene udbyde den af Miljøstyrelsen godkendte behandlingskapacitet på markedet, jf. dog stk. 2 og 3.
 Stk. 2. Falder mængden af det genanvendelige husholdningsaffald, som den kommunalbestyrelse eller de kommunalbestyrelser, som ejer anlægget, har kapacitetsansvar for, til under den mængde af husholdningsaffald, som blev behandlet på anlægget 26. februar 2009, kan den herved frigjorte kapacitet udbydes på markedet.
 Stk. 3. Effektiviseres det kommunale behandlingsanlæg således, at behandlingskapaciteten øges indenfor de i den 26. februar 2009 gældende miljøgodkendelses udledningskrav m.v., kan denne yderligere behandlingskapacitet udbydes på markedet, såfremt det ikke er muligt at udnytte den til behandling af genanvendeligt husholdningsaffald, som den kommunalbestyrelse eller de kommunalbestyrelser, som ejer anlægget, har kapacitetsansvar for.
Regnskabskrav § 98. Et kommunalt behandlingsanlæg, der behandler kildesorteret genanvendeligt erhvervsaffald, skal føre særskilte regnskaber for anlæggets aktiviteter i forbindelse med behandling af kildesorteret genanvendeligt erhvervsaffald, der ikke er omfattet af § 96, stk. 2, og andet affald.
Stk. 2. Ved udarbejdelse af regnskaber efter stk. 1 skal indtægter og omkostninger i videst muligt omfang henføres til de særskilte aktiviteter.
I det omfang dette ikke er muligt, fordeles omkostningerne forholdsmæssigt mellem aktiviteterne med udgangspunkt i mængder og affaldstyper.
 Stk. 3. Udarbejdelse af regnskaber skal ske efter reglerne i bekendtgørelse om kommunernes budget- og regnskabsvæsen, revision m.v., eller hvis anlægget drives af et aktie- eller anpartsselskab eller en erhvervsdrivende fond efter årsregnskabsloven.
 Stk. 4. Regnskaber for de særskilte aktiviteter skal fremsendes til Miljøstyrelsen årligt senest 30 dage efter, at de er revideret af revisor og godkendt af anlæggets ansvarlige ledelse.
 § 99. Et kommunalt behandlingsanlæg, der behandler kildesorteret genanvendeligt erhvervsaffald, skal udbyde denne behandling på markedet, jf. dog § 97. Det kommunale behandlingsanlæg skal fastsætte prisen for behandling på en sådan måde, at den årlige indtægt fra behandlingen af dette affald som minimum dækker de omkostninger til behandlingen, som opgøres i regnskaber efter § 98.
 Stk. 2. Det kommunale behandlingsanlæg skal indberette opkrævede priser for behandling af andet kildesorteret genanvendeligt erhvervsaffald, end affald omfattet af § 96, stk. 2, og for behandling af andet affald på anlægget i regnskabsåret til Miljøstyrelsen samtidigt med fremsendelse af regnskab til Miljøstyrelsen efter § 98, stk. 4.
Kapitel 18 Tilsyn § 100. Kommunalbestyrelsen fører tilsyn med, at bestemmelserne i denne bekendtgørelse overholdes, jf. dog stk. 2 og 3.
 Stk. 2. Når Miljøstyrelsen træffer afgørelser efter denne bekendtgørelse, fører Miljøstyrelsen tilsyn med overholdelsen af disse afgørelser.
 Stk. 3. Miljøstyrelsen fører endvidere tilsyn med overholdelse af bestemmelserne i denne bekendtgørelses kapitel 17.
 Stk. 4. De kommunale behandlingsanlæg betaler gebyr for Miljøstyrelsens tilsyn efter stk. 3 efter reglerne i bekendtgørelse om brugerbetaling for godkendelse og tilsyn efter lov om miljøbeskyttelse og lov om miljøgodkendelse m.v. af husdyrbrug.
Kapitel 19 Administrative bestemmelser § 101. Afgørelser efter denne bekendtgørelse kan ikke indbringes for anden administrativ myndighed.
Kapitel 20 Straf § 102. Medmindre højere straf er forskyldt efter den øvrige lovgivning, straffes med bøde den, der 1) undlader at afgive oplysninger efter § 11, 2) overtræder forskrifter, der er fastsat af kommunalbestyrelsen i medfør af § 19, stk. 1 og 2, § 21, stk. 1 og 2, og § 22, stk. 1og 2, 3) undlader at benytte ordninger etableret efter § 25, stk. 1, 2 og 4, § 26, stk. 1, § 27, stk. 1, § 29, stk. 1, § 30, stk. 1, § 31, stk. 1, § 32, stk. 1, § 33, stk. 1, § 34, stk. 1, § 35, stk. 1, § 36, stk. 1, § 39, stk. 1, § 40, stk. 1, § 41, stk. 1, jf. § 38, stk. 1, 1. pkt. og § 43 stk. 1, 1. pkt., 4) undlader at sortere i overensstemmelse med de ordninger, som fremgår af regulativet, jf. § 38, stk. 2, 5) undlader at efterkomme kommunalbestyrelsens konkrete anvisning efter § 24, stk. 4, jf. § 38, stk. 1, 2. pkt., og § 43, stk. 1, 2. pkt., 6) undlader at godtgøre, at affaldet er håndteret i overensstemmelse med de af kommunalbestyrelsen fastsatte og etablerede ordninger eller konkrete anvisninger, jf. § 38, stk. 3 og § 43, stk. 3, 7) undlader at underrette kommunalbestyrelsen om væsentlige ændringer i affaldets mængde, sammensætning eller egenskaber, jf. § 45, 8) afbrænder affald på et ikke godkendt anlæg, jf. § 46, stk. 1, 9) fortynder eller blander affald med det formål at opfylde betingelserne for aflevering af affald til deponering, jf. § 49, 10) afleverer affaldstyper til deponering i strid med § 50, nr. 1-6, 11) undlader at indberette oplysninger, jf. § 51, stk. 1, 12) undlader at gennemgå og beskrive ligheder og forskelle i anlæggenes miljømæssige og økonomiske effektivitet, jf. § 51, stk. 2, 1. pkt., 13) undlader at anmelde frembringelse af farligt affald, jf. § 52, stk. 1, 14) undlader at føre register efter § 53, stk. 1, 15) undlader at afgive oplysninger fra registret og dokumentation for disse oplysninger, jf. § 53, stk. 2, 16) undlader at sikre at eksplosivt affald håndteres miljømæssigt forsvarligt, jf. § 54, 17) undlader at sikre at farligt affald ikke fortyndes eller blandes med andet affald, jf. § 55, 18) undlader at sikre at det farlige affald er forsvarligt emballeret, jf. § 56, 19) undlader at sikre forsvarlig håndtering af olieaffald, jf. § 57, stk. 1 og 2, 20) afgiver urigtige oplysninger, jf. § 62, stk. 4, 21) undlader rettidigt og i rette form at indberette oplysninger til Affaldsdatasystemet, jf. § 69, stk. 2-4, og § 70, stk. 1 og 2, 22) retter i data, som kommunalbestyrelsen eller Miljøstyrelsen har rettet i, jf. § 71, stk. 3 og 5, 23) undlader at sende faktura, jf. § 72, stk. 1, 24) undlader at opbevare kvittering, jf. § 72, stk. 2, 25) undlader at kildesortere affald, jf. § 74, stk. 1, 26) undlader at sortere bygge- og anlægsaffald, jf. § 74, stk. 2-4 og stk. 5, 2. pkt. og stk. 6, 2. pkt.
27) undlader at sikre genanvendelse, jf. § 75, stk. 1, 28) undlader at sikre genanvendelse eller nyttiggørelse af imprægneret træ, jf. § 75, stk. 2, 29) undlader at aflevere genanvendeligt kildesorteret affald, som foreskrevet i § 75, stk. 3, nr. 1 og 2, 30) undlader at aflevere affald, jf. § 75, stk. 4, 31) undlader at indgå en skriftlig aftale, jf. § 75, stk. 5, 32) undlader at fremvise dokumentation, jf. § 75, stk. 7, 33) undlader at indhente godkendelse, jf. § 76, stk. 1, 34) fortsætter virksomhed efter udløb af godkendelse uden at indhente fornyet godkendelse, jf. § 76, stk. 3, 35) undlader rettidigt og i rette form at fremsende ansøgning om godkendelse, hvor dette er påkrævet, jf. § 76, stk. 4 og 5, 36) undlader at oplyse om ændringer i de forhold, som er nævnt i § 76, stk. 5, jf. § 79, 37) modtager affald, som ikke er egnet til genanvendelse, jf. § 81, stk. 1, 38) undlader at anmode om registrering i Affaldsregistret, herunder i rette form, jf. § 84, stk. 1 og 5, 39) undlader at oplyse om ændringer i de forhold, som er nævnt i §§ 87-90, jf. § 84, stk. 4, 40) undlader at indsende de i § 87 angivne oplysninger, 41) undlader at indsende oplysninger, jf. § 88, 42) undlader at indsende oplysninger, jf. § 89, 43) undlader at indsende oplysninger, jf. § 90, 44) håndterer affald uden at være godkendt og registreret, jf. § 92, 45) undlader at betale gebyr, jf. § 93, stk. 1, 4 og 5, 46) undlader at oplyse de i § 94, stk. 1, nr. 1-3, angivne oplysninger, herunder klart, entydigt og i god tid, jf. § 94, stk. 3, 47) undlader at oplyse om faglige regler, jf. § 94, stk. 2, 48) undlader at oplyse de i § 95, stk. 1, nr. 1 og 2, angivne oplysninger, herunder klart, entydigt og i god tid, jf. § 95, stk. 3, 49) undlader at oplyse om faglige regler, jf. § 95, stk. 2, 50) behandler kildesorteret genanvendeligt erhvervsaffald i strid med § 96, stk. 1, 51) udbyder behandling af kildesorteret genanvendeligt erhvervsaffald i strid med § 97, 52) undlader at føre særskilte regnskaber, jf. § 98, stk. 1-3, 53) undlader at fremsende regnskaber rettidigt til Miljøstyrelsen, jf. § 98, stk. 4, 54) undlader at udbyde behandling på markedsvilkår, jf. § 99, stk. 1, 55) undlader at indberette opkrævede priser, jf. § 99, stk. 2, eller 56) tilsidesætter vilkår knyttet til en tilladelse, godkendelse eller dispensation efter bekendtgørelsen.
Stk. 2. Straffen kan stige til fængsel i indtil 2 år, hvis overtrædelsen er begået forsætligt eller ved grov uagtsomhed, og hvis der ved overtrædelsen er 1) voldt skade på miljøet eller fremkaldt fare derfor eller 2) opnået eller tilsigtet en økonomisk fordel for den pågældende selv eller andre, herunder ved besparelser.
 Stk. 3. Der kan pålægges selskaber m.v. (juridiske personer) strafansvar efter reglerne i straffelovens 5. kapitel.
Kapitel 21 Ikrafttrædelse og overgangsbestemmelser § 103. Bekendtgørelsen træder i kraft den 25. marts 2011. § 76, stk. 5, nr. 2, og § 79, stk. 2, træder dog først i kraft den 1. januar 2012.
 Stk. 2. Bekendtgørelse nr. 1632 af 23. december 2010 om affald ophæves, jf. dog stk. 3.
 Stk. 3. § 108 i bekendtgørelse nr. 1632 af 23. december 2010 har fortsat virkning for forhold, som ligger forud for den 25. marts 2011.
 § 104. Kommunalbestyrelsen skal vedtage den første affaldshåndteringplan efter denne bekendtgørelse senest den 1. januar 2013. Planen skal gælde i perioden 2013-2018 og skal dække perioden 2013-2024, begge år inklusive.
 Stk. 2. Pligten til at udarbejde en affaldshåndteringsplan til og med 2012 opretholdes indtil den 1. januar 2013. Planen skal udarbejdes efter denne bekendtgørelse.
§ 105. Regulativer vedtaget i medfør af tidligere bekendtgørelser om affald forbliver i kraft, indtil der er vedtaget nye regulativer efter denne bekendtgørelse.
Dog ophæves bestemmelser i de gældende regulativer, som strider mod denne bekendtgørelse, herunder bestemmelser, der vedrører kildesorteret genanvendeligt erhvervsaffald, og opkrævning af erhvervsaffaldsgebyrer hos den, der har tinglyst adkomst på ejendommen.
 Stk. 2. Muligheden for at opkræve gebyr for 2010 i medfør af § 106, stk. 2 og 3, i bekendtgørelse nr. 48. af 13. januar 2010, opretholdes.
 § 106. Verserende sager om godkendelse af kommunale behandlingsanlægs fortsatte behandling af kildesorteret genanvendeligt erhvervsaffald anmeldt efter § 95 i bekendtgørelse nr. 48 af 13. januar 2010 færdigbehandles efter reglerne i § 96 i bekendtgørelse nr. 48 af 13. januar 2010.
 § 107. Kommunalbestyrelsen kan, uanset § 34, stk. 1, og § 75, stk. 2, indtil den 1. januar 2012 anvise imprægneret træ fra husholdninger og virksomheder til deponering.
Miljøministeriet, den 7. marts 2011 Karen Ellemann / Claus Torp Bilag 1 Indholdsfortegnelse til affaldsbekendtgørelsen Bilag 2 Listen over affald, jf. § 2, stk. 1 Indledning Listen over affald gennemfører Det Europæiske Affaldskatalog (EAK), som er udarbejdet i henhold til Rådets direktiv 75/442/EØF om affald.
Listen er en ikke udtømmende liste over affald.
Det forhold, at et stof eller en genstand er opført på listen, betyder ikke, at stoffet eller genstanden er affald under alle omstændigheder.
Der er kun tale om affald, når definitionen af affald i § 2, er opfyldt.
 Affald, som er opført på listen og markeret med fed skrift, betegnes som farligt affald, når kriterierne i bilag 4 er opfyldt, jf. § 3, stk. 1, nr. 21. Affaldstyperne i listen må ikke læses uafhængigt af det afsnit, de optræder i.
INDHOLDSFORTEGNELSE Bilag 3 Oplysninger, som skal indberettes til brug for benchmarking, jf. § 51, stk. 1 1. Hvem skal indberette:
 Følgende anlæg, der deponerer og forbrænder affald, skal indberette data:
 1) Dedikerede affaldsforbrændingsanlæg, hvor mindst 80 % af den producerede energi stammer fra affald.
2) Øvrige anlæg der brænder affald: Anlæg der brænder mere end 20.000 tons affald om året.
Disse anlæg skal kun afgive få oplysninger.
 3) Deponeringsanlæg, der er godkendt til at modtage affald efter kravene i bekendtgørelsen om deponeringsanlæg, dog ikke anlæg for havbundssedimenter .
 2. Hvad skal indberettes:
 2.1 Forbrændingsanlæg:
1. Anlæg Generelle informationer  Udfyldes for (år)  Forbrændingsanlæggets navn  CVR nummer  Anlæggets P-nummer/P-numre  Kontaktperson vedr. dette spørgeskema  Tlf. nr. til kontaktperson Ejerforhold  Angiv ejerforholdet for forbrændingsanlægget: (Kommunalt ejet; Fælleskommunalt ejet (I/S); Ejet af andelsejet fjernvarmeværk (AMBA); Elværksejet (A/S); Ejet i fællesskab af to eller flere)  Hvis andet, angiv selskabsform:
Andre driftsområder  Har anlægget følgende aktiviteter? Det kan være på samme lokalitet eller en anden lokalitet (sæt kryds)? (Neddeling af forbrændingsegnet affald, Sortering af forbrændingsegnet affald; Omlastning af forbrændingsegnet affald; Mellemlager for affald; Slaggehåndtering; Fjernvarmetransmission) Kapacitet  Hvad er forbrændingsanlæggets nuværende totale årlige godkendte kapacitet efter varmeforsyningsloven til forbrænding af affald (tons/år)?  Hvad er forbrændingsanlæggets nuværende totale årlige miljøgodkendte kapacitet (tons/år)?  Hvad er forbrændingsanlæggets nominelle kapacitet for hver ovn (antal tons per time)? Der fraregnes ikke evt. begrænsning ift røggasrensning.
Driftstimer  Hvad var forbrændingsanlæggets driftstimer?  Angiv driftstimer for hver ovn på anlægget.
Røggas  Angiv typen af røggasrensning på hver ovn: (Tør røggasrensning; Semitør røggasrensning; Våd røggasrensning) Etableringsår  Hvilket år blev anlægget etableret? Angiv år for hver ovn.
 Angiv årstal for levetidsforlængelser 2. Affald Affaldsmængde  Hvor meget affald blev indvejet?  Hvor meget netto heraf kom fra mellemdeponering?  Hvor meget affald blev brændt?  Hvor mange % af læssene tager I ud til stikprøvekontrol af affaldet? Affaldets brændværdi  Hvad var den gennemsnitlige (beregnede) brændværdi for det afbrændte affald (GJ/ton) 3. Miljø Slagge og restproduktmængde  Angiv den producerede mængde slagge (tons) før udsortering af metaller  Hvor stor en del af slaggerne blev genanvendt (angiv den årlige gennemsnitlige genanvendelsesprocent)?  Hvor stor en andel af slaggen (i %) blev deponeret, fordi den ikke kunne overholde grænseværdierne i Restprodukt-bekendtgørelsen, Kategori II og III?  Angiv den producerede restproduktmængde ekskl. slagge (tons) Overskridelser af døgnmiddelværdier  Angiv antallet af vilkårsoverskridelser af døgnmiddelværdierne på luftemissioner (hvis ingen, angiv 0) Summeret over alle ovne  Har anlægget haft vilkårsoverskridelser i forhold til spildevandsudledninger til kloak?  Har anlægget haft vilkårsoverskridelser i forhold til spildevandsudledninger til recipient?  Har anlægget haft vilkårsoverskridelser i forhold til støv?  Har anlægget haft vilkårsoverskridelser i forhold til støj?  Har anlægget haft vilkårsoverskridelser i forhold til indhold af TOC/glødetab i slagge?  Har anlægget haft vilkårsoverskridelser i forhold til krav om kvalitetssikring af de automatiske målende systemer? Uheld  Har der været uheld med konsekvenser for det ydre miljø eller med fare herfor? Røggas og emissioner (samlet for alle ovnlinier) 4. Energiproduktion Varmeproduktion  Angiv den producerede mængde varme (GJ)  Angiv den solgte mængde varme (GJ)  Angiv den bortkølede mængde varme (GJ)  Afsætter anlægget anden energi? Elektricitetsproduktion  Angiv den producerede mængde (MWh)  Angiv den solgte mængde (MWh) 5. Priser og økonomi Afsætning og afregning af varme  Hvad var den gennemsnitlige afregningspris for varmen (kr./GJ)? (Baseret på indtægten fra den solgte varme fordelt på de solgte GJ.
Incl. statslige energi- og miljøafgifter f.eks. affaldsvarmeafgift.) Afsætning og afregning af elektricitet  Hvad var den gennemsnitlige afregningspris for elektriciteten (kr./MWh)? Baseret på indtægten fra den solgte el fordelt på de solgte MWh.
Ekskl. afgifter og finansielle indtægter fra el-afregningen.
Inkl. indtægter for balance/reguleringskraft og reservekraft.
Takster  Hvad var den gennemsnitlige takst i kr./ton? (Den gennemsnitlige takst beregnes som de samlede indtægter, som anlægget modtager i betaling i form af gebyrer/takster for affaldet divideret med den brændte mængde affald.
Incl. energi- og miljøafgifter, som affaldsproducenterne faktureres for).
Anlæggets økonomi  Hvad var anlæggets totale indtægter? (kr.) Gebyr og takster, indtægter fra salg af el og varme, salg af genbrugeligt materiale etc.
Incl. alle statslige energi- og miljøafgifter, f.eks. affaldsvarmeafgift, tillægsafgift, CO2-afgift og svovlafgift.
 Hvad var anlæggets totale driftsomkostninger? (kr.) Totale omkostninger til drift, vedligehold, administration, forsikringer mm, der har relation til forbrændingsanlægget, herunder sortering, håndtering af slagge og røggashåndtering.
Hvor administrationen varetager flere opgaver skal medtages en andel svarende til forbrændingsanlæggets belastning af administrationen.
Omkostninger til div. statslige energi- og miljøafgifter, f.eks. affaldsvarmeafgift, tillægsafgift, CO2-afgift og svovlafgift opgøres særskilt.
 Er der nogle af driftsomkostningerne, som I betragter som ekstraordinære lige netop i år, og som det derfor er rimeligt at fratrække? (kr.)  Hvis ja, forklar hvorfor:
 Hvad var anlæggets afskrivninger? (kr.) Årsregnskabslovens principper for afskrivninger anvendes.
Det betyder, at afskrivningsgrundlaget er lig anskaffelsessummen (byggesummen) og afskrivningsprofiler er lig aktivets levetid. (Se afskrivningsregler nederst på siden.)  Hvad var anlæggets finansielle omkostninger? (kr.) Primært renter på gæld og opsparing - angiv »-« hvis de finansielle omkostninger er positive.
 Hvad var anlæggets hensættelser for året? (kr.)  Hvor optræder hensættelserne i resultatopgørelsen?  Hvad var anlæggets bogførte værdi? (kr.)  Angiv afskrivningsperiode for ovne (angiv antal år.)  Angiv afskrivningsperiode for bygninger (angiv antal år.) 6. Øvrige forhold  Er der nogle forskelle på jeres forbrændingsanlæg og øvrige forbrændingsanlæg, der har betydning for effektiviteten og ikke allerede er blevet kortlagt i spørgsmålene ovenfor?  Kommentarer til dette spørgeskema eller undersøgelsen som helhed:
2.2 Øvrige anlæg 1. Anlæg Generelle informationer  Udfyldes for (år)  Forbrændingsanlæggets navn  CVR nummer  Anlæggets P-nummer/P-numre  Kontaktperson vedr. dette spørgeskema  Tlf. nr. til kontaktperson Ejerforhold  Angiv ejerforholdet for forbrændingsanlægget: (Kommunalt ejet; Fælleskommunalt ejet (I/S); Ejet af andelsejet fjernvarmeværk (AMBA); Elværksejet (A/S); Ejet i fællesskab af to eller flere)  Hvis andet, angiv selskabsform:
2. Affald Affaldsmængde  Hvor meget affald blev indvejet?  Hvor meget netto heraf kom fra mellemdeponering?  Hvor meget affald blev brændt?  Hvor mange % af læssene tager I ud til stikprøvekontrol af affaldet? Affaldets brændværdi  Hvad var den gennemsnitlige (beregnede) brændværdi for det afbrændte affald (GJ/ton) 5. Priser og økonomi Takster  Hvad var den gennemsnitlige takst i kr./ton? (Den gennemsnitlige takst beregnes som de samlede indtægter, som anlægget modtager i betaling i form af gebyrer/takster for affaldet divideret med den brændte mængde affald.
Ekskl. energi- og CO2afgifter.) 2.3 Deponeringsanlæg 1. Anlæg Generelle informationer  Udfyldes for (år)  Deponeringsanlæggets navn  CVR nummer  Anlæggets P-nummer/ P-numre  Kontaktperson vedr. dette spørgeskema  Tlf. nr. til kontaktperson Ejerforhold og anlæg  Hvordan er ejerforholdet for deponeringsanlægget (Kommunalt ejet; Fælleskommunalt ejet (I/S); Offentligt ejet A/S)?  Hvis andet, angiv selskabsform:
 Hvor mange fysisk adskilte anlæg er der tale om? Andre driftsområder  Hvilke typer af sideordnede aktiviteter drives der i tilknytning til deponeringsanlægget? (sæt kryds) (Ingen; Indsamling; Container/genbrugsplads; Sortering til genanvendelse; Kompostering; Andet)  Hvis andet angiv hvad:
Areal og kapacitet (ved flere anlæg angives det samlede areal)  Hvad er anlæggets kapacitet, som er eller forventes ibrugtaget før 31/12 2012? Angiv enhed, tons eller m3  Hvad er den gennemsnitlige tilladte fyldhøjde?  Hvad er anlæggets kapacitet, som forventes ibrugtaget mellem 31/12 2012 og 31/12 2020? Etableringsår  Hvilket år blev anlægget etableret? 2. Affald Affaldsmængde  Hvor meget affald blev indvejet (tons)?  Hvor meget af det indvejede affald blev genanvendt (tons)?  Hvor meget af det indvejede affald blev mellemdeponeret (tons)?  Hvor meget affald blev endeligt deponeret? Angiv antallet af tons i hver affaldsklasse (Inert; Mineralsk; Blandet; Farligt) samt antallet af tons Forurenet jord samt Havbundssediment.
3. Miljø Miljøforanstaltninger  Er anlægget miljøcertificeret?  Hvis Ja, angiv hvilken certificering  Hvor mange grundvandsprøver tages og sendes til undersøgelse om året alt i alt?  Hvordan håndteres perkolat på deponeringsanlægget (vælg det, der passer bedst for de forskellige affaldsklasser)? (Blandet; Inert; Mineralsk; Farligt).
4. Energiproduktion Gasproduktion  Angiv den opsamlede mængde gas (m3)  Nyttiggøres gassen til energiproduktion?  Står deponeringsanlægget selv for driften af gasindvindingen? (vælg nej, hvis f.eks. en entreprenør står for den) 5. Priser og økonomi Takster  Hvad er taksten for hver affaldsklasse (vægtet gennemsnit for hver affaldsklasse)? (Blandet; Inert; Mineralsk; Farligt) samt for Forurenet jord samt Havbundssediment)  Anlæggets økonomi (skal opdeles på blandet og andet affald)  Hvad var de totale indtægter relateret til deponeringsaktiviteten? (kr) Inkl. intern afregning.
 Hvad var de totale driftsomkostninger relateret til deponeringsaktiviteten? (kr)  Er der nogle af driftsomkostningerne, som I betragter som ekstraordinære lige netop i år, og som det derfor er rimeligt at fratrække? (kr) (Totale omkostninger til drift, vedligehold, administration, forsikringer mm, der har relation til deponeringsanlægget.
Hvor administrationen varetager flere opgaver skal medtages en andel svarende til deponeringsanlæggets belastning af administrationen.
Ekskl. afskrivninger, forrentning og finansieringsudgifter. )  Hvad var driftsomkostningerne til perkolathåndtering og gashåndtering? (kr) Beløbet indgår også i 5.2.2. Ekskl. afskrivninger.
 Hvad var anlæggets afskrivninger? (kr) Afskrivninger skal omfatte alle relevante investeringer på deponeringsanlægget, se listen nedenfor. Årsregnskabslovens principper for afskrivninger anvendes.
Det betyder, at afskrivningsgrundlaget er lig anskaffelsessummen (byggesummen) og afskrivningsprofiler er lig aktives levetid.
  Hvad var anlæggets finansielle omkostninger? (kr) Primært renter på gæld og opsparing - angiv »-« hvis de finansielle omkostninger er positive.
 Hvad var anlæggets hensættelser for året? (kr)  Hvad var omkostningerne til sikkerhedsstillelse? (kr)  Hvor optræder hensættelserne i resultatopgørelsen?  Hvad var anlæggets bogførte værdi? (kr) 6. Øvrige forhold Åbningstid  Hvor mange timer om ugen har deponeringsanlægget åbent for modtagelse af deponeringsegnet affald? Ved flere fysisk adskilte anlæg udfyld for hvert anlæg.
 Gives der mulighed for, at der kan komme affald ind uden for åbningstiden (f.eks. vha. kort etc)? (ja eller nej) Evt. øvrige forhold Er der nogle forskelle på jeres deponeringsanlæg og øvrige deponeringsanlæg, der har betydning for effektiviteten og ikke allerede er blevet kortlagt i spørgsmålene i dette spørgeskema? Bilag 4 Egenskaber og procentgrænser der gør affald farligt Affald anses for farligt, hvis det udviser en eller flere af følgende egenskaber (tabel 1) i en %-grænse, som angivet i tabel 2. Hvis affaldet indeholder en blanding, hvori der indgår en eller flere kemiske stoffer, som opfylder egenskaberne, skal der ved vurderingen tages hensyn til det samlede indhold af disse stoffer, som anført nedenfor.
Tabel 1: Egenskaber Vurdering for egenskaberne 1 til 14 skal ske efter kriterier fastsat i bekendtgørelse om klassificering, emballering, mærkning, salg og opbevaring af kemiske stoffer og produkter eller efter Europa-Parlamentets og Rådets forordning (EF) nr. 1272/2008 af 16. december 2008 om klassificering, mærkning og emballering af stoffer og blandinger Procentgrænser, der gør affald farligt.
 Ved vurderingen af om affald, som indeholder en blanding af en eller flere kemiske stoffer, er farligt, skal der tages hensyn til alle egenskaberne (1 til 15), som er nævnt ovenfor.
 Affald er under alle omstændigheder farligt, hvis:
  affaldet har et flammepunkt mindre end eller lig med 55° og/eller hvis:
  summen af det eller de indgående kemiske stoffer, som udviser de ovenfor anførte egenskaber, er tilstede i en koncentration, som er lig med eller overstiger følgende procentgrænser (vægtprocent):
Bilag 5 Indberetning af data om affald, jf. kapitel 13 Afsnit 1 Indberetningsrolle - Type af dataindberetning og år der indberettes for 1. Eksport-indberetning 2. Import-indberetning 3. Indsamler-indberetning 4. Indsamler- og modtager-indberetning 5. Modtager-indberetning Desuden oplyses hvilket år, der indberettes for.
Afsnit 2 Stamdata om den virksomhed, der indberettes for Ved indberetning skal vælges a, b, c eller d.
 a) For offentlig eller privat virksomhed med P-nummer indberettes:
1. CVR-nr, 2. p- nr., 3. oplysninger om virksomhedens navn, 4. adresse, 5. postnummer, 6. by og 7. kommunekode Oplysningerne angivet i nr. 3-7 udfyldes automatisk ved indtastning af virksomhedens P-nummer.
 b) For offentlig eller private virksomhed uden p- nr. indberettes:
1. Evt.
CVR-nr.
2. oplysninger om virksomhedens navn, 3. adresse, 4. postnummer, 5. by 6. evt. matrikelnummer 7. kommunekode c) For kommuner, der ikke kan henføre affaldet til CVR-nr, p -nr., adresse eller matrikelnummer:
1. Kommunekode Litra c skal kun vælges ved indberetning af affald, hvor affaldsproducenten er ukendt (herreløst affald).
 d) For import og eksport af affald indberettes:
1. landekode 2. evt. anmeldenummer 3. navn på udenlandsk virksomhed, 4. adresse 4. postnummer 5. by Afsnit 3 Oplysninger om affald For alle de i afsnit 2 angivne typer af dataindberetning skal der indberettes flg. oplysninger om affald:
1. Mængde i ton og en angivelse af, om vægten er fremkommet ved a) Måling b) Beregning eller c) Estimeret d) Evt. angivelse af analyse eller beregningsmetode 2. EAK kode (Kode fra det Europæiske Affaldskatalog) a) niveau 1 b) niveau 2 c) niveau 3 3. Indberetningstype Det skal først oplyses om indberetningen vedrører husholdnings- eller erhvervsaffald.
Derefter oplyses affaldsfraktion.
4. Affaldsaktivitet Der skal oplyses, hvilken affaldsaktivitet affaldet afleveres til eller modtages med henblik på.
a) genanvendelse (herunder forbehandling) b) forbrænding (herunder forbehandling) c) deponering (herunder forbehandling) d) særlig behandling (herunder forbehandling) e) fraført anlæg (*) f) importeret g) eksporteret h) afgiftsfritaget forbrænding i) afgiftsfritaget deponering j) midlertidig oplagring Desuden skal indberetteren ved genanvendelse, forbrænding, deponering, særlig behandling eller eksport, hvor affaldet bringes ud af affaldsstrømmen, afkrydse, at der foretages en slutbehandling.
Endelig angives, om behandlingen er nyttiggørelse eller bortskaffelse.
Hvor indberetningen omfatter indsamling eller forbehandling angives henholdsvis nyttiggørelse eller bortskaffelse afhængigt af, om indsamlingen eller forbehandlingen sker med henblik på nyttiggørelse eller bortskaffelse.
 (*) Affaldsaktiviteten dækker over virksomheder, som indsamler affald og sender affaldet videre til andre indsamlingsvirksomheder eller modtageanlæg, som ikke behandler, herunder forbehandler affaldet.
Indberetninger om import og eksport Ved import og eksport skal der udover punkterne 1-4 indberettes:
1. Basel kode og OECD kode samt 2. Flere EAK-koder ved transport import/eksport af affald der omfatter flere EAK-koder.
Bilag 6A Former og metoder for bortskaffelse, jf. § 3, nr. 13 Bilag 6B Former og metoder for nyttiggørelse, jf. § 3, nr. 38 Bilag 7 Fritagelse for affaldsgebyrer  branchekoder, jf. § 62, stk. 1 Bilag 8 Fritagelse for affaldsgebyrer  virksomhedsformer, jf. § 62, stk. 2 Bilag 9 Standardregulativ for husholdningsaffald § 1 Formål Formålet med dette regulativ er at fastsætte regler for håndtering af husholdningsaffald fra alle borgere og grundejere i [..] Kommune med henblik på at forebygge forurening, uhygiejniske forhold for miljø og mennesker og begrænse ressourceanvendelsen ved at fremme genanvendelse af affald.
 Formålet er endvidere at fastsætte regler om de kommunale affaldsordningers omfang og tilrettelæggelse m.v., jf. miljøbeskyttelseslovens § 45, stk. 4, med henblik på at etablere og skabe rammerne for velfungerende kommunale ordninger, herunder normere de praktiske forhold i forbindelse med afviklingen af affaldsindsamlingen og -håndteringen.
§ 2 Lovgrundlag Regulativet er udarbejdet i henhold til gældende miljølovgivning, herunder navnlig:
 Lov om miljøbeskyttelse (miljøbeskyttelsesloven).
 Bekendtgørelse om affald (affaldsbekendtgørelsen).
 Bekendtgørelse om håndtering af affald af elektrisk og elektronisk udstyr (elektronikaffaldsbekendtgørelsen).
 Bekendtgørelse om batterier og akkumulatorer og udtjente batterier og akkumulatorer (batteribekendtgørelsen).
 Bekendtgørelse om visse krav til emballager (emballagebekendtgørelsen).
§ 3 Definitioner De definitioner, der anvendes i dette regulativ, svarer til de definitioner, der fremgår af den til enhver tid gældende affaldsbekendtgørelse.
§ 4 Gebyrer Kommunalbestyrelsen fastsætter gebyrer i henhold til miljøbeskyttelseslovens § 48 samt affaldsbekendtgørelsens kapitel 11.
Kommunalbestyrelsen vedtager én gang årligt et gebyrblad, der angiver størrelsen på ovennævnte gebyrer.
Gebyrbladet er tilgængeligt på [] Kommunes hjemmeside, jf. affaldsbekendtgørelsen.
 § 5 Klage m.v.
 Kommunalbestyrelsens afgørelser kan ikke påklages til anden administrativ myndighed, jf. affaldsbekendtgørelsens § 101.
Efter § 47, stk. 1, jf. § 48, stk. 1, i lov om kommunernes styrelse kan spørgsmål om, hvorvidt kommunen overholder den lovgivning, der særligt gælder for offentlige myndigheder, herunder kommunale forskrifter, der er udstedt i medfør af denne lovgivning, indbringes for statsforvaltningen i den region, hvori kommunen er beliggende.
Statsforvaltningen beslutter selv, om der er tilstrækkeligt grundlag for at rejse en tilsynssag, jf. § 48 a i den kommunale styrelseslov.
§ 6 Overtrædelse og straf Overtrædelse af regulativet straffes med bøde, jf. affaldsbekendtgørelsens § 102, stk. 1, nr. 2.
 Efter affaldsbekendtgørelsens § 102, stk. 2, kan straffen stige til fængsel i indtil 2 år, hvis overtrædelsen er begået forsætligt eller ved grov uagtsomhed, og hvis der ved overtrædelsen er:
1) voldt skade på miljøet eller fremkaldt fare herfor, eller 2) opnået eller tilsigtet en økonomisk fordel for den pågældende selv eller andre, herunder ved besparelser.
§ 7 Bemyndigelse § 8 Ikrafttrædelse Regulativet træder i kraft den [...].
 Samtidig med ikrafttrædelsen af dette regulativ ophæves følgende:
 Således vedtaget af kommunalbestyrelsen den [dd.mm.åååå].
[f.eks.
Borgmester] [f.eks.
Kommunaldirektør] § 9 Ordning for dagrenovation § 9.1 Hvad er dagrenovation Dagrenovation er affald, som er defineret som dagrenovation, jf. § 3, nr. 14 i affaldsbekendtgørelsen.
§ 9.2 Hvem gælder ordningen for § 9.3 Beskrivelse af ordningen § 9.4 Beholdere Det påhviler borgeren og grundejeren at anskaffe/modtage og benytte de af kommunalbestyrelsen anviste beholdere til dagrenovation.
§ 9.5 Kapacitet for beholdere § 9.6 Anbringelse af beholdere § 9.7 Anvendelse og fyldning af beholdere § 9.8 Renholdelse af beholdere § 9.9 Afhentning af dagrenovation § 9.10 Tilmelding/afmelding Til- og afmelding foretages til kommunalbestyrelsen.
§ 10 Ordning for papiraffald § 10.1 Hvad er papiraffald § 10.2 Hvem gælder ordningen for § 10.3 Beskrivelse af ordningen § 10.4 Beholdere § 10.5 Kapacitet for beholdere § 10.6 Anbringelse af beholdere § 10.7 Anvendelse og fyldning af beholdere § 10.8 Renholdelse af beholdere § 10.9 Afhentning af papiraffald § 10.10 Øvrige ordninger § 11 Ordning for papaffald § 11.1 Hvad er papaffald § 11.2 Hvem gælder ordningen for § 11.3 Beskrivelse af ordningen § 11.4 Beholdere § 11.5 Kapacitet for beholdere § 11.6 Anbringelse af beholdere § 11.7 Anvendelse og fyldning af beholdere § 11.8 Renholdelse af beholdere § 11.9 Afhentning af papaffald § 11.10 Øvrige ordninger § 12 Ordning for glasemballageaffald § 12.1 Hvad er glasemballageaffald Glasemballageaffald er emballageaffald af glas, der er omfattet af definitionen på emballageaffald i emballagebekendtgørelsen.
§ 12.2 Hvem gælder ordningen for § 12.3 Beskrivelse af ordningen § 12.4 Beholdere § 12.5 Kapacitet for beholdere § 12.6 Anbringelse af beholdere § 12.7 Anvendelse og fyldning af beholdere § 12.8 Renholdelse af beholdere § 12.9 Afhentning af glasemballageaffald § 12.10 Øvrige ordninger § 13 Ordning for genanvendeligt metalemballageaffald § 13.1 Hvad er genanvendeligt metalemballageaffald Metalemballageaffald er emballageaffald af metal, der er omfattet af definitionen på emballage i emballagebekendtgørelsen.
§ 13.2 Hvem gælder ordningen for § 13.3 Beskrivelse af ordningen § 13.4 Beholdere § 13.5 Kapacitet for beholdere § 13.6 Anbringelse af beholdere § 13.7 Anvendelse og fyldning af beholdere § 13.8 Renholdelse af beholdere § 13.9 Afhentning af genanvendeligt metalemballageaffald § 13.10 Øvrige ordninger § 14 Ordning for genanvendeligt plastemballageaffald § 14.1 Hvad er genanvendeligt plastemballageaffald Plastemballageaffald er emballageaffald af plast, der er omfattet af definitionen på emballage i emballagebekendtgørelsen.
§ 14.2 Hvem gælder ordningen for § 14.3 Beskrivelse af ordningen § 14.4 Beholdere § 14.5 Kapacitet for beholdere § 14.6 Anbringelse af beholdere § 14.7 Anvendelse og fyldning af beholdere § 14.8 Renholdelse af beholdere § 14.9 Afhentning af genanvendeligt plastemballageaffald § 14.10 Øvrige ordninger § 15 Ordning for genbrugsplads[-en eller -erne] Kommunalbestyrelsen har etableret adgang til genbrugsplads[-er] til modtagelse af affald.
§ 15.1 Hvem gælder ordningen for § 15.2 Adgang til genbrugsplads[-en eller erne] § 15.3 Sortering på genbrugsplads[-en eller erne] Ved emballering af affald, der afleveres på genbrugsplads[-en eller erne], skal anvendes klare plastsække, så indholdet tydeligt kan ses af personalet på genbrugsplads[-en eller erne], jf. affaldsbekendtgørelsens § 32, stk. 2.
 Ordensreglementet for genbrugsplads[-en eller erne] skal følges.
§ 16 Ordning for PVC-affald § 16.1 Hvad er PVC-affald § 16.2 Hvem gælder ordningen for § 16.3 Beskrivelse af ordningen § 16.4 Øvrige ordninger § 17 Ordning for imprægneret træ § 17.1 Hvad er imprægneret træ § 17.2 Hvem gælder ordningen for § 17.3 Beskrivelse af ordningen Imprægneret træ skal udsorteres med henblik på behandling.
§ 17.4 Øvrige ordninger § 18 Ordning for farligt affald § 18.1 Hvad er farligt affald Farligt affald er affald, som er opført på og markeret som farligt affald på listen over affald i affaldsbekendtgørelsens bilag 2, og som udviser egenskaber som angivet i affaldsbekendtgørelsens bilag 4. Som farligt affald anses endvidere affald, som udviser egenskaber, som er angivet i affaldsbekendtgørelsens bilag 4.
§ 18.2 Hvem gælder ordningen for § 18.3 Beskrivelse af ordningen § 18.4 Beholdere § 18.5 Kapacitet for beholdere § 18.6 Anbringelse af beholdere § 18.7 Anvendelse og fyldning af beholdere § 18.8 Renholdelse af beholdere § 18.9 Afhentning af farligt affald § 18.10 Øvrige ordninger § 19 Ordning for affald af elektriske og elektroniske produkter (WEEE) § 19.1 Hvad er WEEE WEEE er affald af elektrisk og elektronisk udstyr, som det er defineret i elektronikaffaldsbekendtgørelsen, jf. § 3, nr. 1.
§ 19.2 Hvem gælder ordningen for § 19.3 Beskrivelse af ordningen WEEE skal udsorteres med henblik på genanvendelse og afleveres til den kommunale ordning.
§ 19.4 Beholdere § 19.5 Kapacitet for beholdere § 19.6 Anbringelse af beholdere § 19.7 Anvendelse og fyldning af beholdere § 19.8 Renholdelse af beholdere § 19.9 Afhentning af WEEE § 19.10 Øvrige ordninger Enhver kan aflevere WEEE til forhandlere, der markedsfører sådant udstyr, og som tilbyder at modtage affaldet.
§ 20 Ordning for bærbare batterier og akkumulatorer § 20.1 Hvad er bærbare batterier og akkumulatorer Bærbare batterier og akkumulatorer er ethvert batteri eller knapcellebatteri eller enhver batteripakke eller akkumulator, der er forseglet, kan være håndholdt, og ikke er et industribatteri eller en industriakkumulator eller et bilbatteri eller en bilakkumulator, jf. batteribekendtgørelsens § 3, nr. 6.
§ 20.2 Hvem gælder ordningen for § 20.3 Beskrivelse af ordningen § 20.4 Beholdere § 20.5 Kapacitet for beholdere § 20.6 Anbringelse af beholdere § 20.7 Anvendelse og fyldning af beholdere § 20.8 Renholdelse af beholdere § 20.9 Afhentning af bærbare batterier og akkumulatorer § 20.10 Øvrige ordninger § 21 Ordning for bygge- og anlægsaffald § 21.1 Hvad er bygge- og anlægsaffald Bygge- og anlægsaffald er affald beskrevet ved EAK-kode 17 i bilag 2 til affaldsbekendtgørelsen.
§ 21.2 Hvem gælder ordningen for § 21.3 Beskrivelse af ordningen § 22 Ordning for [] § 22.1 Hvad er [.] § 22.2 Hvem gælder ordningen for § 22.3 Beskrivelse af ordningen § 22.4 Beholdere § 22.5 Kapacitet for beholdere § 22.6 Anbringelse af beholdere § 22.7 Anvendelse og fyldning af beholdere § 22.8 Renholdelse af beholdere § 22.9 Afhentning af [..] § 23 Øvrige ordninger Bilag 10 Standardregulativ for erhvervsaffald § 1 Formål m.v.
 Formålet med dette regulativ er at fastsætte regler for håndtering af affald fra virksomheder, i [] Kommune med henblik på at forebygge forurening, uhygiejniske forhold for miljø og mennesker samt begrænse ressourceanvendelsen ved at fremme genanvendelse af affald.
 Formålet er endvidere at fastsætte regler om de kommunale affaldsordningers omfang og tilrettelæggelse m.v., jf. miljøbeskyttelseslovens § 45, stk. 4, med henblik på at etablere og skabe rammerne for velfungerende kommunale ordninger, herunder normere de praktiske forhold i forbindelse med afviklingen af affaldsindsamlingen og -håndteringen.
De beskrevne ordninger i regulativet omfatter ikke kildesorteret genanvendeligt erhvervsaffald, som er reguleret i affaldsbekendtgørelsen.
Hvis en virksomhed benytter den kommunale genbrugsplads, skal bestemmelserne for denne ordning dog overholdes.
§ 2 Lovgrundlag Regulativet er udarbejdet i henhold til gældende miljølovgivning, herunder navnlig:
 Lov om miljøbeskyttelse (miljøbeskyttelsesloven).
 Bekendtgørelse om affald (affaldsbekendtgørelsen).
 Bekendtgørelse om håndtering af affald af elektrisk og elektronisk udstyr (elskrotbekendtgørelsen).
 Bekendtgørelse om batterier og akkumulatorer og udtjente batterier og akkumulatorer (batteribekendtgørelsen).
 Bekendtgørelse om deponeringsanlæg (deponeringsbekendtgørelsen).
§ 3 Definitioner De definitioner, der anvendes i dette regulativ, svarer til de definitioner, der fremgår af den til enhver tid gældende affaldsbekendtgørelse.
§ 4 Registrering af udenlandske virksomheder Udenlandske virksomheder uden fast adresse i Danmark, der udøver affaldsproducerende aktiviteter, skal lade sig registrere hos kommunalbestyrelsen med henblik på opkrævning af affaldsgebyr m.v.
§ 5 Gebyrer Kommunalbestyrelsen fastsætter gebyrer i henhold til miljøbeskyttelseslovens § 48 samt affaldsbekendtgørelsens kapitel 11.
Kommunalbestyrelsen vedtager én gang årligt et gebyrblad, der angiver størrelsen på ovennævnte gebyrer.
Gebyrbladet er tilgængeligt på [] Kommunes hjemmeside, jf. affaldsbekendtgørelsen.
 § 6 Klage m.v.
 Kommunalbestyrelsens afgørelser i henhold til regulativet kan ikke indbringes til anden administrativ myndighed, jf. affaldsbekendtgørelsens § 101.
 Indskærpelser af regulativet efter miljøbeskyttelseslovens § 69, stk. 1, kan ikke påklages til anden administrativ myndighed, jf. miljøbeskyttelseslovens § 69, stk. 3.
 Afgørelser efter miljøbeskyttelsesloven kan, medmindre andet fremgår af lovens bestemmelser, påklages til Miljøklagenævnet, jf. miljøbeskyttelseslovens § 91, stk. 1.
Efter § 47, stk. 1, jf. § 48, stk. 1, i lov om kommunernes styrelse kan spørgsmål om, hvorvidt kommunen overholder den lovgivning, der særligt gælder for offentlige myndigheder, herunder kommunale forskrifter, der er udstedt i medfør af denne lovgivning, indbringes for statsforvaltningen i den region, hvori kommunen er beliggende.
Statsforvaltningen beslutter selv, om der er tilstrækkeligt grundlag for at rejse en tilsynssag, jf. § 48 a i den kommunale styrelseslov.
§ 7 Overtrædelse og straf Overtrædelse af regulativet straffes med bøde, jf. affaldsbekendtgørelsens § 102, stk. 1, nr. 2.
 Efter affaldsbekendtgørelsens § 102, stk. 2, kan straffen stige til fængsel i indtil 2 år, hvis overtrædelsen er begået forsætligt eller ved grov uagtsomhed, og hvis der ved overtrædelsen er:
1) voldt skade på miljøet eller fremkaldt fare herfor, eller 2) opnået eller tilsigtet en økonomisk fordel for den pågældende selv eller andre, herunder ved besparelser.
 Der kan pålægges selskaber m.v. (juridiske personer) strafansvar efter reglerne i straffelovens 5. kapitel, jf. affaldsbekendtgørelsens § 102, stk. 3.
§ 8 Bemyndigelse § 9 Ikrafttrædelse Dette regulativ træder i kraft den [].
 Samtidigt med ikrafttrædelsen af dette regulativ ophæves følgende:
 Således vedtaget af kommunalbestyrelsen i [] Kommune den [dd.mm.åååå].
[ f.eks.
Borgmester] [ f.eks.
Kommunaldirektør] § 10. Ordning for dagrenovationslignende affald § 10.1 Hvad er dagrenovationslignende affald fra erhverv Dagrenovationslignende affald er affald fra virksomheder, der er omfattet af definitionen af dagrenovationslignende affald i § 3, nr. 15 i affaldsbekendtgørelsen.
§ 10.2 Hvem gælder ordningen for § 10.3 Beskrivelse af ordningen § 10.4 beholdere § 10.5 Kapacitet for beholdere § 10.6 Anbringelse af beholdere § 10.7 Anvendelse og fyldning af beholdere § 10.8 Renholdelse af beholdere § 10.9 Afhentning af dagrenovationslignende affald § 10.10 Tilmelding/afmelding § 11 Ordning for genbrugsplads[-en eller -erne] Kommunalbestyrelsen har etableret adgang til genbrugsplads[-er] til modtagelse af affald.
§ 11.1 Hvem gælder ordningen for § 11.2 Adgang til genbrugsplads[-en eller -erne] Virksomheder har adgang til plads[-en eller erne] i køretøjer med en tilladt totalvægt på maksimalt 3.500 kg og med en på køretøjet monteret trailer, jf. affaldsbekendtgørelsens § 39, stk. 2.
11.3 Sortering på genbrugsplads[-en eller -erne] Ved emballering af affald, der afleveres på genbrugsplads[-en eller -erne] skal anvendes klare plastsække, så indholdet tydeligt kan ses af personalet på genbrugsplads[-en eller -erne], jf. affaldsbekendtgørelsens § 39, stk. 3.
 Ordensreglementet for genbrugsplads[-en eller -erne] i skal følges.
§ 11.4 Vægtbegrænsning Den enkelte virksomhed må maksimalt aflevere 200 kg farligt affald om året på genbrugsplads[-en eller -erne], jf. affaldsbekendtgørelsens § 39, stk. 4. Dette gælder dog ikke for farligt affald omfattet af reglerne om producentansvar.
 Kommunalbestyrelsen udsteder kvittering for det modtagne farlige affald, jf. affaldsbekendtgørelsens § 39, stk. 5.
§ 12. Ordning for ikke-genanvendeligt farligt affald § 12.1 Hvad er ikke-genanvendeligt farligt affald Ikke-genanvendeligt farligt affald er affald, som er omfattet af definitionen i affaldsbekendtgørelsens § 3, nr. 21, og som er ikke-genanvendeligt, bortset fra eksplosivt affald.
§ 12.2 Hvem gælder ordningen for § 12.3 Beskrivelse af ordningen Mindre mængder af farligt affald (op til 200 kg pr. år) kan afleveres [].
Mindre mængder skal afleveres efter behov, dog mindst 1 gang årligt.
 Eksplosivt affald skal håndteres miljømæssigt forsvarligt ved en godkendt affaldsmodtager, jf. affaldsbekendtgørelsens § 54.
 Virksomheden skal sikre, at farligt affald ikke fortyndes eller blandes med andre kategorier af farligt affald eller blandes med ikke-farligt affald, jf. affaldsbekendtgørelsens § 55.
 Virksomheden skal sikre, at det farlige affald er forsvarligt emballeret, jf. affaldsbekendtgørelsens § 56.
 Virksomheden skal efter anmodning fra kommunalbestyrelsen tilvejebringe dokumentation for, at farligt affald er korrekt klassificeret i overensstemmelse med bilag 2 og 4 i affaldsbekendtgørelsen, jf. miljøbeskyttelseslovens § 72, stk. 1.
§ 13 Ordning for klinisk risikoaffald § 13.1 Hvad er klinisk risikoaffald § 13.2 Hvem gælder ordningen for § 13.3 Beskrivelse af ordningen § 14 Ordning for ikke-genanvendeligt PVC-affald § 14.1 Hvad er ikke-genanvendeligt PVC-affald § 14.2 Hvem gælder ordningen for § 14.3 Beskrivelse af ordningen § 15 Ordning for forbrændingsegnet affald § 15.1 Hvad er forbrændingsegnet affald.
 Forbrændingsegnet affald er affald omfattet af definitionen, jf. § 3, nr. 25 i affaldsbekendtgørelsen.
§ 15.2 Hvem gælder ordningen for § 15.3 Beskrivelse af ordningen § 16 Ordning for deponeringsegnet affald § 16.1 Hvad er deponeringsegnet affald Deponeringsegnet affald er affald, der er omfattet af definitionen i § 3, nr. 17 i affaldsbekendtgørelsen.
§ 16.2 Hvem gælder ordningen for § 16.3 Beskrivelse af ordningen § 17 Ordning for [] § 17.1 Hvad er [.] § 17.2 Hvem gælder ordningen for § 17.3 Beskrivelse af ordningen Bilag 11 Branchekoder, der omfatter håndværkere og anlægsgartnere, jf. § 61, stk. 4 1) Bekendtgørelsen indeholder bestemmelser, der gennemfører dele af Europa-Parlamentets og Rådets direktiv 2008/98/EF af 19. november 2008 om affald og om ophævelse af visse direktiver, EU-Tidende 2008, nr.
L 312, side 3, dele af Europa-Parlamentets og Rådets direktiv 2006/12/EF af 5. april 2006 om affald, EU-Tidende 2006, nr.
L 114, side 9, som senest ændret ved Europa-Parlamentets og Rådets direktiv 2009/31/EF af 23. april 2009, EU-Tidende 2009, nr.
L 140, side 114, dele af Rådets direktiv 75/439/EØF af 16. juni 1975 om bortskaffelse af olieaffald, EF-Tidende 1975, nr.
L 194, side 23, som senest ændret ved Europa-Parlamentets og Rådets direktiv 2008/98/EF af 19. november 2008, EU-tidende 2008, nr.
L 312, side 3, dele af Rådets direktiv 91/689/EØF af 12. december 1991 om farligt affald, EF-Tidende 1991, nr.
L 377, side 20, som senest ændret ved Europa-Parlamentets og Rådets direktiv 2008/98/EF af 19. november 2008, EU-Tidende 2008, nr.
L 312, side 3, Europa-Parlamentets og Rådets direktiv nr. 94/62/EF af 20. december 1994 om emballage og emballageaffald, EF-Tidende 1994, nr.
L 365, side 10, som senest ændret ved Europa-Parlamentets og Rådets forordning (EF) nr. 219/2009 af 11. marts 2009, EU-Tidende 2009, nr.
L 87, side 109, dele af Europa-Parlamentets og Rådets direktiv 2006/66/EF af 6. september 2006 om batterier og akkumulatorer og udtjente batterier og akkumulatorer samt om ophævelse af direktiv 91/157/EØF, EU-Tidende 2006, nr.
L 266, side 1, som senest ændret ved Europa-Parlamentets og Rådets direktiv 2008/103/EF af 19. november 2008, EU-Tidende 2008, nr.
L 327, side 7, dele af Europa-Parlamentets og Rådets direktiv 2002/96/EF af 27. januar 2003 om affald af elektrisk og elektronisk udstyr (WEEE), EU-Tidende 2003, nr.
L 37, side 24, som senest ændret ved Europa-Parlamentets og Rådets direktiv 2008/112/EF af 16. december 2008, EU-Tidende 2008, nr.
L 345, side 68, dele af Rådets direktiv 1999/31/EF af 26. april 1999 om deponering af affald, EF-Tidende 1999, nr.
L 182, side 1, som senest ændret ved Europa-Parlamentets og Rådets forordning (EF) nr. 1137/2008 af 22. oktober 2008, EU-Tidende 2008, nr.
L 311, side 1, Kommissionens beslutning 2000/532/EF af 3. maj 2000 om afløsning af beslutning 94/3/EF om udarbejdelse af en liste over affald i henhold til artikel 1, litra a), i Rådets direktiv 75/442/EØF om affald og Rådets beslutning 94/904/EF om udarbejdelse af en liste over farligt affald i henhold til artikel 1, stk. 4, i Rådets direktiv 91/689/EØF om farligt affald, EF-Tidende 2000, nr.
L 226, side 3, som senest ændret ved Rådets beslutning 2001/573/EF af 23. juli 2001, EF-Tidende 2001, nr.
L 203, side 18, dele af Europa-Parlamentets og Rådets direktiv 2006/123/EF af 12. december 2006 om tjenesteydelser i det indre marked, EU-Tidende 2006, nr.
L 376, side 36 og dele af Europa-Parlamentets og Rådets direktiv 2003/35/EF af 26. maj 2003 om mulighed for offentlig deltagelse i forbindelse med udarbejdelse af visse planer og programmer på miljøområdet og om ændring af Rådets direktiv 85/337/EØF og 96/61/EF for så vidt angår offentlig deltagelse og adgang til klage og domstolsprøvelse, EU-Tidende 2003, nr. 156, side 17.
 Visse bestemmelser i bekendtgørelsen har som udkast været notificeret i overensstemmelse med Europa-Parlamentets og Rådets direktiv 98/34/EF (informationsproceduredirektivet) som ændret ved direktiv 98/48/EF.
