Indholdsfortegnelse 1. Indledning Ejendomsavancebeskatningsloven er med ændringerne ved lov nr. 421 af 25.  

 juni 1993 (Ensartet udbytte- og aktieavancebeskatning m.v.) og lov nr. 427 af  

 25. juni 1993 (Ændret beskatning af erhvervsejendomme m.v.), som vedtaget ved  

 skatteomlægningen i 1993, samt med de seneste ændringer ved lov nr. 1117 af  

 22. december 1993 om justeringer af skatteomlægningen og lov nr. 378 af 18.  

 maj 1994 om ny vurderingsorganisation og årlige vurderinger, optrykt som  

 lovbekendtgørelse nr. 538 af 20. juni 1994.
 Dette cirkulære indeholder en samlet gennemgang af reglerne om beskatning  

 af fortjeneste ved afståelse af fast ejendom efter  

 ejendomsavancebeskatningsloven ved afståelse af fast ejendom den 19. maj 1993  

 eller senere.
 Hvor ikke andet er anført, henviser paragrafferne til  

 ejendomsavancebeskatningsloven.
De gennemførte ændringer ved lov nr. 427 af 25. juni 1993 er en ophævelse  

 af den åremålsbestemte beskatning, der hidtil har været på fast ejendom uden  

 for næringstilfælde, hvorefter al avance var skattefri efter en ejertid på 7  

 år.
For ejerboliger opretholdes den hidtidige skattefrihed under de samme  

 betingelser som hidtil.
Der henvises til afsnit 2.5.1. De nye regler er først  

 og fremmest en udvidelse af beskatningen af afståelse af erhvervsejendomme og  

 ubebyggede grunde, men der er i tilknytning hertil indført visse muligheder  

 for at udskyde beskatningen.
Det sker ved at nedsætte anskaffelsessummen ved  

 erhvervelse eller tilsvarende investering i anden fast ejendom med  

 fortjeneste fra afståelse af en fast ejendom.
De ændrede regler om beskatning  

 ved afståelse får dog også virkning for ejendomme som f. eks.  

 een-familieshuse og sommerhusejendomme, der har et samlet grundareal på 1.400  

 m/2 eller derover, når en udstykning af ejendommen er mulig, eller hvor en  

 sådan udstykning ikke vil virke væsentlig værdiforringende på restejendommen.
 Loven indeholder følgende væsentlige ændringer i forhold til de hidtil  

 gældende regler:
 Ændringerne har generelt virkning for ejendomme, der afstås den 19. maj  

 1993 eller senere.
 Da ændringerne medfører en udvidet beskatning i forhold til de hidtidige  

 regler og omfatter ejendomme, der er erhvervet før ændringsforslagets  

 fremsættelse den 19. maj 1993, er der gennemført en række særlige  

 indgangsværdier for de ejendomme, der er erhvervet før den 19. maj 1993. Der  

 tages således hensyn til, at fortjenester optjent før den 19. maj 1993 ikke  

 beskattes, og at tab, der vedrører tiden før den 19. maj 1993, ikke kan  

 fradrages i anden ejendomsgevinst.
 Dette cirkulære træder i stedet for følgende cirkulærer, som ophæves:
- Skattedepartementets cirkulære nr. 216 af 17. december 1982, - Skattedepartementets cirkulære nr. 140 af 10. september 1984.
2. Beskatning ved afståelse af fast ejendom 2.1. Afståelser omfattet af loven Beskatning af fortjeneste ved afståelse af fast ejendom sker efter  

 reglerne i lov om beskatning af fortjeneste ved afståelse af fast ejendom  

 (Ejendomsavancebeskatningsloven).
 Loven gælder for afståelse af alle typer af ejendomme bortset fra  

 ejendomme, der er erhvervet som led i den pågældendes næring.
 Loven omfatter også ejendomme, der er blevet pålignet frigørelsesafgift.  

 For at undgå at ejendomme både pålignes frigørelsesafgift og almindelig  

 indkomstskat, kan et beløb svarende til det dobbelte af den pålignede  

 frigørelsesafgift fratrækkes i den skattepligtige fortjeneste ved afståelsen,  

 jf. § 6, stk. 3.
 Reglerne omfatter tillige fortjenester, der stammer fra afståelse af  

 middelbare ejendomsrettigheder over fast ejendom, som f.eks. vederlag for at  

 tilstå en anden køberet til en ejendom, idet ejeren gennem modtagelsen af  

 vederlaget for køberetten påtager sig en rådighedsindskrænkning.
 Afståelse af retten til at indvinde et areals grusforekomster m.v. er en  

 ejendomsafståelse, der er omfattet af loven.
Mælkekvoter, der er tilknyttet en fast ejendom, behandles som en del af  

 den faste ejendom.
Når en ejendom sælges, hvor der er tildelt en mælkekvote,  

 behandles salget af mælkekvoten som afståelsesvederlag efter loven, og  

 beskattes som sådan sammen med ejendommen.
Alene i de tilfælde hvor en  

 mælkekvote afstås, uden der samtidig sker en afståelse af ejendommen, hvortil  

 mælkekvoten knytter sig, behandles afståelsen efter de særlige regler om  

 regulering af anskaffelsessummen, jf. § 5, stk. 4.
 Der henvises til de nærmere regler, der er beskrevet nedenfor i afsnit  

 4.7.
 Loven omfatter derimod ikke afståelser, der er omfattet af Lov nr. 193 af  

 9. april 1986 om beskatning af fortjeneste ved førstegangsafståelse af visse  

 ejerlejligheder m.v.
2.2. Afståelse af ejendomme anskaffet i spekulationsøjemed Spekulationsbegrebet i forbindelse med omsætning af fast ejendom blev  

 afskaffet ved lov nr. 247 af 9. juni 1982 (Ejendomsavancebeskatningsloven),  

 også for så vidt angår beskatning af genvundne afskrivninger.
Genvundne  

 afskrivninger beskattes efter lov om særlig indkomstskat m.v. § 2, nr. 2.
Loven gælder således også for beskatning af fortjeneste ved afståelse af  

 fast ejendom, der er anskaffet i spekulationsøjemed.
Fortjeneste beskattes  

 som almindelig indkomst under hensyn til de særlige regler, der gælder for  

 opgørelsen af den skattepligtige fortjeneste efter  

 ejendomsavancebeskatningsloven.
2.3. Afståelse af ejendomme anskaffet i næring Loven gælder ikke for beskatning af fortjeneste ved afståelse af  

 ejendomme, der er erhvervet som et led i den pågældendes næringsvej.  

 Fortjeneste ved sådanne afståelser beskattes som almindelig indkomst, og der  

 er fuld fradragsret for tab ved disse afståelser.
Ved afgørelsen af, om en ejendom må anses for anskaffet som led i den  

 pågældendes næringsvej, anlægges der fortsat i praksis en helhedsvurdering ud  

 fra bl.a. følgende kriterier.
Er den pågældende hovedsagelig beskæftiget med  

 omsætning af fast ejendom, f. eks. som ejendomshandler, byggeadvokat,  

 typehusfabrikant eller lignende, vil selve den pågældendes arbejdsområde  

 kunne indicere, at der foreligger næring.
Ligeledes vil man kunne lægge vægt  

 på omfanget og antallet af tidligere ejendomshandler, ligesom den tidsmæssige  

 udstrækning af de tidligere afståelser vil kunne spille ind.
Endvidere vil  

 størrelsen og kontinuiteten af fortjenesterne kunne indicere næring.
Der er ikke sket ændringer i det hidtil anvendte næringsbegreb ved  

 ophævelsen af spekulationsbegrebet ved ejendomsavancebeskatningslovens  

 indførelse i 1982 eller senere.
Ved vurderingen af, hvorvidt der foreligger  

 næring kan der derfor også fortsat henses til den praksis, der var før  

 ejendomsavancebeskatningslovens indførelse i 1982.
2.4. Kredsen af skattepligtige Reglerne omfatter ejendomme, der tilhører fysiske eller juridiske  

 personer, der er fuldt skattepligtige her til landet, hvad enten sådanne  

 ejendomme er beliggende her i landet eller i udlandet.
For ejendomme  

 beliggende i udlandet kan der dog blive tale om at lempe den danske  

 beskatning enten i henhold til en dobbeltbeskatningsoverenskomst, som Danmark  

 har indgået med det land, hvori ejendommen er beliggende, eller i henhold til  

 reglerne i ligningslovens § 33.
 De i selskabsskattelovens § 1, stk. 1, nr. 6, omhandlede foreninger,  

 korporationer, stiftelser, legater og selvejende institutioner skal ikke ved  

 deres indkomstopgørelse medregne fortjeneste, der stammer fra afståelse af  

 fast ejendom, med mindre ejendommen har tilknytning til erhvervsmæssig  

 virksomhed.
 Fysiske eller juridiske personer, der er begrænset skattepligtige her til  

 landet, er også skattepligtige af fortjeneste af fast ejendom for så vidt  

 fortjenesten hidrører fra afståelse af fast ejendom, der er nævnt i  

 kildeskattelovens § 2, stk. 1, litra d (udøver erhverv med fast driftssted  

 her i landet) og § 2, stk. 1, litra e (ejer fast ejendom her i landet), samt  

 i selskabsskattelovens § 2, stk. 1, litra a (udøver erhverv med fast  

 driftssted her i landet) og § 2, stk. 1, litra b (ejer fast ejendom her i  

 landet).
 Genvundne afskrivninger på fast ejendom beskattes dog fortsat for  

 begrænset skattepligtige personer efter bestemmelserne i § 10 i lov om særlig  

 indkomstskat.
 Dødsboer er tilsvarende skattepligtige af fortjeneste ved afståelse af  

 fast ejendom, jf. nedenfor i afsnit 7.
2.5. De forskellige typer af ejendomme Lovens regler gælder som udgangspunkt ved afståelse af alle typer  

 ejendomme bortset fra ejendomme, der er erhvervet som led i næring og visse  

 ejerlejligheder, der er omfattet af lov om beskatning af fortjeneste ved  

 førstegangsafståelse af visse ejerlejligheder m.v.
 Indenfor lovens regler er der dog forskelle på de beskatningsregler, der  

 gælder for de enkelte typer af ejendomme.
 2.5.1. Parcelhuse og ejerlejligheder m.v.
 Afståelsen af een- og tofamilieshuse, ejerlejligheder og sommerhuse  

 (parcelhusreglen) er som hovedregel fritaget for beskatning efter loven.  

 Fritagelsen fra lovens regler omfatter såvel fortjeneste som tab på sådanne  

 ejendomme.
 Det er først og fremmest en betingelse for skattefritagelsen, at huset  

 eller lejligheden har tjent til bolig for ejeren eller dennes husstand i en  

 del af eller hele den periode, hvori ejeren har ejet ejendommen.
Fritagelsen forudsætter endvidere, at ejendommens samlede grundareal udgør  

 mindre end 1.400 m/2. Ved opmålingen af det samlede grundareal medregnes kun  

 arealer, der er ansat til en værdi af over 0 kr.
Vejarealer, der matrikulært  

 er medregnet til en ejendom, vil ofte være vurderet til 0 kr. og kan i så  

 fald fragå ved udmålingen af det samlede grundareal.
Fortjeneste ved afståelse af et een- eller to-familieshus på lejet grund  

 er omfattet af fritagelsesbestemmelsen, når huset har tjent til bolig for  

 ejeren eller dennes husstand i en del af eller hele den periode, hvori ejeren  

 har ejet huset.
Størrelsen af den lejede grund er derimod uden betydning.
 Hvis grundarealet er 1.400 m/2 eller derover, er der ifølge § 8, stk. 1,  

 nr. 2 og 3, mulighed for at opnå skattefritagelse, hvis en af følgende  

 betingelser er opfyldt:
 Erklæring om, hvorvidt der vil kunne udstykkes en grund til selvstændig  

 bebyggelse fra en ejendom indhentes hos den kommunale bygningsmyndighed eller  

 amtsrådet, jf. lov om planlægning.
Erklæring om værdiforringelse af restarealet eller den bestående  

 bebyggelse ved en eventuel udstykning kan indhentes hos Told- og Skatteregion  

 København 2. Told- og Skatteregionens erklæring kan afgives på grundlag af  

 forholdene på salgstidspunktet.
Forinden ejeren anmoder om Told- og  

 Skatteregionens erklæring om eventuel værdiforringelse bør ejeren have  

 undersøgt, om der som følge af servitutter, som led i lokalplan eller anden  

 offentlig regulering ikke kan udstykkes grund fra ejendommen til selvstændig  

 bebyggelse, og ikke kan forventes dispensation fra de pågældende servitutter,  

 der er undergivet offentlig påtaleret.
Der kan evt. indhentes bindende  

 forhåndsbesked om værdiforringelsesspørgsmålet.
 Reglerne om fritagelse fra lovens beskatningsregler finder også  

 anvendelse, selvom ejeren tillige har benyttet ejendommen i sit erhverv, hvis  

 ejendommen i øvrigt opfylder de generelle betingelser, der allerede er nævnt.
Det er yderligere en betingelse for sådanne ejendomme, der også benyttes  

 erhvervsmæssigt, at de har bevaret karakteren af en- eller tofamilieshus,  

 ejerlejlighed eller eventuelt sommerhus uanset den erhvervsmæssige  

 anvendelse, således at ejendommen i overvejende grad må siges at tjene  

 beboelsesformål.
Der lægges i den forbindelse vægt på  

 vurderingsmyndighedernes fordeling af ejendomsværdien på beboelsen og resten  

 af ejendommen samt på ejendommens fremtræden og den faktiske fordeling af  

 arealet mellem beboelsesformål og erhvervsmæssig benyttelse.  

 Bygningsmyndighedernes betegnelse af ejendommen kan tillige indgå som et  

 vejledende moment i bedømmelsen.
Hvis mindst 50 pct. af ejendomsværdien er  

 henført til beboelsen, tages dette normalt som udtryk for, at betingelserne  

 er opfyldt.
I alle andre tilfælde vil afståelsen blive beskattet efter lovens  

 almindelige regler.
I de tilfælde vil der kunne gives et fradrag i  

 fortjenesten, og tabet reduceres med den del af fortjenesten eller tabet, der  

 kan henføres til ejerboligen, jf. § 9, stk. 1-3, der er beskrevet nedenfor i  

 afsnit 2.5.2. og 4.13.
En landbrugs- eller en skovbrugsejendom samt en blandet benyttet ejendom  

 kan ændre status til en ejendom, der er omfattet af § 8. Det kan ske ved, at  

 en landbrugs- eller en skovejendoms jordtilliggende, eller at den  

 erhvervsmæssige del af en blandet benyttet ejendom, frasælges.
Den  

 tilbageværende ejendom vil da være omfattet af fritagelsesbestemmelsen i  

 lovens § 8, hvis boligen på den tilbageværende del selvstændigt opfylder  

 betingelserne i § 8. Der stilles således krav om, at ejendommens areal er  

 mindre end 1.400 m/2, eller at udstykning ikke er mulig, eller at udstykning  

 vil virke væsentlig værdiforringende.
Herudover er det en betingelse, at  

 ejeren eller dennes husstand har beboet huset eller lejligheden i en del af  

 eller hele den periode, hvori denne har ejet den samlede ejendom.
 Der kan ikke dispenseres fra betingelserne i § 8.
2.5.1.1. Afståelse af anpart af en fast ejendom, der er forbundet med  

 brugsret til en beboelseslejlighed Fritagelsesreglen, der er beskrevet ovenfor i afsnit 2.5.1. gælder også  

 ved afståelse af en anpart af en fast ejendom med mere end 2  

 beboelseslejligheder, såfremt anparten har været forbundet med brugsret til  

 en beboelseslejlighed i ejendommen, jf. § 8, stk. 3. Det er en betingelse for  

 fritagelsen efter denne bestemmelse, at lejligheden har tjent til bolig for  

 ejeren af anparten eller dennes husstand i en del af eller hele den periode,  

 hvori denne har ejet anparten.
2.5.1.2. Afståelse af aktier, andelsbeviser og lignende værdipapirer,  

 der er forbundet med en brugsret til en beboelseslejlighed Fortjeneste og tab ved afståelse af aktier, andelsbeviser og lignende  

 værdipapirer herunder udlodning af likvidationsprovenu i det kalenderår,  

 hvori selskabet m.v. endeligt opløses, medregnes ikke ved opgørelsen af  

 skattepligtig almindelig indkomst eller aktieindkomsten efter  

 aktieavancebeskatningslovens regler, når disse er forbundet med brugsret til  

 en beboelseslejlighed i en ejendom med mere end 2 beboelseslejligheder, jf. §  

 8, stk. 4. Det er en betingelse, at lejligheden har tjent til bolig for  

 ejeren af værdipapiret eller dennes husstand i en del af eller hele den  

 periode, hvori denne har ejet værdipapiret.
2.5.2. Landbrugsejendomme og blandede ejendomme Der ydes et fradrag i fortjeneste ved afståelse af en ejendom, der på  

 afståelsestidspunktet helt eller delvis benyttes til landbrug, gartneri,  

 planteskole eller frugtplantage samt skovbrugsejendomme, jf. vurderingslovens  

 § 33, stk. 1 og stk. 7, 1. pkt., hvis afståelsen omfatter stuehuset.  

 Bestemmelsen er udvidet til også at omfatte skovbrugsejendomme, der med  

 virkning fra årsomvurderingen pr. 1. januar 1990 er vurderet efter  

 vurderingslovens § 33, stk. 7, 1. pkt., når disse afstås den 1. januar 1990  

 eller senere.
 Tilsvarende fradrag ydes ved afståelse af en ejendom, der ikke er et  

 parcelhus, men som indeholder en eller to selvstændige lejligheder, når  

 ejendommen både tjener eller har tjent til bolig for ejeren og i væsentligt  

 omfang benyttes erhvervsmæssigt (blandede ejendomme), jf. vurderingslovens §  

 33, stk. 5. Dette vil i praksis normalt være tilfældet, hvor mindst ca. 25  

 pct. af ejendommen anvendes erhvervsmæssigt.
 Fradraget svarer til den del af fortjenesten, der vedrører ejerboligen.
 Det er en betingelse for at opnå fradraget, at ejendommen har tjent til  

 bolig for ejeren eller dennes husstand i en del af eller i hele den periode,  

 hvori denne har ejet ejendommen.
 Der stilles ikke krav til størrelsen af det grundareal, der eventuelt  

 hører til beboelsen.
 Angående beregningen af fradragets størrelse henvises til afsnit 4.13.
Det er alene ejere af ejendomme, der helt eller delvis benyttes til  

 landbrug, gartneri, planteskole eller frugtplantage samt skovbrugsejendomme,  

 som er omfattet af vurderingslovens § 33, stk. 4 og stk. 7, der kan vælge at  

 indeksere anskaffelsessummen i stedet for at anvende lovens  

 nedtrapningsordning af fortjenesten.
Reglerne om indeksering af  

 anskaffelsessummen omtales nærmere nedenfor i afsnit 4.8.
2.5.3. Udlejningsejendomme Loven indeholder for visse udlejningsejendomme en række  

 begrænsningsregler.
En udlejningsejendom afgrænses i denne forbindelse som en ejendom, der  

 ikke helt eller delvis anvendes i ejerens eller den samlevende ægtefælles  

 erhvervsvirksomhed.
Udlejningsvirksomheden som sådan anses ikke i denne  

 relation for en erhvervsmæssig virksomhed.
Bortforpagtning af en af de  

 ejendomme, der er nævnt i vurderingslovens § 33, stk. 4 og stk. 7, er dog  

 ikke omfattet af begrænsningsreglerne for udlejningsejendomme.
 Ejere af udlejningsejendomme kan ikke anvende reglerne i §§ 6 A-C om  

 genanbringelse af en fortjeneste ved afståelse af udlejningsejendommen i  

 anskaffelsessummen ved køb af en anden fast ejendom eller i udgifterne ved  

 genopførelse af en skadelidt ejendom eller i udgifterne ved en ombygning,  

 tilbygning eller en nybygning af en fast ejendom.
 Der er heller ikke adgang til at succedere i en sådan udlejningsejendom i  

 levende live eller ved dødsfald.
2.5.4. Udenlandske ejendomme Ejere af udenlandske ejendomme, der allerede er erhvervet den 19. maj  

 1993, skal som udgangspunkt benytte handelsværdien pr. 19. maj 1993 som  

 anskaffelsessum ved opgørelsen af den skattepligtige fortjeneste, når  

 ejendommen afstås den 19. maj 1993 eller senere.
Der henvises til afsnit  

 4.4.2. nedenfor om de særlige indgangsværdier pr. 19. maj 1993.
 Da beskatningen her i landet af fortjeneste ved salg af fast ejendom  

 beliggende i udlandet kan være begrænset enten i medfør af reglerne i  

 ligningslovens § 33 eller i henhold til en indgået dobbeltbeskatningsaftale  

 med det pågældende land, kan ejere af ejendomme i udlandet ikke benytte  

 reglerne i §§ 6 A-C til at udskyde beskatningen af fortjeneste ved salg af  

 fast ejendom til en senere ejendomsafståelse.
2.6. Afståelse Efter § 2 sidestilles modtagelse af erstatnings- og forsikringssummer med  

 salgssummer, og fortjenesten beskattes efter lovens almindelige regler,  

 medmindre fortjenesten er fritaget for beskatning efter reglerne i § 10 eller  

 § 11.
 Efter § 2 sidestilles tillige overdragelse af fast ejendom ved gave eller  

 arveforskud med salg.
2.6.1. Erstatninger vedrørende fast ejendom Fortjeneste, der er indvundet ved modtagelse af en erstatnings- eller  

 forsikringssum i anledning af en indtruffen skade, skal i princippet  

 medregnes ved opgørelsen af den skattepligtige indkomst, jf. § 2. Der er dog  

 mulighed for at blive fritaget for beskatning af en fortjeneste opnået ved  

 modtagelse af en skadeserstatning eller forsikringssum ved genopførelse af  

 bygningen, jf. lovens § 10. Der henvises til afsnit 5.4. nedenfor.
 2.6.2. Ekspropriation m.v.
 Erstatning i anledning af en foretaget ekspropriation eller fortjeneste  

 ved afståelse til en erhverver, der efter formålet med erhvervelsen, opfylder  

 betingelserne for at ekspropriere ejendommen (frivillige overdragelser), er  

 fritaget for beskatning af fortjenesten efter § 11.
 I tilfælde af statslige ekspropriationer (herunder ekspropriationer til  

 fordel for koncessionerede selskaber), der gennemføres efter reglerne i Lov  

 om fremgangsmåden ved ekspropriation vedrørende fast ejendom  

 (lovbekendtgørelse nr. 522 af 4. juli 1991), anses ejendomsafståelsen for  

 sket ved ekspropriationsforretningens foretagelse, jf. den nævnte lovs § 15.
Ved amtskommunale og kommunale ekspropriationer anses ejendomsafståelsen  

 for sket ved amtsrådets, henholdsvis kommunalbestyrelsens vedtagelse om  

 ekspropriationens gennemførelse.
Eventuel anke over ekspropriationens  

 lovlighed eller erstatningsudmålingen medfører ikke, at ekspropriationen  

 (ejendomsafståelsen) anses for gennemført på et andet eller senere tidspunkt.
 Ved frivillige overdragelser anses afståelsen for sket på det tidspunkt,  

 hvor der er indgået en endelig og bindende aftale mellem køber og sælger om  

 ejendommens overdragelse.
Ved de frivillige overdragelser er det en betingelse for at opnå  

 fritagelse for beskatning, at erhververen efter formålet med erhvervelsen  

 opfylder betingelserne for at ekspropriere.
Det er endvidere en betingelse  

 for fritagelse for beskatning i denne situation, at den frivillige  

 overdragelse sker i stedet for en aktuel og planlagt ekspropriation, d.v.s.  

 at erhververen, hvis aftale om frivillige overdragelse ikke indgås, har  

 hjemmel til inden for kort tid at gennemføre en ekspropriation.
Jordfordeling i forbindelse med ekspropriation er omfattet af  

 skattefritagelsen, når jordfordelingen gennemføres ved ekspropriation.
Det  

 samme gælder, når en offentlig myndighed, der aktuelt kunne have  

 eksproprieret arealerne til jordfordeling, i stedet erhverver arealerne ved  

 køb, men til samme formål.
I andre tilfælde, hvor der ikke foreligger en aktuel hjemmel til at  

 gennemføre en jordfordeling ved ekspropriation, finder § 7, stk. 1  

 anvendelse.
Der kan henvises til afsnit 5.2. om jordombytning.
Er en jordfordeling i forbindelse med en ekspropriation omfattet af  

 skattefritagelsen, betyder det, at et beløb, som en lodsejer modtager udover  

 en eventuel tildeling af et nyt jordstykke til delvis erstatning for det  

 afgivne, er skattefrit.
Ved en senere afståelse af det i forbindelse med en  

 sådan jordfordeling erhvervede areal, medregnes det modtagne jordstykke i den  

 regulerede anskaffelsessum til den værdi, det havde på det tidspunkt, hvor  

 ejeren modtog det i forbindelse med jordfordelingen.
 Fritagelsen omfatter også erstatninger, der udbetales ved afståelse af  

 middelbare rettigheder over fast ejendom, servitutter m.v.
 Fritagelsesreglen omfatter ikke de tilfælde, hvor der skal svares  

 almindelig indkomstskat, fordi den afståede ejendom er erhvervet som led i  

 næring.
 Fritagelsen for beskatning af ekspropriationserstatninger gælder heller  

 ikke i de tilfælde, hvor beskatningen sker i medfør af reglerne om genvundne  

 afskrivninger.
 Erstatninger, der ydes i medfør af kapitel 11 i lov om planlægning,  

 behandles på samme måde som ekspropriationserstatninger.
 Fortjeneste ved erstatninger ydet i henhold til § 11 i lov om  

 værditabserstatning beskattes heller ikke.
2.6.3. Ejendomsoverdragelse mellem ægtefæller Ejendomsoverdragelse mellem samlevende ægtefæller og mellem ægtefæller i  

 forbindelse med separation eller skilsmisse betragtes ikke som afståelse, der  

 kan bringe lovens bestemmelser i anvendelse.
Dette princip fremgår af  

 kildeskattelovens § 26 A, og er yderligere præciseret i kildeskattelovens §  

 26 B.
2.7. Afståelse af ejendomme, der har fået afløst jordrentepligt, § 7,  

 stk. 3 Efter § 7, stk. 3, opgøres anskaffelsessummen for ejendomme, der har fået  

 afløst en jordrentepligt, som afløsningssummen for jordrente med et tillæg  

 for bygningsværdien.
 Reglerne for beregning af dette tillæg fremgår af Skatteministeriets  

 bekendtgørelse nr. 716 af 16. december 1982 om beregning af bygningsværdien  

 for tidligere jordrentebrug.
Almindeligvis vil afløsningssummen for jordrente være fastsat efter  

 reglerne i § 20 i bekendtgørelse nr. 471 af 22. juni 1990 om  

 statshusmandsbrug m.v. og jordrente.
Afløsningssummen er da fastsat som  

 grundværdien efter fradrag for forbedringer, således som denne er ansat på  

 tidspunktet for afløsningsbegæringens indgivelse, reguleret for  

 prisudviklingen siden den seneste vurdering forud for afløsningsbegæringen.
 I sådanne tilfælde vil tillægget for bygningsværdien kunne beregnes med  

 udgangspunkt i ejendommens kontante forskelsværdi, således som denne fremgår  

 af ejendoms- og grundværdiansættelsen ved den vurdering eller årsregulering  

 (årsreguleringen er ophævet med virkning fra den 1. januar 1998), der gælder  

 i kalenderåret for afløsningsbegæringens indgivelse.
Afløsningssummen kan imidlertid, efter begæring af statens jordlovsudvalg  

 i medfør af § 21 i den nævnte bekendtgørelse, være fastsat under hensyntagen  

 til muligheden for en økonomisk bedre anvendelse af jorden end landbrug,  

 gartneri eller lignende.
I sådanne tilfælde påhviler det den kommunale  

 skattemyndighed at foretage ansættelse af bygningsværdien.
 Det samme gælder, såfremt afløsningssummen er fastsat af vedkommende  

 vurderingsråd efter ejerens begæring i medfør af bekendtgørelsens § 22.
Ligningsmyndighedens ansættelse af bygningsværdien skal foretages efter de  

 kontante prisforhold ved den sidst foretagne almindelige vurdering med  

 årsregulering forud for fremsættelsen af afløsningsbegæringen og efter  

 bygningernes tilstand på tidspunktet for denne vurdering, ligesom der ved  

 ansættelsen skal tages hensyn til størrelsen af det værditab, der skønnes at  

 ville være indtrådt i tilfælde af ejendommens overgang til økonomisk bedre  

 anvendelse end anvendelsen forud for afløsningsbegæringen.
Som udgangspunkt  

 for bygningsværdiansættelsen anvendes den kontante forskelsværdi, som ansat  

 ved almindelig vurdering eller ved den pr. 1. april i det pågældende  

 kalenderår foretagne regulering af kontantværdiansættelserne (årsreguleringen  

 er ophævet med virkning fra den 1. januar 1998).
 Mener den kommunale skattemyndighed sig ikke i stand til at ansætte  

 tillægget for bygningsværdien med fornøden sikkerhed, kan spørgsmålet herom  

 forelægges for Told- og Skattestyrelsen.
 Angående opgørelsen af anskaffelsessummen henvises til afsnit 4.11.
3. Tidspunktet for erhvervelse og afståelse Ved opgørelsen af den skattepligtige fortjeneste har det betydning at  

 fastslå, på hvilket tidspunkt ejendommen er erhvervet eller afstået.
 Ejertidens længde har i flere relationer afgørende betydning for  

 beskatningen efter loven.
 Overdragelsestidspunktet har betydning for den kurs, der skal benyttes ved  

 kontantomregningen af prioritetsgæld, der indgår i overdragelsessummen, jf.  

 Skatteministeriets bekendtgørelse nr. 667 af 13. juli 1994 om  

 kontantværdiansættelse af overdragelsessummer efter  

 ejendomsavancebeskatningsloven, og afsnit 4 nedenfor.
 Erhvervelses- og afståelsestidspunktet har endvidere betydning for  

 antallet af kalenderår, for hvilke der kan ydes det faste tillæg på 10.000  

 kr. respektive forbedrings- og vedligeholdelsestillægget til  

 anskaffelsessummen, jf. § 5, stk. 1 og 2.
Den opgjorte fortjeneste beskattes fuldt ud ved afståelse indenfor 3 års  

 ejertid.
I perioden fra det 4. og til og med det 9. ejerår nedsættes den  

 opgjorte fortjeneste med 5 pct. for hvert år.
Nedsættelsen kan således højst  

 udgøre 30 pct.
Fortjenesten ved et salg efter 9 fulde års ejertid medregnes  

 herefter alene med 70 pct. til den skattepligtige indkomst.
På tilsvarende  

 måde kan et tab fradrages fuldt ud i anden ejendomsgevinst, hvis tabet  

 konstateres indenfor de første 3 års ejertid.
Herefter nedsættes tabet på  

 samme måde som fortjenesten over perioden fra det 4. til det 9. ejerår.
Fra  

 og med det 9. ejerår kan alene 70 pct. af tabet overføres til fradrag i anden  

 ejendomsgevinst, jf. afsnit 4.16. nedenfor.
Afståelse af en- og tofamilieshuse, ejerlejligheder og sommerhuse er under  

 visse betingelser skattefri, hvis huset eller lejligheden har tjent til bolig  

 for ejeren eller dennes husstand i en del af eller i hele ejerperioden.
Der  

 henvises herom til afsnit 2.5.1. Betingelsen om ejerens eller husstandens  

 beboelse af ejendommen i ejertiden er endvidere et vilkår for at opnå fradrag  

 efter lovens § 9, stk. 1-3, ved salg af landbrugsejendomme eller blandede  

 ejendomme.
Hvor ejendomsoverdragelsen sker ved salg, anses erhvervelsen henholdsvis  

 afståelsen for sket på det tidspunkt, hvor der mellem køber og sælger er  

 indgået en endelig og bindende aftale om ejendommens overdragelse.
Denne  

 aftale foreligger normalt skriftligt.
Det er imidlertid ikke nødvendigt, at  

 der er tinglyst skøde.
I de tilfælde, hvor der ved aftalens indgåelse  

 oprettes en slutseddel underskrevet af parterne, er datoen for den sidste  

 underskrift afgørende.
Aftalen mellem parterne indeholder ofte betingelser om, at visse nærmere  

 fastsatte vilkår for handelen opfyldes.
Der kan f.eks. være tale om  

 købesummens betaling eller offentlige myndigheders approbation af udstykning,  

 frigørelse for landbrugsforpligtelse eller lignende.
Uanset om sådanne vilkår  

 først opfyldes på et senere tidspunkt, betragtes erhvervelsen, henholdsvis  

 afståelsen af ejendommen som sket på det tidspunkt, hvor aftalen mellem  

 parterne blev indgået.
For at en ejendom kan anses for erhvervet, henholdsvis afstået, må aftalen  

 mellem parterne gå ud på, at ejendommen straks eller senere overtages af  

 køberen på nærmere fastsatte vilkår.
En ejendom anses således ikke for  

 afstået, hvis ejeren blot har indgået en aftale om, at en anden er berettiget  

 - men ikke forpligtet til - inden en forudsat frist at købe ejendommen for en  

 bestemt købesum (køberet). En lejekontrakt, der samtidig indeholder en  

 køberet indenfor et nærmere fastsat tidspunkt, men i øvrigt alene indeholder  

 en lejers almindelige rettigheder og pligter, herunder ret til at afstå  

 lejemålet i forbindelse med salg af den virksomhed, der drives fra  

 ejendommen, anses ikke på det grundlag for en erhvervelse af den pågældende  

 ejendom.
Den omstændighed, at datoen for overtagelse af den faste ejendom er  

 udskudt til et senere tidspunkt, må således ikke give anledning til  

 forveksling med de tilfælde, hvor der alene er tillagt en anden køberet til  

 en ejendom, uden at denne anden har forpligtet sig til at udnytte retten.
Har  

 ejeren modtaget vederlag for at give en anden ret til at købe sin faste  

 ejendom, anses dette vederlag dog som en afståelsessum vedrørende fast  

 ejendom, jf. foran under afsnit 2.
Lovens regler gælder også ved afståelse af fast ejendom, der sker i eller  

 til et selskab.
Ejendomsovergang ved skattefri fusion, spaltning m.v. af  

 aktieselskaber anses ikke for afståelse, der bringer lovens regler i  

 anvendelse.
Der henvises til fusionsskatteloven (lovbekendtgørelse nr. 719 af  

 1. august 1994).
 Erhverves eller afstås en ejendom ved gavedisposition, anses erhvervelsen  

 henholdsvis afståelsen for sket på det tidspunkt, hvor gavemodtageren er  

 underrettet om gaven.
 Om tidspunktet for erhvervelse og afståelse i forbindelse med dødsfald  

 henvises til det nedenfor under afsnit 7. beskrevne.
 Udbetales der i anledning af skade på en bygning en forsikringssum, anses  

 bygningen eller den skaderamte del af denne for afstået på det tidspunkt,  

 hvor skaden er sket.
 Ved erhvervelse og afståelse af jord i forbindelse med en  

 jordfordelingssag anses jorden for erhvervet henholdsvis afstået, når  

 lodsejeren har underskrevet jordfordelingsoverenskomsten.
Ved erhvervelse af et eller flere yderligere grundarealer, der  

 sammenlægges med det oprindelige, anses de enkelte grundarealkøb for  

 anskaffelse af en ny ejendom i relation til § 6. Det vil sige, at  

 anskaffelsessummerne for de enkelte erhvervelser reguleres hver for sig.
Den  

 enkelte ejendoms anskaffelsestidspunkt er derfor også afgørende for  

 beskatningen.
 Har ejeren i sin besiddelsestid opført bygninger på ejendommen eller  

 udført større forbedringer på denne, tillægges disse anskaffelsessummen i  

 henhold til § 5, stk. 2, jf. afsnit 4.6. Ejerperioden i relation til § 6  

 regnes i disse tilfælde altid udelukkende fra grundens eller hovedejendommens  

 anskaffelse.
4. Opgørelse af fortjeneste og tab Fortjenesten opgøres som forskellen mellem på den ene side  

 afståelsessummen omregnet til kontantværdi og på den anden side den  

 kontantomregnede anskaffelsessum med visse tillæg, jf. § 4, stk. 1.  

 Anskaffelsessummen og tillæggene kan reguleres efter reguleringstallet i  

 personskattelovens § 20, hvis ejendommen er omfattet af § 5 A.
4.1. Afståelsesvederlaget Udgangspunktet for opgørelsen af afståelsesvederlaget er det beløb, der er  

 anført i overdragelsesdokumentet (normalt salgssum ifølge skøde eller  

 slutseddel - eventuelt med tillæg af vej- og kloakgæld, der overtages uden  

 for salgssummen). Hvis overdragelsen omfatter andre aktiver end den faste  

 ejendom, skal der kun medregnes den del af beløbet, som er vederlag for  

 ejendommen.
 Brugs-, rente- og indtægtsnydelser medtages til den kapitaliserede værdi,  

 jf. bekendtgørelse nr. 699 af 16. oktober 1991 om arve- og gaveafgift og  

 bekendtgørelse nr. 939 af 8. december 1993 om fastsættelse af værdien af  

 brugs-, rente- eller indtægtsnydelser ved beregning af arve- og gaveafgift.  

 Ved overdragelse af en ejendom, hvorpå der hviler en sådan forpligtelse,  

 opgøres kapitalværdien efter ydelsens årlige værdi og  

 kapitaliseringsfaktorerne på overdragelsestidspunktet.
Ved gaveoverdragelser skal ejendommen betragtes som afstået til den værdi,  

 der lægges til grund ved beregningen af gaveafgift eller indkomstskat af  

 gaven.
Hvis gaven ikke er afgifts- eller indkomstskattepligtig, går man også  

 ud fra handelsværdien på overdragelsestidspunktet, og denne værdi må da  

 ansættes alene til brug ved opgørelsen af afståelsesvederlaget.
4.1.1. Kontantomregning Afståelsessummen skal omregnes til kontantværdi efter § 4, stk. 4. Dette  

 sker ved at lægge en kontant udbetaling ved salget sammen med en omregnet  

 værdi af ejendommens gældsposter på afståelsestidspunktet.
Omregningen af ejendommens gældsposter skal foretages efter kursen på  

 anskaffelsestidspunktet eller, hvis gælden er stiftet senere, på  

 gældsstiftelsestidspunktet.
Retningslinierne for omregning findes i  

 Skatteministeriets bekendtgørelse nr. 667 af 13. juli 1994.
Ifølge bekendtgørelsens § 2, stk. 2, nr. 1 anses  

 gældsstiftelsestidspunktet for realkreditlån, der er stiftet senere end  

 ejendommens anskaffelsestidspunkt, og som udbetales kontant, at være datoen  

 for lånets udbetaling.
Tilsvarende anses gældsstiftelsestidspunktet for gæld  

 i henhold til private pantebreve at være datoen for lånets udbetaling.
 Udbetales realkreditlånet, der er stiftet efter anskaffelsestidspunket,  

 ikke kontant, er gældsstiftelsestidspunktet datoen for obligationernes  

 overførsel til låntagerens konto i værdipapircentralen, jf. bekendtgørelsens  

 § 2, stk. 2, nr. 2.
 Gældsstiftelsestidspunktet for forhåndslån bestemmes på samme måde som  

 gældsstiftelsestidspunktet for andre lån.
 Ejerskiftelån, der optages af sælger, behandles på samme måde som ethvert  

 andet lån, der stiftes efter ejendommens anskaffelsestidspunkt.
 Ifølge bekendtgørelsens § 3, stk. 1, nr. 1 skal lån, der er ydet i  

 børsnoterede obligationer, herunder indekslån, ansættes til den kurs, hvortil  

 obligationerne er noteret på Københavns Fondsbørs.
 Kontantlån, der er optaget i forbindelse med overdragelsen af ejendommen,  

 og som modsvares af børsnoterede obligationer, skal ansættes til lånets  

 pålydende, jf. bekendtgørelsens § 3, stk. 1, nr. 2. Hvis kontantlånet ikke er  

 optaget i forbindelse med overdragelsen, skal børskursen på de underliggende  

 obligationer (obligationsrestgælden) anvendes.
 Anslåede realkreditlån, der modsvares af børsnoterede obligationer, skal  

 ansættes til den børskurs, der var gældende den dag, de underliggende  

 obligationer sælges, jf. bekendtgørelsens § 3, stk. 1, nr. 3. Anslåede  

 realkreditlån, der senere overføres til låntagerens konto i  

 værdipapircentralen, ansættes til den kurs, der er gældende den dag,  

 obligationerne overføres.
Efter bekendtgørelsens § 3, stk. 2, er børskursen den omsætningsvejede  

 gennemsnitskurs af alle handler på Københavns Fondsbørs, der benævnes som  

 alle-handler kursen.
For så vidt angår obligationer, der er optaget til  

 offentlig notering på en udenlandsk fondsbørs eller som handles på et andet  

 udenlandsk marked, der er offentligt anerkendt, regelmæssigt arbejdende og  

 åbent for offentligheden, anvendes den kurs, hvortil obligationen er noteret.  

 Befinder fondsbørsen eller markedet sig i en stat, der ikke er medlem af Den  

 Europæiske Union, skal fondsbørsen eller markedet være godkendt af  

 Finanstilsynet.
 I det omfang realkreditlån ikke er omfattet af de lån, der er nævnt i  

 bekendtgørelsens § 3, stk. 1, kontantomregnes gælden til den kurs, som det  

 pågældende lån i henhold til lånets indfrielsesvilkår kan indfries til på det  

 aktuelle tidspunkt.
Andre fordringer og gæld herunder private pantebreve skal kursansættes til  

 handelsværdien.
Til vejledning udarbejdes der et tabelmateriale, der udsendes  

 kvartalsvis af Told- og Skattestyrelsen.
Tabelmaterialet udarbejdes af Told-  

 og Skattestyrelsen på grundlag af kursforholdene ved udgangen af det  

 forudgående kvartal, og det kan rekvireres hos den kommunale skattemyndighed.
 Ved fastsættelsen af kursværdien efter tabelmaterialet, kan der dog også  

 tages hensyn til eventuelle særlige forhold.
 Det er udelukkende pantebrevets kontantværdi på salgstidspunktet, der er  

 af betydning - en senere indløsning eller et salg af pantebrevet giver ingen  

 anledning til ændring af afståelsesvederlaget.
 For lån optaget i pengeinstitutter på institutternes sædvanlige rente- og  

 afdragsvilkår betyder det normalt, at kursen kan ansættes til pari.
 De såkaldte knæklån, hvor tilbagebetalings- og rentevilkårene ændres på  

 forud fastlagte tidspunkter, kursansættes under hensyn til de varierende  

 forrentnings-, afdrags- og opsigelsesvilkår.
Hvor der er tale om en fast rente, men lånet i en periode er helt eller  

 delvis afdragsfrit, kursansættes lånet på grundlag af den samlede restløbetid  

 med mulighed for skønsmæssig korrektion.
I tilfælde, hvor renten er  

 »knækket«, mens gælden afdrages på normale vilkår, kursansættes  

 lånet på grundlag af den højeste tilbageværende rente med samme mulighed for  

 skønsmæssig korrektion.
For indfriede gældsposter gælder som hovedregel, at det er den faktisk  

 anvendte indfrielseskurs, der lægges til grund.
Hvis indfrielseskursen  

 overstiger den objektive kurs på indfrielsestidspunktet, er det dog den  

 objektive kurs, der skal lægges til grund.
 Gæld, der kan indfries til pari, kan ifølge bekendtgørelsens § 5 ikke  

 ansættes til en kurs på over 100.
4.1.1.2. Ekstraordinær indfrielse Der gælder særlige regler for opgørelse af afståelsessummen, når der er  

 tale om gældsposter, der er medregnet ved anskaffelsessummens kontantværdi,  

 og som er indfriet helt eller delvis i ejerperioden gennem ekstraordinære  

 afdrag.
I disse tilfælde reguleres afståelsessummens kontantværdi med forskellen  

 mellem den indfriede gældsposts kursværdi på henholdsvis  

 anskaffelsestidspunktet og indfrielsestidspunktet.
Når kursværdien er højere  

 på indfrielsestidspunktet end på anskaffelsestidspunktet, nedsættes  

 afståelsessummen med forskelsbeløbet.
Hvis kursværdien er faldet fra  

 anskaffelsestidspunktet til indfrielsestidspunktet, forhøjes afståelsessummen  

 med forskelsbeløbet.
Når en gældspost, der er medregnet ved beregningen af ejendommens  

 anskaffelsessum, indfries ved ekstraordinære afdrag i ejerperioden, er  

 indfrielsestidspunktet det tidspunkt, hvor sælger er endeligt frigjort for  

 yderligere betaling af gælden.
Ekstraordinære afdrag omfatter alle former for  

 særlige afdrag, herunder ejerskifteafdrag, der er foretaget i ejerperioden.
4.1.2. Kontantomregning af afståelsesvederlaget for ejendomme, der er  

 erhvervet før den 19. maj 1993 Afståelsessummen omregnes til kontantværdi efter de samme regler, som  

 omtalt ovenfor i afsnit 4.1.1., når ejendommen er erhvervet før den 19. maj  

 1993. Det omfatter også de situationer, hvor ejendomsværdien pr. 1. januar  

 1993 med tillæg af 10 pct. eller ejendomsværdien ifølge en omvurdering i  

 henhold til vurderingslovens § 4 B eller handelsværdien pr. 19. maj 1993  

 anvendes som ejendommens anskaffelsessum.
Omregningen sker således altid  

 efter kursen på det faktiske anskaffelsestidspunkt eller på  

 gældsstiftelsestidspunktet, hvis gælden er optaget efter anskaffelsen.
Regulering i forbindelse med ekstraordinær indfrielse af gæld forudsætter,  

 at den pågældende ekstraordinært indfriede gældspost indgår i den  

 kontantomregnede anskaffelsessum.
Der kan derfor ikke foretages en sådan  

 regulering i det omfang, ejendomsværdien pr. 1. januar 1993 med tillæg af 10  

 pct. eller en omvurdering i henhold til vurderingslovens § 4 B anvendes som  

 ejendommens anskaffelsessum.
4.1.3. Salgsomkostninger Afståelsesvederlaget nedsættes med de salgsomkostninger, som den  

 skattepligtige har måttet afholde.
I afståelsesvederlaget kan den  

 skattepligtige endvidere fratrække udgifter til arbejder, der er udført for  

 dennes regning efter afhændelsen.
 4.1.4. Grundejernes investeringsfond m.v.
Engangsbeløb, som sælgeren er pligtig at indbetale til binding i  

 Grundejernes Investeringsfond, når en hidtil udlejet lejlighed sælges som  

 ejerlejlighed, kan ikke fradrages i afståelsesvederlaget.
Det samme gælder  

 endvidere en rentedekort, der skyldes, at sælgeren har forlangt den kontante  

 del af købesummen betalt før overtagelsen.
 Indtræffer der en skade på en bygning f. eks. ved brand, anses bygningen  

 eller den skaderamte del af denne for afstået for den forsikringssum, der  

 opnås jf. § 2.
4.2. Beskatning af yderligere vederlag § 13  indeholder en regel om beskatning i tilfælde,  

 hvor en ejendom afstås på sådanne vilkår, at erhververen skal yde den  

 tidligere ejer et yderligere vederlag for ejendommen ved er-hververens senere  

 afståelse af ejendommen (f.eks. en andel af den fortjeneste, der opnås ved  

 afståelsen).
I disse tilfælde skal den tidligere ejer give oplysning om det yderligere  

 vederlag i sin selvangivelse for det indkomstår, hvori retten til beløbet er  

 erhvervet.
Der skal foretages en ny opgørelse af fortjenesten for den  

 tidligere ejer.
Ved denne opgørelse skal fortjenesten beregnes, som om det  

 samlede vederlag var opnået allerede i det indkomstår, hvor ejendommen blev  

 afstået.
Denne omberegning skal foretages, selv om der ikke i det indkomstår,  

 hvor ejendommen blev afstået, er konstateret nogen skattepligtig fortjeneste.  

 Den fortjeneste, der er en følge af omberegningen, skal beskattes i det  

 indkomstår, hvori retten til det yderligere vederlag er erhvervet.
 Yderligere vederlag, der erhverves den 19. maj 1993 eller senere og som  

 vedrører et salg af en ejendom, der er solgt før den 19. maj 1993, medregnes  

 ved opgørelsen af den skattepligtige indkomst, men fortjenesten opgøres efter  

 de regler, der var gældende på afståelsestidspunktet for ejendommen.
4.3. Anskaffelsessummen Anskaffelsessummen omregnes til kontantværdi efter de samme  

 retningslinier, som er omtalt under 4.1.1. ovenfor om afståelsesvederlaget.
 Kurstab kan som hidtil, såfremt ejeren selv opfører og prioriterer  

 ejendommen, ikke medregnes i anskaffelsessummen.
Anskaffelsessummen skal ikke omregnes til kontantværdi i de tilfælde, hvor  

 ejendommen er erhvervet før den 19. maj 1993, og anskaffelsessummen er  

 opgjort på grundlag af en værdi, der i forvejen udgør en kontantværdi.
Det  

 gælder således i de tilfælde, hvor ejendomsværdien pr. l. januar 1993 med  

 tillæg af 10 pct. eller en vurdering efter vurderingslovens § 4 B anvendes  

 som ejendommens anskaffelsessum, jf. nedenfor i afsnit 4.4. om  

 indgangsværdier for ejendomme, der er erhvervet før den 19. maj 1993.
4.4. Indgangsværdier for ejendomme, der er erhvervet før den 19. maj  

 1993 Da der med ændringerne er sket en udvidelse af beskatningen ved afståelse  

 af fast ejendom i forhold til de tidligere beskatningsregler, er der fastsat  

 regler om indgangsværdier ved de nye reglers ikrafttræden.
Indgangsværdien  

 skal som udgangspunkt svare til ejendommens handelsværdi pr. 19. maj 1993.  

 For ejendomme, der er erhvervet før den 19. maj 1993, tages der således  

 hensyn til, at fortjenester optjent før ændringernes gennemførelse ikke  

 beskattes.
I lighed hermed er der også fastsat regler for, at tab, der  

 vedrører tiden før ændringsreglernes gennemførelse, ikke kan fradrages i  

 anden ejendomsgevinst, jf. afsnit 4.16.1.
 I de tilfælde hvor ejendommens ejendomsværdi eller handelsværdien på et  

 givet tidspunkt anvendes som anskaffelsessum ved opgørelsen af den  

 skattepligtige avance, kan omkostningerne ved anskaffelsen ikke tillægges  

 indgangsværdien for ejendommen.
 Indgangsværdierne gælder for alle ejendomme, der er erhvervet før  

 den 19. maj 1993.
4.4.1. Ejendomme beliggende her i landet For ejendomme, der er erhvervet før den 19. maj 1993, og som er beliggende  

her i landet, opgøres anskaffelsessummen som en af følgende værdier,  

 jf. § 4, stk. 3:
For landbrugsmæssig benyttet jord i landzone er grundværdien på grund af  

 bestemmelsen i vurderingslovens § 14 (bondegårdsreglen) ikke udtryk for  

 handelsværdien for denne jord.
Da ejendomsværdien skal svare til  

 handelsværdien, anvendes i vurderingsarbejdet begrebet tillægsparcelværdi,  

 som udtryk for forskellen mellem handelsværdien og grundværdien for  

 landbrugsarealer.
Denne tillægsparcelværdi kan opgøres som en tillægsprocent,  

 der er udtryk for, hvor meget handelsværdien af landbrugsjord er større end  

 grundværdien.
Tillægsprocenten bruges også på landbrugsjord til sammenlægning  

 med en anden landbrugsejendom.
Tillægsprocenten udgør alt efter prisniveauet  

 i de forskellige landsdele typisk 100 til 200 pct.
Ejendomsværdien udgør  

 således for en landbrugsejendom som minimum værdien af stuehuset,  

 grundværdien og tillægsparcelværdien.
Hvor der er driftsbygninger på  

 ejendommen, beregnes en teknisk værdi for driftsbygningerne.
Først når  

 driftsbygningerne på en ejendom har en værdi, der overstiger det nævnte  

 tillæg, d.v.s. overstiger jordens handelsværdi alene, påvirker  

 driftsbygningerne ejendomsværdien.
Det er forannævnte ejendomsværdi, der kan  

 benyttes som indgangsværdi.
 Der tillægges 10 pct. til ejendomsværdien pr. 1. januar 1993 for blandt  

 andet at tage højde for den værdistigning, der har været i perioden fra den  

 1. januar 1993 til den 19. maj 1993.
 Såfremt ejendomsværdien pr. 1. januar 1993 med tillæg af 10 pct. ikke  

 svarer til værdien i handel og vandel pr. 19. maj 1993, kan ejeren begære  

 ejendommen omvurderet efter reglerne i lov om vurdering af fast ejendom m.v.  

 En sådan anmodning skal være afgivet inden den 31. december 1993. Tidsfristen  

 er definitiv, og der er ikke mulighed for at dispensere fra tidsfristen.
Såfremt der er anmodet om og modtaget en vurdering efter vurderingslovens  

 § 4 B, er den pågældende bundet af at anvende denne vurdering som  

 anskaffelsessum.
En omvurdering efter vurderingslovens § 4 B udelukker  

 således adgangen til at vælge at anvende ejendomsværdien pr. 1. januar 1993  

 med tillæg af 10 pct., uanset at denne er højere end ejendomsværdien efter  

 omvurderingen.
En anmodning om en § 4 B-vurdering er bindende for den eller  

 de ejere, der har anmodet om vurderingen.
Ejendommens faktiske  

 anskaffelsessum kan dog altid anvendes, hvis denne er højere end § 4  

 B-vurderingen.
 Vurderingen efter vurderingslovens § 4 B sker på grundlag af  

 prisforholdene og ejendommens tilstand pr. 19. maj 1993. Der henvises til  

 Told Skat's cirkulære nr. 1993-20, af 12. juli 1993 om ansættelse af  

 ejendomsværdi efter vurderingslovens § 4 B.
4.4.2. Ejendomme beliggende i udlandet For ejendomme, der er erhvervet før den 19. maj 1993, og som er beliggende  

i udlandet , opgøres anskaffelsessummen som en af følgende værdier,  

 jf. § 4, stk. 3:
Fastsættelsen af handelsværdien for udenlandske ejendomme sker efter  

 danske regler.
Handelsværdien er ejendommens omsætningsværdi i vedkommende  

 land.
Ved den konkrete fastsættelse af handelsværdien kan der eksempelvis  

 tages udgangspunkt i den skattemæssige værdi (handelsværdien), som ejendommen  

 er optaget til i selvangivelsen ved det indkomstår, der er afsluttet nærmest  

 den 19. maj 1993, hvis det må antages, at ejendommens værdi ikke er ændret i  

 den mellemliggende periode.
Ejendommens værdi i handel og vandel pr. 19. maj  

 1993 kan også dokumenteres ved fremlæggelse af en vurdering foretaget af en  

 uvildig og sagkyndig tredjemand.
Det er en betingelse, at denne  

 vurderingserklæring indeholder de fornødne oplysninger og specifikationer om  

 ejendommen svarende til en vurdering foretaget efter danske regler.
4.4.3. Ejendomme, der er omfattet af § 7 Som udgangspunkt benyttes de indgangsværdier, der er omtalt i afsnit  

 4.4.1. og 4.4.2., også som anskaffelsessum for de ejendomme, der er omfattet  

 af § 7. Det drejer sig om ejendomme, hvor der er foretaget jordombytning før  

 den 19. maj 1993, hvor der er foretaget mageskifte før den 19. maj 1993, og  

 ejendomme der har fået afløst jordrentepligt før den 19. maj 1993.
Ved opgørelsen af den faktiske kontantomregnede anskaffelsessum for det  

 tilbyttede areal i forbindelse med en ejendom, hvor der er foretaget  

 jordombytning, anses det tilbyttede areal for erhvervet for samme beløb og på  

 samme tidspunkt som det afgivne areal.
Udgifter, der er afholdt til  

 vedligeholdelse og forbedringer inden den 1. januar 1993 på det tilbyttede  

 areal, kan tillægges anskaffelsessummen.
Ved opgørelsen af den faktiske kontantomregnede anskaffelsessum for et  

 areal, der er mageskiftet, opgøres anskaffelsessummen for den mageskiftede  

 ejendom, som om den var erhvervet for samme beløb og på samme tidspunkt som  

 den afståede ejendom ved mageskiftet.
Udgifter, der er afholdt til  

 vedligeholdelse og forbedringer inden den 1. januar 1993 på den erhvervede  

 ejendom ved mageskiftet, kan tillægges anskaffelsessummen.
 Er der afløst jordrentepligt på ejendommen, opgøres den faktiske  

 kontantomregnede anskaffelsessum som afløsningssummen for jordrenten med  

 tillæg for bygningsværdien samt udgifter til vedligeholdelse og forbedring,  

 der er afholdt inden den 1. januar 1993.
 4.5. Det faste tillæg på 10.000 kr.
Efter § 5, stk. 1 skal anskaffelsessummen forhøjes med et tillæg på 10.000  

 kr. pr. kalenderår.
Tillægget gives i anskaffelsesåret, men ikke i  

 afståelsesåret med mindre disse år er sammenfaldende.
Tillægget gives, hvad  

 enten der er foretaget vedligeholdelses- eller forbedringsudgifter på  

 ejendommen eller ej.
 Såfremt ejendommen er erhvervet før den 19. maj 1993, og den dermed er  

 omfattet af indgangsværdierne i § 4, stk. 3, kan tillægget først beregnes fra  

 og med 1993. Tillægget gives således ikke ved salg i 1993, med mindre  

 ejendommen også er købt i 1993. Ved et salg senere end 1993 gives et fuldt  

 tillæg på 10.000 kr. for 1993, uanset hvilken indgangsværdi der anvendes som  

 ejendommens anskaffelsessum.
4.6. Tillæg for vedligeholdelses- og forbedringsudgifter Er der afholdt vedligeholdelses- eller forbedringsudgifter for mere end  

 10.000 kr. i et kalenderår, kan den skattepligtige tillige opnå et tillæg til  

 anskaffelsessummen svarende til de faktisk afholdte udgifter, jf. § 5, stk.  

 2. Udgifterne i salgsåret kan også kun tillægges anskaffelsessummen i det  

 omfang de overstiger 10.000 kr., selv om der ikke gives 10.000 kr.'s tillæg i  

 salgsåret, jf. ovenfor i afsnit 4.5. Er udgifterne mindre end 10.000 kr. pr.  

 kalenderår kan alene det faste tillæg efter § 5, stk. 1 tillægges  

 anskaffelsessummen.
Der kan dog ikke medregnes vedligeholdelsesudgifter, for hvilke den  

 pågældende kunne opnå fradrag på selvangivelsen.
Det er uden betydning, om  

 sådanne udgifter rent faktisk er trukket fra.
 Heller ikke udgifter til ombygning og forbedring, der er trukket fra ved  

 indkomstopgørelsen, og som ikke senere skal medtages ved opgørelsen af  

 genvundne afskrivninger, kan medregnes ved opgørelsen af tillægget, jf.  

 afskrivningslovens § 21, stk. 2. Det er for så vidt angår disse udgifter af  

 betydning, om udgiften rent faktisk er trukket fra eller aktiveret.
Endelig kan udgifter til forbedringer, der er betalt ved skattefri  

 tilskud, heller ikke medregnes.
Det omfatter blandt andet udgifter, der er  

 afholdt af tilskud m.v., der er skattefri i henhold til ligningslovens § 7 F,  

 stk. 1, jf. § 7 F, stk. 2, og udgifter, der er afholdt af indtægter, der ikke  

 er skattepligtige i henhold til ligningslovens § 14 G, jf. § 14 G, stk. 3.
 Rækken af udgifter, der ikke kan medregnes er udvidet med  

 tilslutningsafgifter, der er fratrukket efter ligningslovens § 8 C.
 Såfremt skatteyderen alene har haft ret til standardfradraget efter  

 ligningslovens § 15 J vedrørende en- og tofamilieshuse m.v., kan afholdte  

 vedligeholdelsesudgifter dog medregnes, hvis de overstiger det faste tillæg  

 på 10.000 kr.
 Ved opgørelsen af de udgifter, der kan danne grundlag for dette tillæg,  

 kan værdien af eget arbejde kun medregnes, hvis den pågældende er beskattet  

 af værdien af eget arbejde.
 Er ejendommen erhvervet før den 19. maj 1993, og anvendes ejendomsværdien  

 pr. 1. januar 1993 med tillæg af 10 pct. eller ejendommens faktiske  

 anskaffelsessum som ejendommens anskaffelsessum, kan der alene medregnes  

 udgifter, jf. § 5, stk. 2, der er afholdt den 1. januar 1993 eller senere.  

 Hvis der for en sådan ejendom i stedet anvendes en vurdering i henhold til  

 vurderingslovens § 4 B eller handelsværdien pr. 19. maj 1993 som  

 anskaffelsessum, er det alene udgifter, der er afholdt efter den 19. maj  

 1993, der kan medregnes.
4.7. Tildeling og afståelse af mælkekvoter Ved tildelingen af en mælkekvote kan ejendommens anskaffelsessum forhøjes  

 med det vederlag, der er betalt for en mælkekvote ved dens tildeling.
Er den  

 pågældende blevet beskattet af kvotens værdi ved tildelingen, kan det  

 beskattede beløb tillægges ejendommens anskaffelsessum.
 Ejendommens anskaffelsessum forhøjes i det år, hvor mælkekvoten tildeles,  

 hvis ejendommen er omfattet af reglerne om indeksering i § 5 A.
 Er ejendommen erhvervet før den 19. maj 1993 og omfattet af  

 indgangsværdierne i § 4, stk. 3, gælder følgende:
 Dette skyldes, at en mælkekvote, der er tildelt før de nævnte datoer,  

 allerede indgår i vurderingen henholdsvis den 1. januar 1993 eller i  

 vurderingen i henhold til vurderingslovens § 4 B.
 Ved afståelse af en mælkekvote den 18. juni 1993 eller senere nedsættes  

 ejendommens anskaffelsessum i det indkomstår, hvor afståelsen sker, med det  

 vederlag, der modtages for afståelsen af mælkekvoten.
 Hvis ejendommens anskaffelsessum indekseres efter reglerne i § 5 A,  

 nedsættes ejendommens regulerede anskaffelsessum i det år, hvor mælkekvoten  

 afstås.
 Afståelser i perioden den 18. maj 1993 og til og med den 17. november  

 1993:
Ved afståelse af en mælkekvote i perioden den 18. maj 1993 eller senere,  

 men inden den 18. november 1993, skal ejendommens anskaffelsessum i  

 afståelsesåret nedsættes med den del af vederlaget, der modtages for  

 mælkekvoten, som overstiger den beskattede værdi ved kvotens tildeling.
Det  

 har i denne forbindelse ingen betydning, om ejendomsværdien pr. 1. januar  

 1993 med tillæg af 10 pct. eller en vurdering efter vurderingslovens § 4 B  

 anvendes som ejendommens anskaffelsessum.
Ejendommens anskaffelsessum kan i modsætning til de regler, der tidligere  

 er beskrevet, ikke forhøjes med vederlag, der er betalt for en mælkekvote ved  

 dens tildeling eller forhøjes med den værdi, der er beskattet ved  

 tildelingen.
Sidst nævnte beløb (beskattet værdi) kan dog fratrækkes i  

 afståelsesvederlaget, således at det alene er nettogevinsten, som  

 anskaffelsessummen skal nedsættes med ved afståelsen af en mælkekvote.
 Reglerne, der gælder for perioden den 18. maj 1993 og til og med den 17.  

 november 1993, kan kun anvendes, hvis de er mere gunstige end de regler, der  

 tidligere er beskrevet.
4.8. Indeksering af anskaffelsessummen Efter § 5 A kan ejere af ejendomme, der helt eller delvis benyttes til  

 landbrug, gartneri, planteskole eller frugtplantage samt skovbrugsejendomme,  

 som er omfattet af vurderingslovens § 33, stk. 4 og stk. 7, vælge at  

 indeksere ejendommens anskaffelsessum ved opgørelsen af den skattepligtige  

 fortjeneste i stedet for at nedsætte fortjenesten eller tabet efter § 6, stk.  

 2. Nedtrapningsreglen i § 6, stk. 2, er nærmere omtalt nedenfor i afsnit  

 4.15.
 Indekseringen sker på baggrund af reguleringstallet i personskattelovens §  

 20.
 Den kontantomregnede anskaffelsessum kan reguleres med den procent  

 (beregnet med en decimal), hvormed reguleringstallet er ændret fra  

 anskaffelsesåret til afståelsesåret.
 Anskaffelsessummen reguleres for hvert påbegyndt kalenderår gennem hele  

 ejerperioden og således også i afståelsesåret.
 For ejendomme, der er erhvervet før den 19. maj 1993, kan  

 anskaffelsessummen dog først reguleres fra og med kalenderåret 1993. Det  

 gælder også for de ejendomme, der anvender den oprindelige anskaffelsessum  

 med tillæg af de afholdte vedligeholdelses- og forbedringsudgifter inden den  

 1. januar 1993 som indgangsværdi.
 Det faste tillæg på 10.000 kr., jf. § 5, stk. 1, indekseres fra det  

 kalenderår, som tillægget vedrører og til og med afståelsesåret.
 Tillæg for vedligeholdelses- og forbedringsudgifter, der tillægges  

 ejendommens anskaffelsessum efter § 5, stk. 2, indekseres fra det kalenderår,  

 hvori vedligeholdelsen eller forbedringen fuldføres til og med  

 afståelsesåret.
 Forhøjelsen af ejendommens regulerede anskaffelsessum ved tildelingen af  

 en mælkekvote foretages i det år, hvor mælkekvoten tildeles, jf. afsnit 4.7.
 Ejendommens regulerede anskaffelsessum nedsættes i det år, hvor  

 mælkekvoten afstås, jf. afsnit 4.7.
 Ved delvis afståelse af en ejendom henvises til afsnit 4.9.
 § 5  A og § 6, stk. 2, 3. pkt., jf. lov nr. 427 af 25.  

 juni 1993 er ved bekendtgørelse nr. 866 af 16. november 1993 sat i kraft den  

 18. november 1993. Bestemmelserne har virkning for ejendomme, der afstås den  

 19. maj 1993 eller senere.
 Indeksering af anskaffelsessummen kan tidligst ske ved et salg i  

 kalenderåret 1994 eller senere.
4.9. Afståelse af en del af en ejendom Ved afståelse af en del af en ejendom omregnes anskaffelsessummen for hele  

 ejendommen til kontantværdi på sædvanligvis, jf. afsnit 4.1.1. og 4.3.  

 ovenfor, ligesom anskaffelsessummen kan reguleres efter § 5 A gennem hele  

 ejerperioden, hvis den skattepligtige har valgt at anvende denne bestemmelse,  

 jf. afsnit 4.8. ovenfor.
Herefter foretages en forholdsmæssig fordeling af  

 den kontantomregnede og evt. regulerede anskaffelsessum på henholdsvis den  

 afståede del og den resterende del af ejendommen.
 En tilsvarende opgørelsesmåde skal anvendes i tilfælde af delvis skade på  

 en ejendom.
Ved denne fordeling af anskaffelsessummen skal der ikke alene tages hensyn  

 til det frasolgte areals størrelse i forhold til hele ejendommen, men der må  

 også lægges vægt på de forskellige arealdeles beliggenhed,  

 udnyttelsesmulighed og bonitet.
Endvidere må det tages i betragtning, om de  

 oprindelige bygninger var beliggende på det frasolgte areal eller på  

 restejendommen.
I nogle tilfælde vil værdien af restejendommen blive  

 formindsket på grund af frasalget, og i så fald må der overføres en til  

 værdiforringelsen svarende del af anskaffelsessummen, til den  

 anskaffelsessum, der skal henføres til det solgte areal.
 Afstås for eksempel kun en del af et ubebygget landbrugsareal i 1994, der  

 er erhvervet før den 19. maj 1993, skal anskaffelsessummen opgøres som en  

 forholdsmæssig del af indgangsværdien, som omtalt i afsnit 4.4. Hvis  

 ejendomsværdien pr. 1. januar 1993 er 1,2 mill kr., udgør anskaffelsessummen  

 således en for-holdsmæssig del af (1.200.000 + 120.000 (10 pct.)) = 1.320.000  

 kr.
Hvis landbrugsejendommen er bebygget, skal der ved afståelse af en del af  

 ejendommen ligeledes ske en forholdsmæssig fordeling af ejendomsværdien på  

 den del af ejendommen, der afhændes og på den del af ejendommen, som ejeren  

 beholder ved opgørelsen af den skattemæssige anskaffelsessum.
Uanset om  

 ejendomsværdien er ansat efter tillægsparcelprincippet eller med teknisk  

 værdi af driftsbygningerne, skal disse værdier henføres til den eller de dele  

 af den udstykkede ejendom, som de vedrører.
Frastykkes al jorden fra en  

 bebygget ejendom skal den tekniske værdi af driftsbygningerne henføres til  

 det frastykkede areal.
 De kommunale skattemyndigheder vil ved henvendelse til Told- og  

 Skattestyrelsen kunne få en udtalelse angående fordelingen af  

 anskaffelsessummen.
 4.9.1. Det faste tillæg, § 5, stk. 1, 4. pkt.
I de tilfælde, hvor den skattepligtige kun afstår en del af en fast  

 ejendom, skal det faste tillæg på 10.000 kr. nedsættes forholdsmæssigt.
Dette  

 sker efter forholdet mellem anskaffelsessummen for hele ejendommen og  

 anskaffelsessummen for den del af ejendommen, der afstås, jf. § 5, stk. 1, 4.  

 pkt.
Der henvises i øvrigt til afsnit 4.5. ovenfor.
 4.9.2. Vedligeholdelses- og forbedringstillæg efter § 5, stk. 2, 7.  

 pkt.
Også tillægget for afholdte vedligeholdelses- og forbedringsudgifter  

 reduceres ved delsalg, jf. afsnit 4.6. foran.
Den skattepligtige kan derfor  

 alene medregne sådanne udgifter, som kan henføres til den afståede del af  

 ejendommen.
Det er endvidere en betingelse, at disse udgifter overstiger det  

 faste forholdsmæssige tillæg, beregnet som angivet ovenfor.
 Ved senere salg af restejendommen kan alene den endnu ikke udnyttede del  

 af det faste tillæg eller tillæg for vedligeholdelses- og forbedringsudgifter  

 tillægges den reducerede anskaffelsessum.
4.10. Sameje Såfremt den skattepligtige ejer en ejendom i sameje med andre, nedsættes  

 det faste tillæg på 10.000 kr., til en så stor del af 10.000 kr., som svarer  

 til den pågældendes andel af ejendommen, jf. § 5, stk. 1, 5. pkt.
I sameje-situationen kan tilsvarende kun den del af vedligeholdelses- og  

 forbedringsudgifterne, som den pågældende selv har afholdt, medregnes ved  

 beregningen af tillæg efter § 5, stk. 2, jf. § 5, stk. 2, 10. pkt.
Udgifterne  

 må endvidere have oversteget det forholdsmæssige faste tillæg efter § 5, stk.  

 1, 5. pkt., som beskrevet ovenfor.
Ved forskydninger i samejeforholdet skal der ved en eventuel senere  

 afståelse opgøres en anskaffelsessum for hver anpartserhvervelse.
Hvis den  

 ene ud af fire ejere udtræder af samejet eksempelvis ved at sælge sin  

 samejeandel til de tilbageværende samejere i lige store dele, skal disse ved  

 senere afståelse opgøre en reguleret anskaffelsessum for dels den oprindelige  

 fjerdedel, og dels for den tilkøbte tolvtedel.
4.11. Ejendomme, der har fået afløst jordrentepligt Der henvises til de særlige regler om beregning af bygningsværdien for  

 tidligere jordrentebrug i afsnit 2.7.
 Ved beregningen af den regulerede anskaffelsessum for ejendommen anses den  

 fremkomne bygningsværdi sammenlagt med den for grunden fastsatte  

 afløsningssum som ejerens anskaffelsesudgift, og tidspunktet for indgivelsen  

 af afløsningsbegæringen anses som ejerens anskaffelsestidspunkt.
 Ved den endelige beregning af den regulerede anskaffelsessum skal den  

 således fremkomne anskaffelsesudgift reguleres efter de regler, der omtales i  

 afsnit 4.5. og 4.6. Man må dog herved være opmærksom på, at der, hvor  

 forskelsværdien ved vurderingen er anvendt som grundlag for beregningen af  

 bygningsværdien, kun vil kunne tages hensyn til udgifter til forbedringer og  

 vedligeholdelsesarbejder, der ikke er taget i betragtning ved vurderingen.
 Afløsningssummen omregnes i øvrigt til kontantværdi efter lovens § 4, og  

 Skatteministeriets bekendtgørelse nr. 667 af 13. juli 1994.
4.12. Fradrag for frigørelsesafgift Efter frigørelsesafgiftsloven betales der frigørelsesafgift, når  

 ejendomme, der benyttes til landbrug, gartneri, planteskole eller  

 frugtplantage inddrages under byzone eller sommerhusområde.
Formålet med  

 afgiften er at beskatte den værdistigning, som den ændrede zonestatus giver  

 for de overførte ejendomme i form af øgede anvendelsesmuligheder.
Når fortjenesten beskattes efter ejendomsavancebeskatningsloven ved den  

 første afståelse efter overførslen, kan det dobbelte af den pålignede  

 frigørelsesafgift fratrækkes i fortjenesten.
Herved opnås, at  

 frigørelsesafgiften virker som en a conto betaling for den avanceskat, der  

 udløses ved første afståelse efter, at der er indtrådt pligt til at betale  

 frigørelsesafgift.
Hvis den dobbelte frigørelsesafgift er større end  

 fortjenesten, er der dog ikke fradragsret for det overskydende beløb i anden  

 ejendomsgevinst.
 Hvis indgangsværdien ved opgørelsen af fortjenesten opgøres på grundlag af  

 ejendomsværdien pr. 1. januar 1993 eller ejendomsværdien ifølge en vurdering  

 efter vurderingslovens § 4 B, jf. afsnit 4.4.1., kan der dog ikke ske fradrag  

 af en frigørelsesafgift, der er opstået inden den 1. januar 1993 henholdsvis  

 den 19. maj 1993.
 I de tilfælde, hvor en ejendom, der er pålignet frigørelsesafgift, anses  

 for anskaffet i næring, medregnes fortjenesten ved opgørelsen af den  

 almindelige indkomst, og der gives et fradrag for den erlagte  

 frigørelsesafgift efter bestemmelsen i ligningslovens § 4 A.
4.13. Fradrag for ejerboligandel Størrelsen af fradraget opgøres på grundlag af en forholdsmæssig fordeling  

 af ejendomsværdien for den samlede ejendom mellem henholdsvis ejerboligen og  

 resten af ejendommen.
Fradraget opgøres således: ejendomsværdi for boligen x  

 fortjenesten ------------------------------------- ejendomsværdi for den samlede ejendom Udgangspunktet for denne fordeling tages i den senest forud for afståelsen  

 ansatte kontantejendomsværdi med årsreguleringer.Den forholdsmæssige  

 fordeling sker på grundlag af den fordeling, vurderingsrådet har foretaget af  

 kontantejendomsværdien for hele ejendommen.
Ejerboligen kan dog højst indgå  

 med et grundbeløb på 486.400 kr.
Grundbeløbet reguleres efter  

 personskattelovens § 20, og udgør 583.700 kr. for 1993, 601.200 kr. for 1994,  

 og 605.600 kr. for 1995.
Hvis fordelingen ikke er foretaget i forbindelse med den seneste vurdering  

 forud for afståelsen, foretages fordelingen af vurderingsrådet.
Som  

 beregningsgrundlag anvendes den senest forud for afståelsen ansatte  

 kontantejendomsværdi reguleret efter vurderingslovens § 2 A (vurderingslovens  

 § 2 A er ophævet med virkning fra den 1. januar 1998). Fordelingen foretages  

 i øvrigt efter samme retningslinier som den fordeling, der foretages i  

 forbindelse med vurderingen i henhold til vurderingslovens § 33, stk. 4 og 5.  

 Den skattepligtige kan anmode om fordeling, når der er indgået en bindende  

 aftale om ejendommens overdragelse.
Fordelingen kan endvidere begæres af de  

 kommunale skattemyndigheder i forbindelse med ligningen.
Vurderingsrådets fordeling kan påklages til skyldrådet.
Klagefristen er 4  

 uger fra den dag, afgørelsen er meddelt den pågældende.
Skyldrådets afgørelse  

 kan indbringes for Landsskatteretten efter reglerne i skattestyrelsesloven.
 Et eksempel på opgørelsen af fradraget for ejerboligandelen er vist i  

 eksempel 1, afsnit 4.15.
4.14. Fradrag for ejertiden Fortjeneste ved salg af fast ejendom beskattes som efter tidligere regler  

 fuldt ud ved afståelse indenfor 3 års ejertid.
Et tab indenfor samme ejertid  

 kan i modsætning til tidligere fradrages fuldt ud i anden fortjeneste på fast  

 ejendom, jf. afsnit 4.16. nedenfor.
Fra det 4. til det 9. ejerår nedsættes fortjenesten eller tabet med 5 pct.  

 om året.
Fortjenesten eller tabet kan maksimalt nedsættes med 30 pct.
Det  

 indebærer herefter, at 70 pct. af fortjenesten fra og med det 9. ejerår  

 beskattes, og tabet kan fradrages med 70 pct. efter de regler, der er  

 beskrevet i afsnit 4.16. nedenfor.
 Ejertiden beregnes fra anskaffelsestidspunktet til afståelsestidspunktet.  

 Dette gælder også i de tilfælde, hvor ejendommen er erhvervet før den 19. maj  

 1993, og anskaffelsessummen er opgjort efter reglerne om indgangsværdier i §  

 4, stk. 3, som omtalt i afsnit 4.4.
4.15. Fortjeneste og tab Avanceopgørelsen foretages for hver ejendom for sig.
Fortjenesten beskattes som skattepligtig almindelig indkomst.
For personer  

 beskattes fortjenesten som kapitalindkomst.
 Tabet kan alene fratrækkes i anden ejendomsfortjeneste, som der er  

 redegjort for i afsnit 4.16. nedenfor.
 Såvel fortjeneste som tab nedtrappes efter reglerne i § 6, stk. 2.
 Fortjenesten nedsættes endvidere efter § 6, stk. 3.
 Opgørelsen af den skattepligtige fortjeneste og tab belyses i følgende  

 eksempler:
Eksempel 1. Eksempel på opgørelse af fradrag for  

 ejerboligandel på en landbrugsejendom En landbrugsejendom er købt den 1. juni 1976 for 1.500.000 kr. kontant.  

 Ejendomsværdien pr. 1. januar 1993 er 3.700.000 kr.
Ejendommen sælges den 1.  

 maj 1994 for 4.500.000 kr. kontant.
Ved årsreguleringen for 1994 er  

 ejendommen vurderet til 3.700.000 kr., og heraf udgør stuehuset med have  

 800.000 kr. kontant.
 Reglen i § 5 A om indeksering af anskaffelsessummen anvendes ikke.
 Salget den 1. maj 1994 udløser følgende beskatning:
 Ejerboligandelen kan for 1994 højst indgå med 601.200 kr.
 Eksempel 2. Eksempel på opgørelse af den skattepligtige  

 fortjeneste ved salg af en ejendom, der er anskaffet før den 19. maj 1993, og  

 som sælges i 1993.
 En ejendom er købt den 1. januar 1980 for 3.000.000 kr. (kontant).  

 Købsomkostninger udgjorde 50.000 kr.
Ejendommen sælges den 1. december 1993 for 5.200.000 kr. (kontant).  

 Salgsomkostningerne udgør 60.000 kr.
Der er i april måned 1993 afholdt  

 vedligeholdelses- og forbedringsudgifter på 80.000 kr., som hverken er  

 afskrevet eller fratrukket ved indkomstopgørelsen.
 Ejendommen er pr. 1. januar 1993 vurderet til 4.000.000 kr.
 Opgørelsen af den skattepligtige fortjeneste:
 Eksempel 3. Eksempel 2, men med den ændring, at sælger har  

 fået en § 4 B vurdering.
 Har ejeren fået en vurdering pr. 19. maj 1993 i henhold til  

 vurderingslovens § 4 B, skal denne ejendomsværdi anvendes i stedet for  

 ejendommens ejendomsværdi pr. 1. januar 1993 med tillæg af 10 pct.
 Hvis ejendomsværdien ved § 4 B vurderingen er ansat til 4.600.000 kr., og  

 forudsætningerne i øvrigt er de samme som i eksempel 2, vil opgørelsen af den  

 skattepligtige fortjeneste se således ud:
 Afholdte vedligeholdelses- og forbedringsudgifter før den 19. maj 1993  

 indgår i § 4 B vurderingen, og kan derfor ikke tillægges anskaffelsessummen.
 Eksempel 4. Eksempel på en opgørelse af den skattepligtige  

 fortjeneste, hvor ejendommen er købt og solgt efter den 19. maj 1993.
 En ejendom (forretnings- og kontorejendom) er købt den 1. september 1993.  

 I ejertiden afholdes der i 1993 og 1995 udgifter til forbedringer, der  

 overstiger beløbsgrænsen på 10.000 kr. i § 5, stk. 1. Ejendommen sælges den  

 1. november 1995.
 Den skattepligtige avance opgøres således:
En ejendom (forretnings- og kontorejendom) er købt den 1. oktober 1993. I  

 ejerperioden er der i 1995 og 1996 afholdt udgifter til forbedringer, der  

 overstiger beløbsgrænsen på 10.000 kr. i henhold til § 5, stk. 1, mens  

 udgifterne i afståelsesåret ikke overstiger dette beløb.
Ejendommen sælges  

 den 1. august 1997.
 Den skattepligtige fortjeneste opgøres således:
Eksempel 6. Eksempel på salg af en landbrugsejendom, hvor  

 indekseringsreglen i § 5 A anvendes En landbrugsejendom er købt i 1985 for 1.800.000 kr.
Ejendommen er den 1.  

 januar 1993 vurderet til 2.000.000 kr.
 I ejertiden er der i 1994 og 1996 afholdt udgifter til forbedring, der  

 overstiger beløbsgrænsen i § 5, stk. 1.
Ejendommen afstås den 1. oktober 2000 for 3.150.000 kr.
Ved vurderingen 1.  

 januar 2000 er ejendommen vurderet til 2.500.000 kr. kontant.
Heraf udgør  

 ejendomsværdien for stuehuset med have 600.000 kr. kontant.
Reguleringen af anskaffelsessummen i henhold til § 5 A foretages på  

 grundlag af den procentvise udvikling i reguleringstallet for 1993 til  

 afståelsesåret.
For 1993, 1994 og 1995 er reguleringstallet henholdsvis 120,  

 123,6 og 124,5. For 1996, 1997, 1998, 1999 og 2000 er reguleringstallet  

 forudsat at udgøre henholdsvis 126,6 - 130,2 - 135,4 - 140,4 og 145,6.
 Den skattepligtige fortjeneste opgøres således:
4.16. Tabsfradrag Der indføres adgang til at fradrage tab ved afståelse af fast ejendom.
 Tabet nedsættes efter de regler, der er omtalt i afsnit 4.15. ovenfor.
Tab på fast ejendom vil alene kunne modregnes i indkomstårets og de  

 følgende 5 års gevinster på fast ejendom.
Har ejendommen ikke været ejet i 3  

 år, kan tabet fradrages fuldt ud i anden ejendomsgevinst.
Tab efter 3 års  

 ejertid nedtrappes efter de samme regler som fortjeneste og kan således  

 fradrages med det nedtrappede beløb i anden gevinst på fast ejendom.
 Tab, der vedrører afståelse af en- og tofamilieshuse, sommerhuse og  

 ejerlejligheder m.v., der kan sælges skattefrit, hvis boligen har tjent som  

 bolig for ejeren eller dennes husstand i en del af eller i hele ejertiden,  

 kan ikke fradrages.
Den del af tabet, der vedrører stuehuset i en landbrugsejendom eller  

 boligen i en blandet benyttet ejendom, kan heller ikke fradrages i anden  

 gevinst på fast ejendom.
Det ikke fradragsberettigede tab beregnes efter de  

 regler, der er omtalt i afsnit 4.13. ovenfor.
 Eksempel 7.
 En ejendom er købt den 1. juli 1976 for 1.700.000 kr. kontant.  

 Ejendomsværdien pr. 1. januar 1993 er 2.500.000 kr.
 Ejendommen sælges den 1. august 1994 for 2.600.000 kr. kontant.
 Salget den 1. august 1994 udløser følgende beskatning:
 Eksempel 8. Eksempel på opgørelse af tab ved salg af en  

 landbrugsejendom, når indekseringsreglen i § 5 A anvendes.
En landbrugsejendom er anskaffet den 1. juni 1988 for 2.000.000 kr.  

 kontant.
I ejertiden er der i 1989, 1990 og 1991 afholdt udgifter til  

 forbedring på ialt 500.000 kr.
Ejendommen er den 1. januar 1993 vurderet til  

 2.500.000 kr. kontant.
Ejendommen afstås den 1. juli 2000. Ved vurderingen 1. januar 2000 er  

 ejendommen vurderet til 3.000.000 kr. kontant.
Heraf udgør ejendomsværdien  

 for stuehuset med have 450.000 kr. kontant.
Reguleringen af anskaffelsessummen i henhold til § 5 A foretages på  

 grundlag af den procentvise udvikling i reguleringstallet for 1993 til  

 afståelsesåret.
For 1993, 1994 og 1995 er reguleringstallet henholdsvis 120,  

 123,6 og 124,5. For 1996, 1997, 1998, 1999 og 2000 er reguleringstallet  

 forudsat at udgøre henholdsvis 126,6 - 130,2 - 135,4 - 140,4 og 145,6.
 Den skattepligtige fortjeneste opgøres således:
4.16.1. Ejendomme, der er erhvervet før den 19. maj 1993 Såfremt ejendommen er erhvervet før den 19. maj 1993, og den  

 skattepligtige ved avanceopgørelsen har valgt at anvende den faktiske  

 anskaffelsessum med tillæg af vedligeholdelses- og forbedringsudgifter  

 afholdt inden den 1. januar 1993 som grundlag for opgørelsen af tabet,  

 begrænses tabet til det tab, der kan henføres til perioden efter ændringernes  

 gennemførelse.
Tabet kan i de situationer ikke fradrages med et større beløb  

 end det tab, der kan opgøres ved i stedet at anvende ejendomsværdien pr. 1.  

 januar 1993 med tillæg af 10 pct. eller ejendomsværdien pr. 19. maj 1993,  

 såfremt der er foretaget en vurdering efter vurderingslovens § 4 B.
4.16.2. Ægtefæller Har en ægtefælle tab, der overstiger dennes fortjenester ved afståelse af  

 fast ejendom, kan det overskydende tab i indkomståret overføres til fradrag i  

 den anden ægtefælles fortjenester ved afståelse af fast ejendom.
Det er en  

 betingelse, at begge ægtefæller er fuldt skattepligtige, og at ægtefællerne  

 er samlevende ved indkomstårets udgang for det indkomstår, hvor tabet  

 overføres til fradrag, jf. reglerne i kildeskattelovens § 4.
 Tabet kan ligeledes overføres til fradrag i den anden ægtefælles  

 fortjenester ved afståelse af fast ejendom i de 5 efterfølgende indkomstår,  

 hvis tabet ikke kan udnyttes i den skattepligtiges egne nettofortjenester ved  

 afståelse af fast ejendom.
4.16.3. Dødsboet og den længstlevende ægtefælle Afdødes uudnyttede tab ved afståelse af fast ejendom, som efter loven  

 ellers ville have kunnet fremføres til fradrag i senere års gevinster ved  

 afståelse af fast ejendom, kan overtages af dødsboet.
Hvis en ægtefælle er indtrådt i afdødes skattemæssige stilling efter  

 kildeskattelovens § 29, overtager ægtefællen et evt. uudnyttet tab hos  

 afdøde.
Tabet kan således fremføres hos ægte-fællen indenfor samme tidsrum,  

 som det ville have kunnet hos afdøde og på de samme betingelser.
4.17. Salg af en ejendom i virksomhedsordningen Ved salg af en ejendom i virksomhedsordningen vil den del af fortjenesten,  

 der skal medtages som kapitalindkomst, indgå i virksomhedens skattepligtige  

 overskud.
Hvis fortjenesten spares op, skal der betales en foreløbig  

 virksomhedsskat på 34 pct.
Når det opsparede beløb hæves i et senere  

 indkomstår, vil beløbet med tillæg af den dertil svarende virksomhedsskat  

 blive beskattet som personlig indkomst.
Den tidligere betalte virksomhedsskat  

 vil så blive modregnet i den endelige skattebetaling.
5. Betinget fritagelse for beskatning ved investering  

 i anden fast ejendom og ved visse afståelser Der er indført mulighed for ved salg af fast ejendom, hvor der konstateres  

 en skattepligtig fortjeneste, at vælge at modregne fortjenesten i  

 anskaffelsessummen for en ny ejendom, i anskaffelsessummen for en genopført  

 ejendom eller i udgifterne til en ombygning, nybygning eller tilbygning på en  

 fast ejendom.
Loven indeholder endvidere en række regler, der udskyder beskatningen ved  

 visse afståelser til en senere afståelse.
Det gælder således lovens § 7, stk.  

 1, om fritagelse for beskatning ved jordombytning, § 7, stk. 2, om fritagelse  

 for beskatning ved mageskifte af ubebyggede arealer og § 10 om fritagelse for  

 beskatning af skadeserstatninger ved genopførelse.
5.1. Geninvesteringer, §§ 6 A - C Efter reglerne i §§ 6 A - C kan en skattepligtig ved at genanskaffe en ny  

 ejendom, ved at genopføre en skadelidt ejendom eller ved at ombygge, tilbygge  

 eller nybygge på en ejendom i forbindelse med afståelsen af en fast ejendom  

 herunder et delsalg, udskyde beskatningen til en senere ejendomsafståelse.  

 Den skattepligtige kan således vælge mellem at lade sig beskatte ved  

 afståelsen af ejendommen, eller at udskyde beskatningen til en senere  

 afståelse ved at modregne fortjenesten i anskaffelsessummen for den  

 nyerhvervede eller den genopførte ejendom eller i udgifterne ved ombygningen,  

 tilbygningen eller nybygningen på en fast ejendom.
 § 6  A omfatter situationer, hvor en ejendom sælges,  

 og hvor der i umiddelbar forbindelse hermed købes en ny fast ejendom.
§ 6  B vedrører den situation, hvor der i forbindelse  

 med modtagelsen af en forsikrings- eller erstatningssum i anledning af en  

 indtruffen skade sker genopførelse af ejendommen.
Bestemmelsen omfatter ikke  

 udskydelse af beskatningen af eventuelle genvundne afskrivninger efter  

 afskrivningsloven.
 § 6  C omfatter de situationer, hvor der i forbindelse  

 med en afståelse af fast ejendom sker ombygning, tilbygning eller nybygning  

 på en fast ejendom.
 Såfremt der afstås flere ejendomme, hvor der er såvel fortjeneste som tab,  

 kan den skattepligtige vælge mellem at overføre hele fortjenesten ved salg af  

 en ejendom til modregning i anskaffelsessummen for en ny ejendom, i det  

 omfang fortjenesten kan rummes i anskaffelsessummen, eller at modregne  

 fortjenesten i eventuelle tab ved afståelse af fast ejendom.
 En eller flere fortjenester kan fordeles og modregnes i anskaffelsessummen  

 for en eller flere ejendomme, såfremt betingelserne i øvrigt er opfyldt.
5.1.1. Generelle betingelser De generelle betingelser for at anvende reglerne i §§ 6 A - C er som  

 udgangspunkt, at der ved afståelsen af en ejendom konstateres en  

 skattepligtig fortjeneste.
Adgangen til at modregne fortjenesten i anskaffelsessummen for en anden  

 ejendom foreligger kun, når såvel den ejendom, der afstås, som den ejendom,  

 der erhverves, anvendes helt eller delvis i ejerens eller den samlevende  

 ægtefælles erhvervsvirksomhed.
Det er en betingelse for at anvende reglerne  

 mellem samlevende ægtefæller, at ægtefællerne er samlevende ved udgangen af  

 både det indkomstår, hvori afståelsen finder sted, og det indkomstår, hvor  

 erhvervelsen finder sted.
Erhvervsvirksomhed omfatter ikke udlejning af fast  

 ejendom, hvad enten der er tale om udlejning til beboelse, eller udlejning  

 til en lejer, der anvender ejendommen til erhvervsmæssig virksomhed.
Reglerne  

 finder derfor ikke anvendelse i de tilfælde, hvor ejendommen udelukkende er  

 en udlejningsejendom.
 Reglerne finder heller ikke anvendelse for så vidt angår en- og  

 tofamiliehuse, ejerlejligheder, sommerhusejendomme, anpartslejligheder og  

 salg af aktier m.v., der er forbundet med brugsret til en beboelseslejlighed,  

 der er omfattet af lovens § 8 og en- og tofamilieshuse og ejerlejligheder,  

 der tidligere har udgjort en del af en ejendom, jf. § 9, stk. 4, eller  

 ejendomme, der er beliggende i udlandet.
Såfremt den skattepligtige ønsker at anvende reglerne, skal hele  

 fortjenesten modregnes i anskaffelsessummen, genopførelsessummen eller i  

 udgifterne til ombygningen, tilbygningen eller nybygningen.
Overstiger  

 fortjenesten den kontante anskaffelsessum for den nyerhvervede ejendom m.v.,  

 beskattes den overskydende fortjeneste efter lovens almindelige regler.
Fortjenesten, der kan modregnes i anskaffelsessummen for den nyerhvervede  

 ejendom, opgøres efter de sædvanlige regler i § 6, stk. 1, som forskellen  

 mellem anskaffelsessummen reguleret for tillæggene efter § 5, stk. 1 og 2, og  

 afståelsessummen, og reduceret med en evt. pålignet frigørelsesafgift.  

 Fortjenesten nedsættes derimod ikke med den procentvise nedtrapning i forhold  

 til ejertiden, som sker fra det 4. ejerår.
Er både den afståede og den  

 erhvervede ejendom omfattet af vurderingslovens § 33, stk. 1, stk. 5 eller  

 stk. 7 vedrørende landbrugsejendomme m.v. indrømmes der ikke fradrag efter §  

 9, stk. 1 - 3, for den del af fortjenesten, der forholdsmæssigt falder på den  

 del af ejendommen, der tjener til bolig for ejeren.
 Såfremt ejeren ved opgørelsen af fortjenesten på den afståede ejendom  

 ønsker at anvende reglerne om indeksering af anskaffelsessummen, jf. § 5 A,  

 skal indeksering ligeledes finde sted ved senere afståelse af den erhvervede  

 ejendom, såfremt den skattepligtige ønsker at modregne fortjenesten på den  

 solgte ejendom i anskaffelsessummen for den erhvervede ejendom, jf. § 6 A,  

 stk. 6. Denne bestemmelse indebærer, at indeksering af anskaffelsessummen ved  

 opgørelse af anskaffelsessummen ved opgørelse af fortjenesten ved afståelse  

 af en landbrugsejendom m.v., som den skattepligtige ønsker modregnet i  

 anskaffelsessummen for en nyerhvervet ejendom alene kan finde anvendelse,  

 såfremt den nyerhvervede ejendom ligeledes er en landbrugsejendom m.v., der  

 er omfattet af § 5 A.
5.1.2. Anvendelse mellem ægtefæller Reglerne finder desuden anvendelse, hvis den afståede ejendom tilhører den  

 ene ægtefælle, og den erhvervede ejendom tilhører den anden ægtefælle, når  

 såvel den afståede som den erhvervede ejendom anvendes helt eller delvis i  

 den ene eller den anden ægtefælles erhvervsvirksomhed.
Der stilles i øvrigt  

 de samme betingelser til den afståede og til den erhvervede ejendom.
Det er  

 også i denne situation en betingelse, at ægtefællerne er samlevende ved  

 udgangen af både det indkomstår, hvori afståelsen finder sted, og det  

 indkomstår, hvori erhvervelsen finder sted.
5.1.3. Periode for geninvestering af fortjenesten Betingelsen for at den skattepligtige kan overføre en fortjeneste efter §  

 6 A ved afståelsen af en fast ejendom i forbindelse med erhvervelse af en ny  

 ejendom er, at erhvervelsen finder sted i indkomståret før afståelsesåret, i  

 afståelsesåret eller i indkomståret efter afståelsesåret.
Ved genopførelse af en skadelidt ejendom er det en betingelse for at  

 anvende § 6 B, at genopførelsen finder sted i det samme indkomstår, som  

 skaden indtræffer, eller i det nærmest følgende indkomstår.
Det er endvidere  

 en betingelse, at genopførelsen sker på den samme ejendom.
 Betingelsen for at anvende reglen i § 6 C er, at ombygningen, nybygningen  

 eller tilbygningen skal finde sted enten i det indkomstår, hvor afståelsen  

 finder sted, i indkomståret før afståelsesåret eller i indkomståret efter  

 afståelsesåret.
 Der er ikke mulighed for dispensation.
5.1.4. Krav til selvangivelsen Den skattepligtige skal senest for det indkomstår, hvori erhvervelsen,  

 genopførelsen eller om-, til-, eller nybygningen finder sted, begære reglerne  

 anvendt ved indsendelse af rettidig selvangivelse.
Såfremt fortjenesten er  

 beskattet i det foregående indkomstår, kan ansættelsen genoptages.  

 Tilbagebetaling af eventuel overskydende skat sker efter de gældende regler.
 Såfremt erhvervelsen af fast ejendom finder sted i det seneste indkomstår  

 forud for afståelsesåret, skal den skattepligtige begære reglen anvendt  

 senest ved indsendelsen af rettidig selvangivelse for afståelsesåret.
 Hvis der ikke erhverves fast ejendom m.v. senest i året efter  

 afståelsesåret beskattes fortjenesten eller den del af fortjenesten, der ikke  

 er benyttet til erhvervelse eller investering i fast ejendom for det  

 indkomstår, hvori fortjenesten blev konstateret.
Eksempel 9. Eksempel på anvendelse af § 6 A og beskatning af  

 den overskydende fortjeneste En landbrugsejendom er købt i 1984 for 4.500.000 kr.
Ejendommen er den 1.  

 januar 1993 vurderet til 5.200.000 kr. kontant.
 I ejertiden er der i 1995 afholdt udgifter til forbedring, der overstiger  

 beløbsgrænsen i § 5, stk. 1.
Ejendommen afstås den 1. april 1999. Ved vurderingen 1. januar 1999 er  

 ejendommen vurderet til 8.000.000 kr. kontant.
Heraf udgør ejendomsværdien  

 for stuehuset med have 600.000 kr. kontant.
 Regulering af anskaffelsessummen i henhold til § 5 A foretages på grundlag  

 af den procentvise udvikling i reguleringstallet for 1993 til afståelsesåret.  

 For 1993, 1994 og 1995 er reguleringstallet henholdsvis 120, 123,6 og 124,5.  

 For 1996, 1997, 1998 og 1999 er reguleringstallet forudsat at udgøre  

 henholdsvis 126,6 - 130,2 - 135,4 og 140,4.
 Den 1. maj 1999 købes en landbrugsejendom (med stuehus) for 1.100.000 kr.  

 kontant.
 Den skattepligtige fortjeneste opgøres således:
5.2. Jordombytning, § 7, stk. 1 Er fast ejendom afstået ved jordombytning som led i en jordfordelingssag  

 efter lov om jordfordeling mellem landejendomme (lovbekendtgørelse nr. 467 af  

 22. juni 1990) eller efter lov om planlægning, (lovbekendtgørelse nr. 746 af  

 16. august 1994), kan den skattepligtige ifølge § 7, stk. 1, forlange, at der  

 ved opgørelsen af fortjenesten ses bort fra den afståelse af ubebygget areal,  

 der efter værdiforholdene på tidspunktet for jordombytningen modsvares af  

 modtaget ubebygget areal.
 Ved senere afståelse af et tilbyttet areal, der efter værdiforholdene på  

 tidspunktet for jordbyttet blev modsvaret af afgivet areal, opgøres  

 anskaffelsessummen for det tilbyttede areal, som om det var erhvervet på  

 samme tidspunkt og for samme beløb, som det i sin tid afgivne areal.  

 Forbedrings- og vedligeholdelsesudgifter, der inden jordombytningen er  

 afholdt vedrørende det i sin tid afgivne areal, tages herved i betragtning i  

 det omfang, de kan medregnes efter lovens § 5, stk. 2.
Såfremt den skattepligtige ved en jordombytning afstår et areal af mindre  

 værdi end det areal, der modtages, vil den skattepligtige ved at fordre  

 bestemmelsen i § 7, stk. 1, anvendt, undgå at den ved denne afståelse opnåede  

 fortjeneste medregnes til den skattepligtige almindelige indkomst i  

 ombytningsåret.
Ved senere afståelse benyttes anskaffelsessummen for det  

 afgivne mindre værdifulde areal som anskaffelsessum for det tilbyttede areal.
Såfremt den skattepligtige ved jordombytning har afstået et areal af  

 større værdi end det modtagne areal, vil anvendelsen af bestemmelsen i § 7,  

 stk. 1, føre til, at alene forskellen mellem det afgivne og det modtagne  

 areals værdi anses som afståelsesvederlag ved opgørelsen af en eventuel  

 fortjeneste.
Ved beregningen af den skattepligtige fortjeneste skal den  

 regulerede anskaffelsessum for det afgivne areal, opgjort efter reglerne i §§  

 4, 5 og 5 A reduceres med følgende brøk:
 Eksempel 10:
En skattepligtig afgiver som led i en jordombytning ubebygget areal til en  

 samlet værdi af 150.000 kr. og modtager i stedet ubebygget areal til en værdi  

 af 100.000 kr.
For det afgivne areal andrager den regulerede anskaffelsessum  

 opgjort efter reglerne i § 5 eller § 5 A, 90.000 kr.
 Fordrer den skattepligtige bestemmelsen i § 7, stk. 1, anvendt, skal den  

 skattepligtige fortjeneste opgøres således:
5.3. Mageskifte af ubebyggede arealer, § 7, stk. 2 Efter lovens § 7, stk. 2, kan skatteministeren fritage fortjenester ved  

 mageskifte for beskatning.
 Det er en betingelse for en sådan fritagelse, at mageskiftet kun omfatter  

 ubebyggede arealer, og at der ikke i forbindelse med mageskiftet foruden  

 arealet er ydet vederlag på mere end 10.000 kr.
Fritagelse kan kun gives på det i loven fastsatte vilkår, at  

 anskaffelsessummen for det ved mageskiftet erhvervede areal ved senere  

 afståelse opgøres, som om arealet var erhvervet på samme tidspunkt og for  

 samme beløb, som det ved mageskiftet afståede areal.
Ved opgørelsen af  

 anskaffelsessummen medregnes også forbedrings- og vedligeholdelsesudgifter,  

 der inden mageskiftet er afholdt vedrørende det afståede areal, og som kan  

 medregnes efter § 5, stk. 2, jf. afsnit 4.6., samt det faste tillæg efter §  

 5, stk. 1, jf. afsnit 4.5.
Ansøgning om fritagelse for beskatningen indsendes til den kommunale  

 skattemyndighed.
Afgørelsen kan påklages til told- og skatteregionen.
5.4. Erstatnings- og forsikringssummer, § 10 5.4.1. Betingelser Erstatnings- og forsikringssummer behandles som salgssummer, jf. § 2, stk.  

 1. I § 10, stk. 1, er det imidlertid bestemt, at fortjeneste, der er opnået  

 ved modtagelse af erstatnings- og forsikringssummer i anledning af en  

 indtruffet skade, ikke medregnes i fortjenesten, når den skattepligtige  

 foretager genopførelse på den beskadigede ejendom for et beløb, der mindst  

 svarer til erstatnings- eller forsikringssummen.
Det er en betingelse, at den  

 skattepligtige søger ligningsmyndigheden om fritagelse for at medregne  

 fortjenesten, og at genopførelsen sker enten i det år, hvor fortjenesten  

 konstateres eller i det nærmest følgende indkomstår.
Den skattepligtige har  

 dog altid frist med genopførelsen til udløbet af det indkomstår, der følger  

 nærmest efter det, hvori erstatningen er endeligt fastsat.
Derimod er det ikke en betingelse, at der genopføres bygninger eller  

 installationer af samme art, som de beskadigede.
Med genopførelse af den  

 beskadigede ejendom sidestilles ombygning af eksisterende bygning, jf. § 10,  

 stk. 6.
5.4.2. Dispensation Under ganske særlige omstændigheder kan de omhandlede frister, som nævnt i  

 afsnit 5.4.1., forlænges af den kommunale skattemyndighed efter ansøgning fra  

 den skattepligtige.
Ligningsrådet kan endvidere dispensere fra kravet om, at genopførelse skal  

 ske på den skaderamte ejendom, såfremt lov eller offentlig myndigheds  

 bestemmelse hindrer, at genopførelse sker på den ejendom, hvor de skaderamte  

 formuegoder fandtes.
Dispensation kan dog kun opnås, hvis der i stedet  

 foretages genopførelse på en anden ejendom for et beløb, der svarer til  

 erstatnings- eller forsikringssummen.
 Ligningsrådet kan tillige meddele dispensation, hvis den skaderamte  

 anvender hele forsikringssummen til genopførelse dels på det oprindelige sted  

 dels på en anden ejendom.
 Herudover kan Ligningsrådet tillade, at § 10 også kan anvendes i tilfælde,  

 hvor to eller flere erhvervsejendomme tilhører samme ejer og udgør en  

 driftsenhed, når genopførelsen (ombygningen) blot sker på en anden af de  

 ejendomme, som indgår i driftsenheden.
 Ligningsrådet skal i forbindelse med en dispensation træffe bestemmelse om  

 det fremtidige afskrivningsgrundlag og det grundlag, hvorpå den regulerede  

 anskaffelsessum skal gøres op, dersom den skattepligtige senere afstår den  

 ejendom, hvorpå genopførelsen er sket.
5.4.3. Ansøgning Skattefritagelse i anledning af modtagelse af en brand- eller anden  

 skadeserstatning opnås kun efter begæring, når den skaderamte overfor den  

 kommunale skattemyndighed meddeler, at der ønskes skattefri genanbringelse af  

 et beløb, der svarer til den udbetalte erstatning.
 Der skal så vidt muligt i forbindelse med indgivelse af selvangivelsen for  

 det indkomstår, hvori erstatnings- eller forsikringssummen er endeligt  

 fastsat, gives den kommunale skattemyndighed underretning om, at den  

 beskadigede bygning eller installation agtes genopført.
5.4.4. Afskrivninger på den genopførte ejendom I § 10, stk. 3, bestemmes det, at der kun kan foretages skattemæssige  

 afskrivninger på den genopførte ejendom inden for de rammer, der er fastsat i  

 § 26 A i afskrivningsloven.
Der henvises til Skatteministeriets cirkulære om  

 afskrivningsloven.
5.4.5. Anskaffelsessummen for den genopførte ejendom I § 10, stk. 4, er det fastsat, at skattepligtige, der har fremsat den  

 ovenfor omtalte begæring om fritagelse for beskatning af erstatningssummer,  

 ved senere afståelse af den genopførte ejendom kan medregne følgende ved  

 opgørelsen af den regulerede anskaffelsessum efter § 5 og § 5 A:
 Ved opgørelsen af anskaffelsessummen for den genopførte ejendom beregnes  

 det faste tillæg og forbedrings- og vedligeholdelsestillæg efter § 5, stk. 1  

 og 2, på sædvanligvis fra anskaffelsesåret.
 Disse regler om opgørelse af anskaffelsessummen er uafhængige af, om der  

 kan afskrives på den pågældende ejendom og omfatter således også tilfælde,  

 hvor ejendommen eller en del af den ikke er afskrivningsberettiget.
 Når genopførelse sker på en anden ejendom, er det endvidere forudsat, at  

 der foretages en reduktion ved opgørelsen af den regulerede anskaffelsessum  

 for den oprindelige ejendom, såfremt den skattepligtige senere afstår denne.  

 Reduktionen skal svare til det beløb, hvormed den beskadigede bygning indgik  

 i anskaffelsessummen for den oprindelige ejendom.
6. Betinget henstand med betalingen af skatten af  

 fortjenesten, § 12 Den skattepligtige kan i.h.t. § 12 under visse betingelser efter ansøgning  

 opnå henstand med betalingen af skatten, der vedrører fortjeneste ved  

 afståelse af fast ejendom.
Henstand gives navnlig, når hensyn til  

 videreførelsen af en erhvervsvirksomhed taler for det.
 Henstand kan indrømmes, uanset på hvilken måde fortjenesten er opstået  

 (salg, skade, m.v.).
6.1. Skatten af fortjenesten Tilladelse til henstand kan omfatte den del af skatten, som  

 forholdsmæssigt falder på fortjenesten på den afståede ejendom.
 Skatten beregnes som en forholdsmæssig andel af hver enkelt af de skatter,  

 der indgår i skatteberegningen efter personskattelovens §§ 6, 6 a og 7, i det  

 omfang en fortjeneste indgår i beregningsgrundlaget for den pågældende skat.
 Det samlede beløb, der kan bevilges henstand med udgør således summen af  

 den forholdsmæssige andel af de kommunale og amtskommunale indkomstskatter,  

 bundskat, mellemskat og topskat efter fradrag af personfradraget, der kan  

 henføres til fortjeneste ved afståelse af fast ejendom.
 For juridiske personer eller andre, hvor skatten beregnes med en  

 proportional skatteprocent, beregnes henstandsbeløbet med en forholdsmæssig  

 andel af skatten.
6.2. Betingelser Henstandsordningen er betinget af følgende:
Er fortjenesten konstateret i anledning af en skade, udløber fristen for  

 genanskaffelse dog først med udgangen af det indkomstår, der følger efter  

 det, hvori erstatningen er endeligt fastsat.
Når ganske særlige  

 omstændigheder foreligger, kan fristerne for genanskaffelse forlænges efter  

 ansøgning.
For at opnå henstand skal det vederlag, der ydes for den eller de  

 genanskaffede faste ejendomme, mindst svare til vederlaget for den afståede  

 ejendom.
Ganske uvæsentlige differencer er dog ikke til hinder for, at  

 henstand kan indrømmes.
6.3. Vilkår Henstanden indrømmes i øvrigt på nærmere i hvert enkelt tilfælde fastsatte  

 vilkår.
Som vejledning for praktiseringen af henstandsordningen gælder  

 følgende:
Henstandsbeløbet vil blive krævet forrentet fra det tidspunkt, hvor  

 skattebeløbet er forfaldent til betaling.
Forrentningen skal ske med en  

 rentesats på 1 pct. p.a. over Nationalbankens diskonto, dog aldrig under 6  

 pct. p.a.
Renteudgiften kan fratrækkes i den skattepligtige indkomst.
Endvidere vil henstandsbeløbet i almindelighed blive krævet afdraget inden  

 for et tidsrum af 15 år fra forfaldstidspunktet.
Hvor skatten af fortjenesten  

 hidrører fra en forsikrings- eller erstatningssum for brand eller anden  

 skade, kan der dog gives afdragsfri henstand, indtil den skattepligtige måtte  

 afhænde den genanskaffede (genopførte) ejendom.
Ansøgning om henstand skal indgives til de kommunale skattemyndigheder,  

 jf. bekendtgørelse nr. 514 af 16. juni 1994. Kommunernes afgørelser kan  

 påklages til told- og skatteregionerne.
Told- og skatteregionens afgørelse  

 kan ikke indbringes for anden administrativ myndighed.
7. Beskatning ved dødsfald og ved overdragelse i  

 levende live i familieforhold 7.1. Beskatning ved dødsfald Reglerne for beskatning ved afståelse af fast ejendom er også ændret for  

 det skattepligtige dødsbos salg af fast ejendom eller udlæg med virkning for  

 ejendomme, der afstås den 19. maj 1993 eller senere eller ved udlæg.
For så  

 vidt angår udlæg har de ændrede beskatningsregler virkning, når dødsfaldet er  

 sket efter den 19. maj 1993, eller ved skifte af uskiftet bo, når  

 skiftebegæring er indgivet efter den 19. maj 1993.
 For udlægsmodtageren er der nu i visse tilfælde adgang til at succedere i  

 fast ejendom, der er omfattet af loven.
Som udgangspunkt finder de almindelige regler i kildeskatteloven om  

 dødsboets beskatning også anvendelse på fast ejendom.
Reglerne suppleres af  

 bestemmelserne i § 14.
7.1.1. Dødsboets beskatning 7.1.1.1. Dødsboets salg Hvis ejendommen sælges af dødsboet, skal boet beskattes af fortjenesten og  

 kan fratrække et evt. tab i anden ejendomsgevinst i boet.
De almindelige  

 regler om beskatning ved afståelse af fast ejendom finder således anvendelse.  

 Boets tillæg efter § 5, stk. 1 og 2, og nedslag efter § 6, stk. 1 og 2,  

 afhænger af afdødes og boets samlede besiddelsestid.
 Fortjeneste eller tab, som et dødsbo konstaterer ved salg eller udlæg af  

 en ejendom, der er omfattet af § 8 eller § 9, stk. 4 (ejerboliger), skal ikke  

 medregnes ved opgørelsen af fortjenesten efter reglerne i loven, hvis  

 ejendommen eller lejligheden ved et salg før dødsfaldet ville være undtaget  

 fra beskatningsreglerne.
 Ved boets afståelse af ejendomme, der er omfattet af § 9, stk. 1, som f.  

 eks. landbrugsejendomme og blandede benyttede ejendomme, kan der foretages et  

 fradrag efter § 9, stk. 1-3 (ejerboligfradrag), hvis der ved et salg før  

 dødsfaldet kunne have været foretaget et sådan fradrag.
 I andre tilfælde skal boet medregne fortjenesten efter § 6.
 Om afdødes tab ved afståelse af fast ejendom, der kan overtages af  

 dødsboet, henvises der til afsnit 4.16.3.
7.1.1.2. Dødsboets udlæg Fortjeneste ved dødsboets udlæg beskattes i samme omfang som salg, med  

 mindre udlægsmodtageren indtræder i afdødes skattemæssige stilling.
 Boets mulighed for at vælge mellem udlæg af en ejendom til arvinger,  

 ægtefælle eller legatarer med succession eller udlæg uden succession afgøres  

 af reglerne i kildeskatteloven sammenholdt med § 14.
 Ejerboliger:
 Ejendomme, der er omfattet af § 8, stk. 1-3, eller § 9, stk. 4, kan  

 således ikke udlægges med succession.
 Fortjeneste eller tab medregnes i disse tilfælde ikke til boets indkomst,  

 jf. § 14, stk. 1.
 Erhvervsejendomme:
Boet kan udlægge erhvervsejendomme med eller uden succession, når  

 ejendommen er omfattet af loven, og den helt eller delvis er blevet anvendt i  

 afdødes eller ægtefællens erhvervsvirksomhed.
Udlejning af fast ejendom anses  

 ikke i denne sammenhæng for en erhvervsvirksomhed.
Bortforpagtning af  

 ejendomme, der er nævnt i vurderingslovens § 33, stk. 4 og stk. 7, anses ikke  

 i denne forbindelse for virksomhed ved udlejning af fast ejendom, og udlæg  

 med succession er derfor ikke udelukket i disse tilfælde.
 Arvinger m.v. kan også succedere i ejendomme, hvor anskaffelsessummen er  

 nedsat med fortjeneste fra afståelse af anden fast ejendom efter §§ 6 A - C.
 Kildeskattelovens regler giver eksempelvis ikke adgang til at udlægge med  

 succession i følgende situationer (opregningen er ikke udtømmende):
- hvis der ved udlæg af en ejendom konstateres tab, - i et skattefrit bo, samt - hvor aktiver i et privatskiftet bo ved 15 måneders fristens udløb stadig  

 befinder sig i boet.
Når boet udlægger med succession beskattes fortjenesten ved udlægget ikke  

 i boet, og der er mulighed for at beregne passivposter.
I modsætning hertil  

 skal boet beskattes af fortjeneste ved udlæg af fast ejendom uden succession  

 på tilsvarende måde som ved salg.
 Andre ejendomme:
 Andre ejendomme kan eksempelvis være boliger, der ikke opfylder  

 betingelserne i § 8, stk. 1-3, eller § 9, stk. 4, udlejningsejendomme samt  

 ubebyggede grunde.
 Dødsboet kan ikke udlægge sådanne ejendomme med succession, og fortjeneste  

 ved udlæg skal derfor altid beskattes i boet.
 7.1.2. Ægtefælle i uskiftet bo m.v.
 Den længstlevende ægtefælle har i visse situationer ret til at indtræde i  

 afdødes skattemæssige stilling uden en mellemkommende beskatning af noget bo.
Den længstlevende ægtefælle indtræder altid i afdødes skattemæssige  

 stilling, hvor - boet umiddelbart efter dødsfaldet udleveres ægtefællen til hensidden i  

 uskiftet bo, - ægtefællen får udsættelse med arveafgiftspligtens indtræden efter  

 arveafgiftslovens § 14 A, - boet udlægges ægtefællen uden skiftebehandling efter skiftelovens § 57,  

 stk. 1.
 Ved den længstlevende ægtefælles afståelse af ejendommen behandles  

 fortjeneste og tab på samme måde som fortjeneste/tab ville være blevet  

 behandlet ved førstafdødes afståelse.
7.1.3. Ægtefælle og arvinger, der intræder i boets skattemæssige  

 stilling.
Beskatning ved videresalg De skattemæssige regler for ægtefælle og arvinger, når de er indtrådt i  

 boets skattemæssige stilling, er fastsat i kildeskattelovens § 33.
 Modtageren af den udlagte ejendom skal ved et senere salg behandles, som  

 om udlægsmodtageren selv havde købt ejendommen på det tidspunkt, hvor den er  

 købt af afdøde og til den samme anskaffelsessum.
Ved opgørelsen af den skattepligtige fortjeneste er modtageren således  

 også omfattet af de samme indgangsværdier for ejendomme, der er erhvervet før  

 den 19. maj 1993, som afdøde var.
Har afdøde begæret ejendommen omvurderet  

 efter vurderingslovens § 4 B, er udlægsmodtageren også bundet af at benytte  

 denne ejendomsværdi, sådan som afdøde var.
Hvis afdøde har benyttet reglerne i §§ 6 A - C, indtræder udlægsmodtageren  

 også i den nedsatte anskaffelsessum.
Udlægsmodtageren er ligeledes bundet af  

 indekseringsreglen i § 5 A, hvis afdøde har brugt denne bestemmelse på den  

 afståede ejendom, og derfor var forpligtet til også at indeksere  

 anskaffelsessummen på den erhvervede ejendom, jf. § 6 A, stk. 6.
7.1.4. Ægtefælle og arvinger, der ikke indtræder i boets skattemæssige  

 stilling.
Beskatning ved videresalg Reglerne, for ægtefælle og arvingers beskatning ved videresalg, når de  

 ikke er indtrådt i afdødes skattemæssige stilling, findes i lovens § 14.
 Ved udlæg af en ejendom, der er fritaget for beskatning, fordi ejendommen  

 er omfattet af § 8, stk. 1-3, eller § 9, stk. 4, eller der udlægges uden  

 succession, skal ægtefælle, arving eller legatar ved en senere afståelse,  

 anse ejendommen for erhvervet ved udlægget til de værdier, den er opført med  

 i den endelige boopgørelse, en opgørelse efter kildeskattelovens § 20, stk.  

 2, eller en opgørelse efter kildeskattelovens § 20 C, stk. 4.
 Når udlægsmodtageren i de situationer skal benytte udlægstidspunktet som  

 erhvervelsestidspunkt ved senere afståelse betyder det, at udlægsmodtageren  

 selvstændigt skal opfylde betingelserne for nedslag efter § 6, stk. 1-2,  

 eller betingelserne for at sælge ejendommen skattefrit efter § 8, stk. 1-3  

 eller § 9, stk. 4.
7.1.5. Udlæg af næringsejendomme Ejendomme, der er anskaffet som led i den pågældende ejers næringsvej, er  

 ikke omfattet af loven.
Afdødes næringsejendomme kan enten udlægges fra boet  

 med beskatning eller med succession efter kildeskattelovens regler.
Såfremt  

 udlæg med succession vælges, indtræder udlægsmodtager både i afdødes  

 anskaffelsestid og anskaffelsessum samt i bedømmelsen af, om ejendommen er  

 erhvervet som et led i afdødes næringsvej.
Der kan beregnes passivposter.
7.2. Beskatning ved overdragelse i levende live i familieforhold Med virkning for overdragelser den 19. maj 1993 og senere er der nu også  

 adgang til at anvende de generelle successionsregler om overdragelse i  

 levende live i familieforhold, jf. kildeskattelovens § 33 C.
Det er en betingelse for at anvende kildeskattelovens § 33 C, at reglerne  

 i ejendomsavancebeskatningsloven fører til beskatning, og at ejendommen helt  

 eller delvis anvendes i overdragerens erhvervsvirksomhed.
Udlejning af fast  

 ejendom er ikke erhvervsmæssig virksomhed i denne forbindelse.
Dette er dog  

 ikke til hinder for at anvende reglerne for bortforpagtede ejendomme, der er  

 omfattet af vurderingslovens § 33, stk. 4 og 7, idet disse ikke anses for  

 omfattet af virksomhed ved udlejning af fast ejendom.
 Når der succederes efter disse regler, indtræder erhververen i  

 overdragerens skattemæssige stilling for så vidt angår  

 anskaffelsestidspunktet og anskaffelsessummen, og overdrageren beskattes ikke  

 ved overdragelsen.
8. Ikrafttræden De nye regler finder som udgangspunkt anvendelse på afståelser, der finder  

 sted den 19. maj 1993 eller senere.
 Er ejendommen erhvervet før den 19. maj 1993, opgøres ejendommens  

 anskaffelsessum ved afståelsen efter de særlige regler, der er fastsat i § 4,  

 stk. 3. Det gælder også i de situationer, hvor en længstlevende ægtefælle  

 fuldt ud er indtrådt i afdødes skattemæssige stilling efter de hidtidige  

 regler.
De nye regler finder tilsvarende anvendelse for dødsboer, der sælger en  

 ejendom den 19. maj 1993 eller senere.
Udlægges en ejendom fra et dødsbo,  

 finder de nye regler anvendelse, hvis dødsfaldet er sket efter den 19. maj  

 1993. Er dødsfaldet sket den 19. maj 1993 eller tidligere, finder de  

 hidtidige regler anvendelse, uanset hvornår udlægget sker.
Tilsvarende regler gælder ved skifte af uskiftet bo.
Skiftebegæringen  

 træder i stedet for dødsfald.
Ved erhvervelse eller tildeling af mælkekvoter til en tidligere erhvervet  

 ejendom samt ved afståelse af mælkekvoter fra en ejendom, der ikke afstås  

 samtidig, gælder de særlige reguleringsregler for anskaffelsessummens  

 opgørelse fra den 18. juni 1993 eller senere.
Ved afståelse af en mælkekvote  

 den 18. juni 1993 eller senere, men inden den 18. november 1993, kan  

 reguleringsreglerne for anskaffelsessummens opgørelse, som de fremgår af lov  

 nr. 427 af 25. juni 1993 anvendes, hvis de er mere fordelagtige end de  

 regler, der er fastsat i lov nr. 1117 af 22. december 1993.
 Ejere af ejendomme beliggende i udlandet er udelukket fra at benytte  

 reglerne om genanbringelse af en fortjeneste ved afståelse af fast ejendom  

 ved anskaffelse af en ny ejendom, genopførelse af en skadelidt ejendom, eller  

 ved ombygning, nybygning eller tilbygning til en ejendom fra den 18. juni  

 1993.
Ejere af skovbrugsejendomme, der er omfattet af vurderingslovens § 33,  

 stk. 7, 1. pkt., kan ved afståelse den 1. januar 1990 eller senere nedsætte  

 fortjenesten på ejendommen med et fradrag, der svarer til fortjenesten på den  

 del af ejendommen, der har tjent som bolig for ejeren.
Fradraget svarer til  

 det fradrag, der f. eks. indrømmes på landbrugets stuehuse.
Fradraget  

 beregnes efter § 9, stk. 1-3.
