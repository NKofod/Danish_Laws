Fremsat den 16. december 1999 af undervisningsministeren  

 (Margrethe Vestager) Forslag til Lov om folkehøjskoler, efterskoler,  

 husholdningsskoler og håndarbejdsskoler (frie kostskoler) Kapitel 1 Formål og virksomhed § 1. Loven omfatter folkehøjskoler, efterskoler,  

 husholdningsskoler og håndarbejdsskoler (frie kostskoler), der tilbyder  

 undervisning og samvær på kurser, hvis hovedsigte er folkelig  

 oplysning, og som er godkendt af undervisningsministeren til tilskud.  

 Undervisningen skal have en bred almen karakter.
Enkelte fag eller  

 faggrupper kan have en fremtrædende plads, men aldrig på  

 bekostning af det almene.
Skolernes virksomhed skal tilrettelægges ud  

 fra deres selvvalgte værdigrundlag.
Stk. 2. Folkehøjskoler tilbyder voksne elever kurser  

 efter stk. 1. Ungdomshøjskoler godkendt inden udgangen af 1971 er  

 folkehøjskoler for unge voksne.
Kurser på folkehøjskoler  

 tilrettelægges med henblik på at øge elevernes almene,  

 faglige og personlige kvalifikationer.
 Stk. 3. Efterskoler tilbyder unge elever kurser efter  

 stk. 1 med henblik på elevernes hele menneskelige udvikling og  

 modning samt deres almene opdragelse og uddannelse.
 Stk. 4. Husholdningsskoler og håndarbejdsskoler tilbyder  

 unge og voksne elever kurser efter stk. 1. Husholdnings- og/eller  

 håndarbejdsfag skal have en fremtrædende plads i undervisningen.  

 Husholdningsskoler kan tilbyde uddannelser inden for husholdningsfag.  

 Undervisningsministeren kan fastsætte regler herom.
 § 2. Optager efterskoler, husholdningsskoler og  

 håndarbejdsskoler elever, der er undervisningspligtige i henhold til  

 folkeskoleloven, skal skolerne tilbyde disse elever en undervisning, der  

 står mål med, hvad der almindeligvis kræves i  

 folkeskolen.
 Stk. 2. En elev kan i fag, hvor eleven har modtaget  

 undervisning i henhold til stk. 1, indstille sig til folkeskolens afgangsprøve på skolen, hvis skolen  

 afholder prøverne i overensstemmelse med de regler, der gælder  

 for folkeskolen, jf. folkeskolelovens § 14 og § 18, stk. 3.  

 Har eleven modtaget en undervisning, der står mål med den  

 obligatoriske undervisning i folkeskolens 10. klasse, jf. folkeskolelovens  

 § 8, stk. 1-4, kan eleven på samme måde indstille sig  

 til folkeskolens afgangsprøve eller 10. klasse-prøve.
Stk. 3. Skolerne giver de kommuner, hvor undervisningspligtige  

 elever er tilmeldt folkeregistret, meddelelse om optagelse og kursets  

 varighed.
Forlader disse elever skolen inden kursets afslutning eller  

 opfylder de ikke undervisningspligten, skal skolerne underrette kommunerne  

 herom.
Det samme gælder, hvis skolen ophører med at modtage  

 tilskud efter denne lov.
 § 3. Skolerne kan tilbyde specialundervisning og anden  

 specialpædagogisk bistand.
 Stk. 2. Elevens tidligere skolekommune skal yde vederlagsfri  

 pædagogisk-psykologisk rådgivning for elever på  

 efterskoler.
Stk. 3. På grundlag af en udtalelse fra elevens  

 tidligere skolekommune, jf. stk. 2, og godkendelse af udtalelsen fra  

 elevens bopælskommune kan skolerne henvise elever til  

 specialundervisning eller anden specialpædagogisk bistand i  

 folkeskolen.
Herudover kan skolerne henvise elever til en anden fri kostskole  

 eller fri grundskole efter aftale med denne.
 Stk. 4. En kommune kan kræve, at undervisningsudgifter  

 for elever, der er henvist til specialundervisning eller anden  

 specialpædagogisk bistand i folkeskolen i henhold til stk. 3, 1.  

 pkt., godtgøres af elevens bopælskommune.
 Stk. 5. Stk. 2-4 gælder også elever på  

 ungdomshøjskoler, husholdningsskoler og håndarbejdsskoler, der  

 ikke er fyldt 18 år ved kursets begyndelse.
 Stk. 6. Undervisningsministeren kan fastsætte  

 nærmere regler om bestemmelserne i stk. 2-5.
§ 4. Skolerne kan optage elever, der under kurset ikke skal bo  

 på skolen.
Undervisningsministeren fastsætter regler herom.
 § 5. Skolerne udsteder efter anmodning bevis for deltagelse  

 til elever, der har afsluttet et kursus på mindst 4 uger.
Kapitel 2 Grundlæggende betingelser for tilskud til frie  

 kostskoler § 6. Frie kostskoler skal opfylde nedennævnte  

 betingelser:
 1)	Skolen skal være en privat selvejende institution, som er  

 omfattet af § 1, og hvis forhold er reguleret i  

 vedtægtsbestemmelser, der godkendes af ministeren.
 2)	Skolen skal i sit virke som selvejende undervisningsinstitution  

 være uafhængig, og skolens midler må alene komme skolens  

 skole- og undervisningsvirksomhed til gode.
 3)	Skolen skal have en skolekreds eller et repræsentantskab, der  

 står bag skolens oprettelse og virksomhed.
 4)	Skolen skal råde over egnede og tilstrækkelige  

 elevværelser, forstander- og lærerbolig, kostforplejnings- og  

 opholdsarealer, undervisningslokaler og udstyr samt udgøre en  

 geografisk og bygningsmæssig enhed.
 5)	Skolen skal kunne begynde sin virksomhed på et rimeligt  

 økonomisk grundlag.
 6)	Skoler, som efter den 7. maj 1996 har indsendt eller indsender  

 forslag til vedtægter med henblik på at blive godkendt til  

 tilskud, skal være ejer af skolens bygninger eller hovedparten heraf og  

 må ikke eje bygninger sammen med andre.
 Stk. 2. Vedtægterne skal bl.a. indeholde bestemmelser om  

 institutionens værdigrundlag, formål, styrelse og  

 økonomiske forhold, herunder om fremgangsmåden ved  

 institutionens nedlæggelse og om anvendelse af den tiloversblevne  

 formue.
 Stk. 3. Fristen for indsendelse af ansøgning med  

 henblik på at blive godkendt til tilskud er 12 måneder,  

 før den tilskudsberettigende virksomhed ønskes påbegyndt.  

 En skole, der i 2 efter hinanden følgende finansår ikke har  

 oppebåret tilskud, skal søge om godkendelse til tilskud efter 1.  

 pkt.
 Stk. 4. Ministeren fastsætter nærmere regler om  

 betingelserne i stk. 1, herunder om oplysningspligt og om  

 fremgangsmåden ved ansøgning fra nye skoler, som ønsker  

 at blive godkendt til tilskud efter denne lov, og fra skoler, som  

 ønsker at generhverve tilskudsgodkendelsen, jf. stk. 3, 2. pkt.  

 og § 48.
§ 7. Den overordnede ledelse af skolen skal varetages af en  

 bestyrelse, der er ansvarlig over for undervisningsministeren.
Bestyrelsen er  

 tillige ansvarlig over for skolekreds/repræsentantskab.
Flertallet af  

 bestyrelsens medlemmer skal vælges på skolens  

 generalforsamling/repræsentantskabsmøde blandt  

 skolekredsens/repræsentantskabets medlemmer, jf. dog stk. 2.
 Stk. 2. Følgende personer kan ikke være medlem af  

 bestyrelsen:
 1)	Medlemmer af bestyrelsen i fonde, selskaber, foreninger eller andre  

 virksomheder, der udlejer ejendomme m.m. til skolen eller kontrollerer  

 udlejer af ejendomme m.m. til skolen.
 2)	Advokater, revisorer og lignende rådgivere for samt ansatte i  

 fonde, selskaber, foreninger eller andre virksomheder, der udlejer ejendomme  

 m.m. til skolen, eller som kontrollerer udlejer af ejendomme m.m. til  

 skolen.
 3)	Ejere af ejendomme m.m., der udlejes til skolen.
 4)	Den samme person kan ikke være medlem af bestyrelsen ved en  

 anden skole inden for samme skoleform.
 Stk. 3. Undervisningsministeren kan for tidligere og  

 nuværende kombinerede undervisningsinstitutioner oprettet før  

 den 1. januar 1996 dispensere fra bestemmelsen i stk. 2.
 Stk. 4. For bestyrelsen, forstanderen og andre ansatte  

 gælder i øvrigt bestemmelserne i forvaltningslovens kapitel 2 om  

 inhabilitet.
 Stk. 5. Den daglige ledelse varetages af en forstander, som  

 tillige har det pædagogiske ansvar.
§ 8. Bestyrelsen skal forvalte skolens midler, så  

 de bliver til størst mulig gavn for skolen.
Likvide midler, der ikke  

 er nødvendige for den daglige drift, skal under hensyntagen til  

 sikkerheden anbringes på en eller flere af følgende  

 måder:
 1)	Som indestående i pengeinstitutter hjemmehørende i  

 Danmark eller i et andet land inden for Det Europæiske  

 Økonomiske Samarbejdsområde (EØS).
 2)	I fondsaktiver udstedt af danske realkreditinstitutter,  

 Kreditforeningen af Kommuner i Danmark eller andre danske  

 finansieringsinstitutter under offentligt tilsyn.
 3)	I fondsaktiver eller gældsbreve, for hvilke den danske stat  

 eller en dansk kommune står som udsteder eller garant.
 4)	I værdipapirer bortset fra aktier, som efter deres art og  

 sikkerhed kan stilles i klasse med de aktiver, der er nævnt i nr. 2 og  

 3.
 § 9. For forstandere, viceforstandere og lærere skal  

 løn- og ansættelsesvilkår følge de af  

 finansministeren aftalte eller fastsatte bestemmelser, herunder  

 vedrørende pensionsforhold.
 § 10. Aftaler, herunder husleje- og ejendomsaftaler, skal  

 indgås på vilkår, der ikke er ringere for skolerne end  

 sædvanlige markedsvilkår, og skal søges ændret, hvis  

 udviklingen i markedsvilkårene tilsiger det.
 Stk. 2. Undervisningsministeren kan fastsætte  

 nærmere regler om huslejeaftaler, herunder i særlige  

 tilfælde bestemme, at huslejeaftaler skal indgås på andre  

 vilkår end dem, der er nævnt i stk. 1.
 Stk. 3. For skoler, der påbegynder deres virksomhed  

 efter den 1. august 1996, kan undervisningsministeren fastsætte  

 nærmere regler om den maksimale udgift til bygninger og arealer,  

 herunder bestemme, hvilke udgiftsarter der er omfattet heraf.
 § 11. Skolen skal have andre indtægter end  

 statstilskud.
Stk. 2. For deltagelse i et kursus fastsætter skolen en  

 elevbetaling.
Elevbetalingen må ikke være væsentligt over  

 gennemsnittet for skoleformen.
Undervisningsministeren fastsætter  

 regler om mindste elevbetaling.
Stk. 3. Skolen kan efter en individuel vurdering  

 nedsætte elevens egenbetaling.
For elever på  

 folkehøjskoler, husholdningsskoler og håndarbejdsskoler, der  

 ikke modtager kommunal elevstøtte, jf. § 34, skal egenbetalingen  

 mindst udgøre halvdelen af den i stk. 2 nævnte mindste  

 elevbetaling.
For elever på ungdomshøjskoler, efterskoler,  

 husholdningsskoler og håndarbejdsskoler, der modtager kommunal  

 elevstøtte, jf. § 34, skal egenbetalingen mindst udgøre  

 halvdelen af den i stk. 2 nævnte mindste elevbetaling med fradrag  

 af den maksimale statslige og kommunale elevstøtte.
§ 12. Skoleåret går fra den 1. august til den 31.  

 juli.
En fri kostskole skal have mindst 24 årselever, jf.  

 §§ 13-14, i det skoleår, der slutter i kalenderåret  

 før finansåret, eller som gennemsnit af dette skoleår og  

 de 2 foregående skoleår.
En nyoprettet skole, der ikke har  

 været i virksomhed i hele det skoleår, der slutter i  

 kalenderåret før finansåret, skal opfylde kravet om mindst  

 24 årselever i det første hele finansår.
En eksisterende  

 skole, der ikke efter denne paragraf har opnået ret til tilskud i  

 året før finansåret, skal opfylde årselevtalskravet  

 i finansåret, hvor den igen modtager tilskud.
Undervisningsministeren  

 kan i særlige tilfælde fravige kravet om 24 årselever.
Stk. 2. For en skole, der er nævnt i stk. 1, 2.  

 pkt., nedsættes kravet forholdsmæssigt, hvis skolen har mindre  

 end 36 kursusuger i skoleåret.
For en skole, der er nævnt i  

 stk. 1, 3. og 4. pkt., nedsættes kravet, hvis skolen har mindre  

 end 36 kursusuger i finansåret.
Stk. 3. En fri kostskole skal gennemføre  

 længerevarende kurser af mindst 4 ugers varighed i mindst 20 uger i  

 hvert skoleår, heraf skal mindst ét kursus have mindst 12 ugers  

 varighed.
Gennemfører en skole ikke dette mindste antal  

 længerevarende kurser i et skoleår, er skolen ikke  

 tilskudsberettiget i det finansår, hvor skoleåret slutter.
 Stk. 4. En nyoprettet skole og en skole, der ikke har  

 opnået ret til tilskud i året før finansåret, skal  

 opfylde tilskudsbetingelserne i stk. 1 og 3 inden 12 måneder efter  

 kursusvirksomhedens start.
Kapitel 3 Særlige regler om statstilskud Årselevtallet § 13. Eleverne skal for at kunne medregnes i  

 årselevtallet opfylde følgende betingelser ved kursets  

 begyndelse:
 1)	Elever på folkehøjskoler skal være fyldt 17 1/2  

 år.
2)	Elever på ungdomshøjskoler skal være mindst 16  

 1/2, men ikke 19 år.
På kurser af indtil 4 ugers samlet varighed  

 i skoleåret kan skolen dog medregne elever, der er fyldt 19 år  

 ved kursets begyndelse.
3)	Elever på efterskoler skal have afsluttet 7 års  

 skolegang eller være fyldt 14 år.
Elever, der er fyldt 18  

 år, kan i særlige tilfælde medregnes efter regler fastsat  

 af ministeren.
 4)	Elever på husholdningsskoler og håndarbejdsskoler skal  

 have afsluttet 9 års skolegang eller være fyldt 16  

 år.
 Stk. 2. Eleverne skal yde elevbetaling i overensstemmelse med  

 § 11.
Stk. 3. Eleverne skal oplyse personnummer og dokumentation for  

 statsborgerskab til skolen ved tilmeldingen.
Skolen skal videregive disse  

 oplysninger til brug for de offentlige myndigheder, der udfører  

 opgaver i medfør af denne lov.
 § 14. Skolens årselevtal er summen af elever, jf.  

 § 13, i hver kursusuge i et år divideret med 40. En kursusuge er 7  

 kursusdøgn.
Stk. 2. Skolen har pligt til at registrere elevernes  

 deltagelse i skolens kurser uge for uge.
Undervisningsministeren  

 fastsætter nærmere regler herom.
 Stk. 3. Ministeren fastsætter nærmere regler om  

 beregning og opgørelse af årselevtal, herunder om  

 opgørelsestidspunkt, om begrænset medregning af elever, der ikke  

 bor på skolen og af elever på kurser eller kursusuger under 1  

 uges varighed.
Kursusbetingelser § 15. Undervisningen i et fag eller en faggruppe på et  

 kursus kan højst omfatte halvdelen af undervisningen for den enkelte  

 elev, medmindre undervisningen i faget eller faggruppen er af bred almen  

 karakter.
Ren færdighedstilegnelse kan højst udgøre op  

 til halvdelen af den enkelte elevs undervisningstid.
 Stk. 2. Kurset skal være åbent for alle, der  

 opfylder betingelserne i § 13, stk. 1 og 2. Deltagelse i et kursus  

 kan dog gøres betinget af højere alder, men ikke af bestemte  

 kundskaber, uddannelser, stillinger, erhverv eller ansættelsesforhold i  

 en virksomhed o. lign. eller af medlemskab af bestemte foreninger eller  

 organisationer.
§ 16. Kurset skal vare mindst 4 sammenhængende  

 døgn med undervisning svarende til mindst 4 hele  

 undervisningsdage.
Kurser på 1 uge og derover skal i hver uge  

 indeholde undervisning svarende til mindst 5 hele undervisningsdage.  

 Undervisningsministeren fastsætter nærmere regler herom og kan  

 bestemme, at mindstekravet i 1. pkt. også skal gælde for  

 første eller sidste kursusuge af længerevarende kurser.
Stk. 2. Hvert kursus skal gennemføres med mindst 8  

 elever, der deltager i hele kurset.
I hver kursusuge skal der være  

 mindst 12 elever.
Eleverne skal opfylde betingelserne i § 13,  

 stk. 1 og 2.
Stk. 3. Kurset skal gennemføres med et flertal af  

 danske elever og personer, der efter EU-retten eller EØS-traktaten  

 skal sidestilles med danske statsborgere.
Ministeren fastsætter  

 nærmere regler herom og kan fravige kravet i særlige  

 tilfælde.
 Stk. 4. Undervisningsministeren fastsætter nærmere  

 regler om kursustilrettelæggelsen.
§ 17. Skolen formulerer skolens værdigrundlag, som  

 indskrives i skolens vedtægter.
Skolen skal oplyse sit  

 værdigrundlag til enhver, der beder om det.
Bestyrelsen skal  

 tilrettelægge en plan for skolens årlige evaluering af dens  

 virksomhed i forhold til værdigrundlaget.
 Stk. 2. Bestyrelsen skal godkende en plan for skolens  

 overordnede kursusvirksomhed.
 Stk. 3. Forstanderen skal godkende en undervisningsplan for  

 det enkelte kursus.
 Stk. 4. Undervisningsministeren fastsætter regler om  

 kursus- og undervisningsplanerne, herunder om opgørelse af ugetallet,  

 ekskursioner m.v.
 Stk. 5. For husholdningsskoler kan ministeren fastsætte  

 regler om forholdet mellem almene kurser og uddannelser omfattet af denne lov  

 og anden lovgivning.
Tilskuddets anvendelse § 18. Skolen disponerer frit ved anvendelsen af  

 følgende tilskud under eet, idet formålene med dem  

 forudsættes opfyldt:
 1)	Driftstilskud i henhold til §§ 20-21, herunder tilskud til  

 vikar, og §§ 22-23.
 2)	Bygningstilskud i henhold til § 24.
 3)	Tilskud til undervisning af svært handicappede elever i  

 henhold til § 25.
 4)	Tilskud til specialundervisning i henhold til § 26.
 Stk. 2. En institution, der består både af en fri  

 kostskole og en fri grundskole, et privat gymnasium eller et privat  

 hf-kursus, disponerer frit ved anvendelsen af tilskud under eet for tilskud,  

 der er nævnt i stk. 1, nr. 1-4, og tilskud, der er nævnt i  

 henholdsvis § 18, stk. 1, 2. pkt., i lov om friskoler og private  

 grundskoler m.v., § 18 h, stk. 1, 2. pkt., i lov om gymnasiet m.v.  

 og § 30 i, stk. 1, 2. pkt., i lov om kursus til højere  

 forberedelseseksamen og om studieforberedende enkeltfagsundervisning for  

 voksne m.v.
 Stk. 3. Skolen kan opspare tilskud til følgende  

 finansår og optage lån til skole- og undervisningsvirksomhed.  

 Undervisningsministeren kan fastsætte regler om udbetaling af forskud i  

 løbet af finansåret, indtil grundlaget for tilskudsberegningen  

 er opgjort.
Stk. 4. Til brug for tilskudsberegningen kan  

 Undervisningsministeriet indhente de nødvendige oplysninger efter  

 ministeriets nærmere bestemmelse.
Undervisningsministeren kan  

 fastsætte regler om, hvilke oplysninger der skal meddeles i elektronisk  

 form, og om at tilskud kan tilbageholdes, indtil nødvendige  

 oplysninger er givet.
Driftstilskud (takst 1) § 19. Staten yder driftstilskud ud fra antal årselever.  

 For skoler, der har været i virksomhed i hele det skoleår, der  

 slutter året før finansåret, anvendes gennemsnit af  

 årselevtallet i det skoleår, der slutter i finansåret, og  

 skoleåret før.
For nyoprettede skoler og skoler, der ikke har  

 modtaget tilskud i året før finansåret, anvendes  

 finansårets årselevtal.
 Stk. 2. Det gennemsnitlige tilskud pr. årselev (takst 1)  

 fastsættes for hver skoleform på de årlige finanslove.
§ 20. Af bevillingen til driftstilskud efter § 19 kan der  

 for hver skoleform på de årlige finanslove afsættes et  

 særligt tilskud til skolerne som kompensation for forstanderes,  

 viceforstanderes og læreres fravær.
Det særlige tilskud kan  

 endvidere anvendes til udgifter til seniorordninger, herunder frivillig  

 fratræden, og til efterindtægt ved en forstanders,  

 viceforstanders eller lærers død.
Stk. 2. Undervisningsministeren fordeler tilskud omfattet af  

 stk. 1 til skolerne efter ansøgning.
Undervisningsministeren kan  

 fastsætte nærmere regler om fordelingen og kan efter  

 drøftelse med skoleformernes foreninger fastsætte regler om, at  

 tilskuddet, jf. stk. 1, fordeles af en vikarkasse, hvis vedtægter  

 godkendes af ministeren.
§ 21. Efter fradrag af de særlige tilskud i  

 § 20 opdeles bevillingen til driftstilskud i en skoletilskudspulje og en  

 taxametertilskudspulje.
Fordelingen mellem de 2 puljer fastsættes  

 på de årlige finanslove.
Stk. 2. Skoletilskudspuljen fordeles med samme beløb  

 til hver skole.
Skoletilskuddet nedsættes dog forholdsmæssigt for  

 skoler, hvis årselevtal er mindre end kravet til mindste  

 årselevtal, jf. § 12, stk. 1, 2. pkt.
Til skoler, der ved  

 fordelingen af skoletilskud, jf. stk. 1, ikke er godkendt til tilskud i  

 finansåret, fastsættes tilskud ud fra antal årselever og  

 takst 1, jf. § 19. Ministeren fastsætter regler om, at der i en  

 overgangsperiode af puljen til skoletilskud forlods ydes tilskud til  

 ejendomsskatter og tilsvarende offentlige afgifter vedrørende skolens  

 faste ejendomme ydet i henhold til den tidligere støttelovgivning.  

 Ministeren kan fastsætte regler om, at skoletilskuddet nedsættes  

 eller bortfalder for skoler med særlig store indtægter fra  

 virksomhed, der ikke er omfattet af denne lov, samt om nedsættelse for  

 elever, der ikke bor på skolen, jf. § 4.
Stk. 3. Til skoler, der har været i virksomhed i hele  

 det skoleår, der slutter året før finansåret,  

 fordeles taxametertilskud ud fra antallet af årselever og  

 lærernes fordeling på skalatrin (lærerlønfaktoren) i  

 dette skoleår, og tilskuddet reguleres med halvdelen af takst 1 gange  

 forskellen i årselevtal mellem det skoleår, der slutter i  

 finansåret, og skoleåret før.
Til nyoprettede skoler og  

 skoler, der ikke har opnået ret til tilskud i året før  

 finansåret, fordeles taxametertilskud ud fra det forventede  

 årselevtal i finansåret og den gennemsnitlige  

 lærerlønfaktor for skoleformen, og det reguleres med hele takst  

 1 gange forskellen mellem det forventede og opnåede årselevtal i  

 finansåret.
Ministeren fastsætter nærmere regler om  

 fordelingen, herunder om lærerlønfaktorens opgørelse og  

 vægt, og kan fastsætte regler om mindste antal faste lærere  

 pr. årselev.
Driftstilskud (takst 2) § 22. Ud over det i § 19 nævnte driftstilskud yder  

 staten til folkehøjskoler, husholdningsskoler og  

 håndarbejdsskoler et tilskud ud fra antallet af årselever, jf.  

 § 19, stk. 1, gange en takst, der fastsættes på  

 finansloven (takst 2). Årselevtallet beregnes efter bestemmelserne i  

 § 19, dog indgår elever på kurser under 2 ugers varighed  

 ikke i beregningen.
 Stk. 2. For folkehøjskoler, husholdningsskoler og  

 håndarbejdsskoler, der har været i virksomhed i hele det  

 skoleår, der slutter i året før finansåret,  

 udbetales forskud ud fra årselevtallet i dette skoleår.  

 Forskuddet reguleres med halvdelen af takst 2 gange forskellen mellem  

 årselevtallet i det skoleår, der slutter i finansåret, og  

 årselevtallet i skoleåret før.
Stk. 3. Til andre folkehøjskoler, husholdningsskoler og  

 håndarbejdsskoler end skoler nævnt i stk. 2, udbetales  

 forskud ud fra det forventede årselevtal.
Forskuddet reguleres med hele  

 takst 2 gange forskellen mellem det forventede og opnåede  

 årselevtal.
Særligt tilskud til folkehøjskoler,  

 husholdningsskoler og håndarbejdsskoler   

 (takst 3) § 23. Staten yder til folkehøjskoler,  

 husholdningsskoler og håndarbejdsskoler et tilskud (takst 3) pr.  

 årselev optjent i skoleåret, der slutter i finansåret  

 på kurser af mindst 12 ugers varighed.
Tilskuddet pr. årselev  

 fastsættes på de årlige finanslove.
Stk. 2. Staten kan yde forskud på tilskud efter  

 stk. 1, ud fra skolens årselevtal optjent på kurser af  

 mindst 12 ugers varighed i det skoleår, der slutter i året  

 før finansåret.
Forskuddet reguleres med hele takst 3 gange  

 forskellen mellem årselevtallet i det skoleår, der slutter i  

 finansåret, og årselevtallet i skoleåret, der slutter i  

 året før finansåret.
Stk. 3. Til andre folkehøjskoler, husholdningsskoler og  

 håndarbejdsskoler end skoler nævnt i stk. 2, udbetales  

 forskud ud fra det forventede årselevtal i finansåret.
Forskuddet  

 reguleres med hele takst 3 gange forskellen mellem det forventede og  

 opnåede årselevtal i finansåret.
Bygningstilskud § 24. Staten yder bygningstilskud ud fra antal  

 årselever, jf. stk. 2, og § 13. For skoler, der har  

 været i virksomhed i hele det skoleår, der slutter året  

 før finansåret, anvendes årselevtallet i dette  

 skoleår.
For nyoprettede skoler beregnes tilskuddet ud fra det  

 forventede antal årselever i finansåret og reguleres ud fra  

 forskellen mellem det forventede og det opnåede årselevtal i  

 finansåret.
 Stk. 2. Undervisningsministeren fastsætter regler om  

 fordelingen af bevillingen til bygningstilskud.
Tilskud til undervisning m.v. til svært  

 handicappede elever § 25. Staten yder tilskud til dækning af ekstraudgifter  

 godkendt af Undervisningsministeriet til lærertimer, praktisk  

 medhjælp og hjælpemidler til elever med svære handicap.
 Stk. 2. Tilskuddet fastsættes på de årlige  

 finanslove og reguleres ud fra antallet af elever, der ydes tilskud til, og  

 det faktiske tilskud pr. elev.
 Stk. 3. Undervisningsministeren fastsætter nærmere  

 regler om betingelser for tilskud.
Tilskud til specialundervisning § 26. Staten yder tilskud med en fast takst pr. elev til  

 specialundervisning og anden specialpædagogisk bistand til elever med  

 særlige behov.
Til skoler, der har et samlet særligt  

 undervisningstilbud, ydes tilskud på grundlag heraf, eventuelt med en  

 nedsat takst pr. elev.
 Stk. 2. Taksten pr. elev, herunder en eventuel nedsat takst,  

 fastsættes på de årlige finanslove.
 Stk. 3. Undervisningsministeren fastsætter nærmere  

 regler om betingelser for tilskud, herunder om et eventuelt maksimum for det  

 antal elever, der ydes tilskud til på det enkelte kursus.
Tilskud til efteruddannelse og forsøgs- og  

 udviklingsarbejde § 27. Staten kan yde tilskud til kurser til efteruddannelse af  

 forstandere, viceforstandere og lærere.
Staten kan yde tilskud til  

 skolens merudgifter til løn under tjenestefrihed til efteruddannelse  

 af forstander, viceforstander og lærere.
 Stk. 2. Staten kan yde tilskud til forsøgs- og  

 udviklingsarbejde inden for lovens område, jf. § 51.
 Stk. 3. Undervisningsministeren kan bemyndige skoleforeninger,  

 der virker inden for lovens område, til at fordele og administrere  

 tilskuddene.
 Stk. 4. Undervisningsministeren kan fastsætte  

 nærmere regler om ydelse af tilskud efter stk. 1 og 2, om  

 regnskabsaflæggelse og revision m.v. samt om administrationen af  

 ordningen, herunder om udbetaling af forskud og opsparing af ikke forbrugte  

 beløb til brug i følgende finansår.
 Stk. 5. Undervisningsministeren kan beslutte, at lov om  

 offentlighed i forvaltningen, forvaltningsloven og bestemmelser om offentlige  

 registre skal finde anvendelse ved skoleforeningernes administrationen af  

 tilskud, jf. stk. 3.
Kapitel 4 Kommunale tilskud § 28. Kommunalbestyrelsen i den kommune eller amtsrådet  

 i den amtskommune, hvori skolen ligger, kan yde tilskud til  

 anlægsudgifter og lignende investeringsudgifter ved skolens etablering  

 og senere udbygning.
 § 29. Kommunalbestyrelsen i den kommune, hvori skolen ligger,  

 eller hvori eleven er tilmeldt folkeregistret, kan yde tilskud til  

 specialundervisning og anden specialpædagogisk bistand.
Kapitel 5 Statslig elevstøtte til elever på  

 efterskoler § 30. Staten yder elevstøtte til nedsættelse af  

 elevbetalingen på kurser af mindst 2 ugers varighed på  

 efterskoler, når eleverne er danske statsborgere eller efter  

 international overenskomst har ret til elevstøtte på lige fod  

 med danske statsborgere eller i støttemæssig henseende  

 ligestilles med danske statsborgere af undervisningsministeren.
Ministeren  

 kan fastsætte regler om ydelse af støtten.
Støtten ydes  

 som:
1)	Indkomstbestemt støtte på grundlag af indkomstgrundlag,  

 jf. §§ 32-33. For hver påbegyndt 10.000 kr., hvormed  

 indkomstgrundlaget overstiger det mindste indkomstgrundlag, nedsættes  

 støtten og bortfalder helt ved største indkomstgrundlag, jf.  

 stk. 2, nr. 2. Støtte ydes med et minimumbeløb  

 (grundstøtte) uanset indkomstgrundlagets størrelse, dog ikke  

 til elever på kurser, der varer mindre end 5 uger.
Ministeren  

 fastsætter regler om støtte til elever, der ikke er  

 indkomstgrundlag for.
2)	Individuel supplerende støtte efter skolens vurdering i  

 tilfælde af ændring af de økonomiske forhold i forhold til  

 indkomstgrundlaget, jf. §§ 32-33. Der fordeles beløb hertil til  

 de enkelte skoler.
Det samlede beløb til skoleformen fastsættes  

 som en procentdel af den beregnede indkomstbestemte støtte i det 2.  

 kalenderår før finansåret, jf. stk. 2, nr. 3.  

 Ministeren fastsætter nærmere regler om fordeling til skolerne og  

 om opsparing på skolerne af ikke forbrugte beløb til brug  

 på følgende kurser og i følgende  

 finansår.
Stk. 2. Elevstøtten i henhold til stk. 1, nr. 1,  

 udbetales til skolerne.
På de årlige finanslove  

 fastsættes:
 1)	Største ugentlige indkomstbestemte støttebeløb,  

 herunder minimumbeløb (grundstøtte). Der fastsættes  

 nedsatte beløb til elever, der ikke bor på skolen, og eventuelt  

 til elever på kursusuger, der varer mindre end 7 døgn, jf.  

 § 16, stk. 1, 3. pkt.
 2)	Største og mindste indkomstgrundlag for elever og  

 forældre samt det indkomstgrundlag, der udløser  

 grundstøtte.
 3)	Forholdet mellem indkomstbestemt støtte og det beløb,  

 der fordeles til skolerne til individuel støtte, jf. stk. 1, nr.  

 2.
 § 31. Støtte efter § 30 ydes på  

 følgende betingelser:
1)	Skolen skal oppebære tilskud efter denne lov, 2)	kurset skal være tilskudsberettigende og 3)	eleven skal ved ansøgning oplyse navn, adresse og  

 personnummer.
Elever, der er omfattet af § 33, stk. 1, skal tillige  

 oplyse forældrenes navn, adresse og personnummer.
Stk. 2. Indkomstbestemt støtte efter § 30,  

 stk. 1, nr. 1, ydes på betingelse af, at Styrelsen for Statens  

 Uddannelsesstøtte har 1)	indhentet oplysning om indkomstgrundlag fra skattemyndighederne  

 og 2)	beregnet ugentligt støttebeløb.
Stk. 3. Styrelsen for Statens Uddannelsesstøtte kan hos  

 offentlige myndigheder indhente de oplysninger om eleven og dennes  

 forældre, som er nødvendige for beregning af det ugentlige  

 støttebeløb, herunder oplysninger om indkomst- og  

 formueforhold.
Undervisningsministeren kan fastsætte regler om adgangen  

 til at indhente oplysningerne, herunder om oplysninger, der skal gives i  

 elektronisk form.
Stk. 4. Undervisningsministeren fastsætter regler om  

 elevstøttens administration, herunder om ansøgning, tildeling,  

 udbetaling, herunder udbetaling af forskud til skolerne, og tilbagebetaling  

 fra skolerne.
Undervisningsministeren kan bestemme, at elevstøtten  

 administreres af Styrelsen for Statens Uddannelsesstøtte, samt at de  

 enkelte skoler skal bistå styrelsen i forbindelse med støttens  

 tildeling.
Afgørelser, der træffes af styrelsen efter 2.  

 punktum, kan ikke indbringes for undervisningsministeren, jf. § 50.
 Stk. 5. Hvis revisors kontrol, jf. § 39, stk. 2,  

 eller tilsynets kontrol, jf. § 52, viser, at betingelserne i  

 stk. 1, nr. 1-3, ikke er opfyldt, eller hvis eleven ikke har deltaget i  

 kurset i det anførte antal uger, modregnes den for meget udbetalte  

 støtte i skolens driftstilskud, jf. § 21, og tilfalder staten.  

 Tilsvarende gælder, hvis skolens beløb til individuel  

 støtte, jf. § 30, stk. 1, nr. 2, ikke er korrekt  

 anvendt.
 § 32. Indkomstgrundlaget, jf. § 30, stk. 1, er den  

 personlige indkomst for det andet kalenderår forud for det  

 kalenderår, hvor støtteperioden begynder, med tillæg af  

 positiv kapitalindkomst, der anvendes til beregning af indkomstskat efter  

 personskattelovens § 7, dog før de deri nævnte bundfradrag  

 og fradrag for grundbeløb, samt med tillæg af aktieindkomst, der  

 beskattes efter personskattelovens § 8 a, stk. 2.
 Stk. 2. Skatteministeren stiller oplysninger til  

 rådighed til brug for opgørelse af indkomstgrundlaget, jf.  

 stk. 1.
Stk. 3. Skatteministeren træffer bestemmelse om, hvilke  

 myndigheder der skal opgøre indkomstgrundlaget.
Skatteministeren kan  

 fastsætte regler om adgangen til at påklage afgørelser om  

 indkomstgrundlaget, jf. stk. 1.
 § 33. Indtil udgangen af den måned, hvori eleven fylder  

 19 år, beregnes den indkomstbestemte støtte, jf. § 30,  

 stk. 1, nr. 1, ud fra forældrenes samlede indkomstgrundlag.
 Stk. 2. Undervisningsministeren kan fastsætte regler om,  

 at forældrenes indkomstgrundlag ikke skal sammenlægges, samt om  

 nedsættelse af forældrenes indkomstgrundlag for elevens  

 søskende under 18 år.
Kapitel 6 Kommunal elevstøtte § 34. Til efterskoleelever ydes kommunal elevstøtte til  

 nedsættelse af elevbetalingen af den kommune, hvor eleven er tilmeldt  

 folkeregistret ved kursets begyndelse.
Er eleven ikke tilmeldt et  

 folkeregister ved kursets begyndelse, ydes støtten af den kommune,  

 hvor eleven er eller bliver tilmeldt, når eleven begynder på  

 kurset.
Støtten ydes til elever, der opfylder betingelserne for at  

 få statslig elevstøtte, jf. § 30, stk. 1, 1. pkt. og  

 § 31, stk. 1.
Stk. 2. Den kommune, der er nævnt i stk. 1, yder  

 støtte til nedsættelse af elevbetalingen til elever, der ikke er  

 fyldt 18 år ved kursets begyndelse, på ungdomshøjskoler,  

 husholdningsskoler og håndarbejdsskoler.
Eleven skal opfylde de  

 betingelser, der gælder for statslig elevstøtte på kurser  

 på efterskoler, jf. § 30, stk. 1, 1. pkt. og § 31,  

 stk. 1.
Stk. 3. Elevstøtten i henhold til stk. 1 og 2  

 udbetales til skolerne.
Støtten ydes med et ugentligt beløb,  

 der fastsættes på de årlige finanslove.
Der  

 fastsættes et nedsat beløb til elever, der ikke bor på  

 skolen.
 Stk. 4. Undervisningsministeren fastsætter nærmere  

 regler om beregning og udbetaling af støtten.
 § 35. Kommunalbestyrelsen i bopælskommunen, jf.  

 § 34, stk. 1 og 2, kan fra en anden kommune kræve refusion af  

 støtte efter § 34 til elever, som ved beregning af kommunal  

 udligning indgår i folketallet i den anden kommune.
 § 36. Kommunalbestyrelsen i den kommune, hvor eleven er eller  

 har været tilmeldt folkeregistret, kan yde støtte til  

 nedsættelse af elevbetalingen.
Kapitel 7 Individuel støtte til elever på  

 folkehøjskoler, husholdningsskoler og håndarbejdsskoler § 37. Staten yder støtte til nedsættelse af  

 elevbetalingen ved folkehøjskoler, husholdningsskoler og  

 håndarbejdsskoler.
Støtten ydes som individuel støtte til  

 elever efter skolens vurdering, således at skolen vil være i  

 stand til at opfylde bestemmelsen i § 15, stk. 2, om, at  

 folkehøjskolernes, husholdningsskolernes og håndarbejdsskolernes  

 kurser er for alle.
Elevens egenbetaling skal dog udgøre mindst  

 halvdelen af den i § 11, stk. 2, nævnte mindsteelevbetaling.
 Stk. 2. Undervisningsministeren kan fastsætte  

 nærmere regler om kriterier for fordelingen til eleverne samt om  

 fordelingen til skolerne, herunder om udbetaling af forskud, og om opsparing  

 på skolerne af ikke forbrugte beløb til brug på  

 efterfølgende kurser og i efterfølgende finansår.
 § 38. Der kan ydes støtte til danske elevers deltagelse  

 i kurser på statsanerkendte folkehøjskoler i andre nordiske  

 lande.
Kapitel 8 Regnskab og revision m.v.
§ 39. Skolernes regnskabsår er kalenderåret.  

 Regnskaberne opstilles og revideres efter regler, der fastsættes af  

 undervisningsministeren.
Regnskaberne skal revideres af en statsautoriseret  

 eller en registreret revisor.
Bestyrelsen underretter  

 Undervisningsministeriet om den valgte revisor og ved revisorskift.
Stk. 2. Revisor kontrollerer skolens oplysninger til brug ved  

 beregning af statstilskud og statslig elevstøtte, herunder at  

 beløb til individuel elevstøtte, jf. § 30, stk. 1,  

 nr. 2, og § 37, er anvendt korrekt.
Revisor kontrollerer, at  

 betingelserne for kommunal elevstøtte er overholdt, at  

 elevstøttebeløbet er beregnet og tildelt korrekt, jf. lovens  

 §§ 34 og 36.
Stk. 3. Revisor må ikke samtidig være ejer af  

 eller revisor for udlejer af de ejendomme m.m., som skolen anvender, eller  

 for et selskab, en fond, forening eller anden virksomhed, der kontrollerer  

 udlejer.
Opfylder revisor ikke lovens krav til revision, kan  

 undervisningsministeren pålægge bestyrelsen inden en  

 nærmere angiven frist at udpege en ny revisor.
 Stk. 4. I forbindelse med indsendelse af årsregnskab til  

 Undervisningsministeriet skal bestyrelsesmedlemmerne afgive en  

 erklæring på tro og love om, at de opfylder betingelserne for at  

 være medlem af bestyrelsen, jf. § 7, stk. 2.
Stk. 5. En eventuel vikarkasse i henhold til § 20,  

 stk. 2, fører regnskab med bevillingen til kompensation for  

 udgifter i forbindelse med sygdom m.v., jf. § 20, stk. 1.  

 Regnskabsåret er kalenderåret.
Undervisningsministeren kan  

 fastsætte regler om opstilling og revision af regnskaberne.  

 Regnskaberne skal revideres af en statsautoriseret eller en registreret  

 revisor.
Kapitel 9 Kommunale og amtskommunale bidrag § 40. Bopælskommunen er den kommune, hvori eleven er  

 tilmeldt folkeregistret den 5. september i kalenderåret før  

 bidragsopkrævningen.
Amtskommunen er den amtskommune, hvori  

 bopælskommunen ligger.
§ 41. Kommunalbestyrelsen i bopælskommunen, jf.  

 § 40, betaler bidrag til staten for elever, der den 5. september i  

 kalenderåret før bidragsopkrævningen er under 18 år,  

 og som elev på en efterskole opfylder betingelserne for at få  

 statslig elevstøtte, jf. § 30, stk. 1, 1. pkt. og § 31,  

 stk. 1, og som elev på en husholdningsskole eller en  

 håndarbejdsskole ville opfylde de samme elevstøttebetingelser.  

 Bidrag efter 1. pkt. betales ikke for elever under uddannelse til  

 køkkenleder eller køkkenassistent eller elever på den fri  

 ungdomsuddannelse eller på en erhvervsgrunduddannelse.
Bidraget  

 fastsættes på de årlige finanslove.
 Stk. 2. Undervisningsministeren fastsætter nærmere  

 regler om fremgangsmåden ved opkrævning af bidrag.
§ 42. Til undervisning af svært handicappede elever  

 på efterskoler, husholdningsskoler og håndarbejdsskoler betaler  

 amtsrådet, jf. § 40, bidrag til staten, som svarer til statens  

 gennemsnitlige budgetterede tilskud pr. elev for ekstraudgifter til  

 lærertimer, praktisk medhjælp og  

 hjælpemidler, jf. § 25. Bidrag ydes for elever på  

 efterskoler, der opfylder betingelserne for at få statslig  

 elevstøtte, jf. § 30, stk. 1, 1. pkt. og § 31,  

 stk. 1, og for elever på husholdningsskoler og  

 håndarbejdsskoler, der ville opfylde de samme  

 elevstøttebetingelser.
Bidrag efter 1. pkt. betales ikke for elever,  

 der er nævnt i § 41, stk. 1, 2. pkt.
 Stk. 2. Undervisningsministeren fastsætter nærmere  

 regler om beregningen og fremgangsmåden ved opkrævning af bidrag.
 § 43. Amtsrådet kan af elevens bopælskommune  

 kræve delvis refusion af bidraget i henhold til § 42 svarende til  

 det takstbeløb, som kommunalbestyrelsen betaler til amtsrådet i  

 henhold til lov om folkeskolen, med fradrag af kommunalbestyrelsens bidrag  

 til staten i henhold til § 41. Dette gælder, selv om  

 kommunalbestyrelsen på grund af elevens alder ikke har betalt  

 bidrag.
 § 44. Kommunalbestyrelsen i bopælskommunen og  

 amtsrådet i amtskommunen kan kræve refusion af bidrag efter  

 §§ 41 og 42 fra en anden kommune eller amtskommune for elever, som ved  

 beregning af kommunal udligning til kommuner og amtskommuner indgår i  

 folketallet i den anden kommune eller amtskommune.
 § 45. Kommunernes og amtskommunernes bidrag til staten kan  

 modregnes i statstilskuddet til kommunerne og amtskommunerne.
Kapitel 10 Overtrædelse af lovens bestemmelser m.v.
 § 46. Undervisningsministeren kan for skoler, der ikke  

 følger bestemmelserne i denne lov, de regler eller aftaler, jf.  

 § 9, der er fastsat eller indgået i henhold til loven, eller  

 undervisningsministerens påbud, jf. § 52, tilbageholde tilskud,  

 lade tilskud bortfalde helt eller delvis eller kræve tilskud  

 tilbagebetalt helt eller delvis.
 Stk. 2. Undervisningsministeren kan endvidere efter  

 drøftelse med den pågældende skoleforms forening beslutte,  

 at der ikke ydes tilskud til en skole, hvis undervisning eller øvrige  

 forhold findes åbenbart i strid med sædvanlig praksis for den  

 pågældende skoleform.
 Stk. 3. Undervisningsministeren kan tilbageholde tilskud eller  

 lade tilskud bortfalde for skoler, som begæres erklæret  

 konkurs eller standser deres betalinger, eller når  

 der i øvrigt er fare for, at en skoles virksomhed må  

 indstilles.
 Stk. 4. Undervisningsministeren kan desuden kræve  

 tilskud tilbagebetalt, hvis grundlaget for tilskudsberegningen eller  

 tilskudsberegningen i øvrigt har været fejlagtig.
 Stk. 5. Tilskud, der bortfalder eller tilbagebetales,  

 tilfalder staten.
 Stk. 6. For meget udbetalt tilskud kan modregnes i kommende  

 tilskudsudbetalinger.
§ 47. Undervisningsministeren kan endvidere træffe  

 beslutning om, at der ikke ydes tilskud til skoler, herunder en ny skole,  

 hvis der efter ministerens skøn ikke er tilstrækkelig sikkerhed  

 for, at skolen opfylder kravet i § 6, stk. 1, nr. 2, om  

 uafhængighed og forvaltning af skolens midler.
Der kan herved navnlig  

 lægges vægt på, om 1)	skolen indgår i et fællesskab eller et samarbejde med  

 skoler, institutioner, fonde, virksomheder, foreninger m.fl., der  

 indebærer en nærliggende risiko for, at skolen styres af  

 andre, 2)	skolens midler anvendes til formål uden for skolen, 3)	skolens ledelse og lærere står i et juridisk eller  

 økonomisk afhængighedsforhold til de i nr. 1 nævnte  

 institutioner m.fl. eller 4)	skolens elever udfører arbejde, herunder indsamlingsarbejde  

 eller lignende, på en måde, der er usædvanlig for  

 skoleformen.
 § 48. Såfremt ministeren i medfør af § 46,  

 stk. 1, har besluttet, at tilskuddet i sin helhed bortfalder, fordi  

 skolen ikke opfylder betingelserne i § 6, stk. 1, nr. 1-4 eller
6, kan skolen generhverve tilskudsretten i overensstemmelse med reglerne  

 for nye skoler, jf. § 6. Tilsvarende gælder for skoler, for hvilke  

 ministeren har besluttet, at der ikke ydes tilskud i medfør af  

 § 46, stk. 2, eller § 47.
Kapitel 11 Forskellige bestemmelser Klage § 49. Klage over afgørelser truffet af  

 husholdningsskoler ved køkkenlederuddannelsen, jf. § 1,  

 stk. 4, 3. pkt., kan indbringes for undervisningsministeren eller  

 Fællesudvalget for Køkkenlederuddannelsen.  

 Undervisningsministeren kan fastsætte nærmere regler herom.
§ 50. Afgørelser truffet af Styrelsen for Statens  

 Uddannelsesstøtte om beregning, tildeling og tilbagebetaling af  

 elevstøtte, jf. § 31, stk. 4, kan inden 4 uger efter  

 meddelelsen af afgørelsen indbringes for Ankenævnet for  

 Uddannelsesstøtten.
Ankenævnet træffer den endelige  

 administrative afgørelse.
 Stk. 2. Ankenævnet for Uddannelsesstøtten kan  

 indtil 6 måneder efter meddelelsen af afgørelsen se bort fra  

 overskridelse af fristen, når overskridelsen af særlige grunde er  

 undskyldelig.
Stk. 3. Klagen stiles til Ankenævnet for  

 Uddannelsesstøtten og sendes til Styrelsen for Statens  

 Uddannelsesstøtte.
Hvis styrelsen fastholder afgørelsen, sender  

 styrelsen klagen til ankenævnet med en udtalelse.
Forsøg og dispensation § 51. Undervisningsministeren kan fravige lovens bestemmelser  

 i §§ 11-17 for at fremme forsøgs- og udviklingsarbejde inden for  

 lovens område.
Tilsyn m.v § 52. Undervisningsministeren fører tilsyn med  

 skoler, der modtager statstilskud efter denne lov, og kan indhente de  

 nødvendige oplysninger til dette brug.
Finder undervisningsministeren,  

 at en skoles virksomhed ikke er i overensstemmelse med denne lov, de regler  

 eller aftaler, der er fastsat eller indgået i henhold til loven, kan  

 ministeren udstede påbud til skolen om at ændre den  

 pågældende virksomhed.
 Stk. 2. Undervisningsministeren kan endvidere indhente  

 statistiske oplysninger og oplysninger om økonomiske forhold, herunder  

 skolernes regnskaber, husleje- og ejendomsaftaler og andre aftaler.  

 Undervisningsministeren kan fastsætte regler om, hvilke oplysninger der  

 skal meddeles i elektronisk form, herunder i det format, som indberetningen  

 skal ske i.
Kapitel 12 Ikrafttrædelses- og overgangsbestemmelser § 53. Loven træder i kraft den 1. januar 2001.
 § 54. Lov om folkehøjskoler, efterskoler,  

 husholdningsskoler og håndarbejdsskoler, jf. lovbekendtgørelse  

 nr. 709 af 9. september 1999 ophæves.
 Stk. 2. Skoler, der er godkendt ved lovens ikrafttræden,  

 er at betragte som godkendte til tilskud efter kapitel 2 i denne lov.
 Stk. 3. Bestemmelsen i § 6, stk. 1, nr. 3,  

 gælder ikke for skoler, som før den 1. januar 1994 er godkendt  

 uden skolekreds eller repræsentantskab.
 Stk. 4. Bestemmelsen i § 7, stk. 1, 2. og 3. pkt.,  

 gælder ikke for de skoler, hvis bestyrelse inden den 1. januar 1994 er  

 sammensat på en anden måde ifølge godkendte  

 vedtægter og/eller er godkendt uden  

 skolekreds/repræsentantskab.
 Stk. 5. Regler, der er fastsat med hjemmel i den lov, der er  

 nævnt i stk. 1, forbliver i kraft, indtil de ophæves  

 eller afløses af regler fastsat i medfør af denne lov.
 § 55. Bestemmelsen om rettighedsgivende undervisning i  

 § 1, stk. 2, i lov om folkehøjskoler, husholdningsskoler og  

 efterskoler, jf. lovbekendtgørelse nr. 661 af 26. oktober 1988  

 (højskoleloven), gælder fortsat for de 2 folkehøjskoler,  

 der før 1. januar 1994 har tilladelse til at tilbyde sådan  

 undervisning.
 Stk. 2. Bestemmelsen om skoler uden elevkollegium i  

 højskolelovens § 5, stk. 1, 2. pkt., gælder fortsat  

 for skoler, der inden den 1. januar 1994 er godkendt uden elevkollegium.
 Stk. 3. Bestemmelsen om fravigelse af krav til  

 kursuslængder i højskolelovens § 11, stk. 3,  

 gælder fortsat for skoler, der var fritaget for kravet den 1. januar  

 1994.
 § 56. Loven gælder ikke for Grønland og  

 Færøerne.
Bemærkninger til lovforslaget Almindelige bemærkninger Baggrunden for lovforslaget De frie kostskoler Folkehøjskoler, efterskoler, husholdningsskoler og  

 håndarbejdsskoler betegnes samlet som frie kostskoler, og disse  

 skoleformer har været i et lovfællesskab siden den såkaldte  

 højskolelov af 1970. De frie kostskoler betegnes normalt som 3  

 skoleformer, idet husholdnings- og håndarbejdsskolerne til sammen  

 udgør én form, og selv om der er en række forskelle  

 mellem skoleformerne, har de det til fælles, at de er frie skoler  

 oprettet på privat initiativ og i dag selvejende institutioner ud fra  

 et selvvalgt værdigrundlag.
Skoleformerne har et fælles historisk  

 udspring i folkehøjskolen fra midten af 1800-tallet, og de knyttes  

 sammen af kostskoleformen som det fælles bærende princip.
Der  

 gælder i hovedtræk de samme regler og den samme tilskudsordning  

 for alle tre skoleformer, og de forskelle, der er mellem skoleformerne,  

 må betegnes som variationer over det samme regelsæt.
Folkehøjskolerne Folkehøjskolen har en særlig placering i det  

 danske undervisningssystem.
Den er på den ene side en del af  

 skolesystemet og på den anden side en fri skoleform, der ikke kan  

 sammenlignes med nogen anden dansk institution.
På grund af  

 kostskoleformen, hvor almen og faglig oplysning sammen med et intensivt  

 samvær udgør et unikt læringsmiljø, har det  

 offentlige i næsten 150 år støttet folkehøjskolen  

 økonomisk.
Lovforslaget lægger op til, at skoleformen også  

 i fremtiden skal bestå og modtage støtte til det brede og almene  

 oplysningsarbejde.
Samfundet står i disse år over for store  

 strukturændringer.
Danmark er blevet en del af verdenen, og verden er  

 en del af Danmark.
Folkehøjskolen har tidligere vist, at den i  

 perioder med store samfundsmæssige ændringer, har særlige  

 muligheder for at oplive og oplyse mennesker med meget forskellige  

 forudsætninger, så de får lyst og evne til at tage  

 hånd om eget liv og engagere sig i større  

 fællesskaber.
Det offentlige støtter rammerne for  

 højskolevirksomheden og overlader udformningen af den brede almene  

 oplysning til skolerne.
Til gengæld for denne frihed forventes det, at  

 skolerne i samme grad er åbne over for alle med forskellige  

 forudsætninger, og at skolerne tydeligt markerer de ideer og  

 værdier, som enhver fri skole bygger eksistensen på.
Formålet med dette lovforslag er at fastsætte  

 de fremtidige rammer og vilkår for de offentligt støttede frie  

 kostskoler.
Navnlig er der behov for at præcisere og justere  

 folkehøjskolernes vilkår og placering i det danske  

 uddannelsesbillede som frie skoler med et selvvalgt værdigrundlag.  

 Folkehøjskolerne tilbyder på grundlag af deres individuelle  

 værdigrundlag kurser, der skal have et alment sigte, som styrker  

 elevernes personlige, faglige og almene kvalifikationer og dermed forbedrer  

 deres muligheder dels for at gå videre i uddannelsessystemet, dels for  

 at deltage i samfundslivet.
Som grundlag for udarbejdelsen af dette lovforslag modtog  

 undervisningsministeren den 29. april 1999 rapporten »Folkehøjskolens  

 fremtid«, som var udarbejdet af ministerens højskoleudvalg.  

 Hovedbudskaberne var, at undervisningen skal gøres mere almen, at den  

 enkelte højskole skal gøre værdigrundlaget mere klart og  

 på baggrund heraf foretage en selvevaluering, der skal være  

 offentlig tilgængelig.
Højskoleudvalget stillede 24 forslag og  

 henstillinger om ændrede vilkår for opnåelse af  

 statstilskud.
 I kommissoriet for udvalgsarbejdet var det fastlagt, at  

 udvalget skulle arbejde ud fra den gældende lovs  

 formålsbestemmelse og inden for den eksisterende økonomiske  

 ramme for højskolerne.
 Forud for udvalgets arbejde havde undervisningsministeren  

 udarbejdet en redegørelse om folkehøjskolerne til Folketinget i  

 december 1997. Den blev drøftet den 16. januar 1998 (der henvises til  

 Folketingstidende 1997/98, 1. samling, FF. sp. 2227, 2349, 2887). Alle  

 partier støttede ministerens forslag om et udvalg, der skulle  

 drøfte højskolernes fremtidige samfundsmæssige og  

 uddannelsesmæssige placering og statens vilkår herfor.
Baggrunden for Højskoleudvalget, drøftelsen  

 i Folketinget og ministerens redegørelse er de store udfordringer, som  

 folkehøjskolen står over for.
Der har i flere år  

 været en offentlig debat om den måde, hvorpå nogle  

 højskoler lever op til lovgivningens formål, hvor navnlig en  

 kraftigere specialisering på de enkelte kurser har rejst tvivl om det  

 almene indhold.
Dertil kommer udviklingen i antallet af elever og skoler:  

 I skoleåret 1993/94 havde højskolerne det største  

 årselevtal nogensinde nemlig 7.656. Derefter faldt årselevtallet  

 på 5 år med 28 pct., så det i 1998/99 var 5.481  

 årselever.
Det voldsomme fald skyldes hovedsagelig de små  

 ungdomsårgange og de unges bedre muligheder for at komme i uddannelse  

 og i arbejde.
Det har medført færre elever, som har fået  

 finansieret deres ophold ved hjælp af dagpenge eller sociale ydelser.  

 Faldet i elevtallet bevirker, at mange højskoler har økonomiske  

 vanskeligheder.
Historisk set er det karakteristisk for  

 folkehøjskolerne, at højskoler bliver oprettet og  

 højskoler lukker.
Alene i årene 1970 - 1999 er 82  

 højskoler blevet godkendt som tilskudsberettigede og 59 har ikke  

 opnået eller er ophørt med at modtage tilskud.
Dette er et  

 grundvilkår for skoleformen.
Uanset om den enkelte skole overlever, er  

 det af væsentlig betydning for samfundet og uddannelsessystemet, at  

 højskolen består som skoleform og dermed som et enestående  

 tilbud til hele befolkningen.
For at gøre det muligt for andre end de helt unge  

 at komme på højskole indeholder lovforslaget  

 regelændringer, der kan gøre det lettere for en ældre  

 aldersgruppe at deltage på længerevarende kurser.
Der  

 foreslås først og fremmest en ændring af reglen om, at en  

 skole i hvert skoleår skal gennemføre mindst 1 kursus på  

 mindst 20 uger eller mindst 2 kurser hver på mindst 12 uger.  

 Højskoleudvalget ønskede at fastholde, at længerevarende  

 ophold indgår i skoleåret, men ønskede samtidig at skabe  

 en mere fleksibel kursusstruktur for at tiltrække ældre elever.  

 Derfor foreslog udvalget, at en skole i hvert skoleår skal  

 gennemføre kurser i mindst 20 uger, heraf mindst 1 kursus på  

 mindst 12 uger og derudover kurser af mindst 4 ugers varighed.
Dette forslag  

 indgår i lovforslaget.
Dermed er det muligt for skolerne at overholde  

 reglerne om minimum af lange kurser ved at tiltrække flere 30 - 60  

 årige - en aldersgruppe, som sjældent deltager på  

 kursusforløb af 12 -16 ugers varighed.
Herudover øges en individuel elevstøtte til  

 folkehøjskolernes elever.
Derved bliver den enkelte skole i stand til  

 at nedsætte elevbetalingen, så det bliver lettere for skolen at  

 få en bred elevgruppe.
Efterskolerne Efterskolerne tilbyder et kostskoleophold for 14 til 18  

 årige med vægt på både undervisning og samvær,  

 idet skolerne er 7-døgnsskoler med undervisning i mindst 5 hele dage  

 pr. uge.
På en efterskole kan en ung opfylde sin undervisningspligt, og  

 skolerne kan tilbyde folkeskolens afsluttende prøver.
Efterskolen er  

 et tilbud i grundskolens sidste år og i overgangen fra grundskolen til  

 ungdomsuddannelserne.
Efterskolerne har gennem de seneste årtier oplevet  

 en enestående vækst.
Efterskoleopholdets almendannende tilbud af  

 undervisning og samvær er blevet kendt og værdsat af mange.  

 Væksten på området har bl.a. medført stor  

 mangfoldighed.
I dag findes der fx efterskoler, som er bogligt orienterede,  

 mens andre i stor udstrækning inddrager praktisk arbejde i hverdagen.  

 Ligeledes er der stor variation i skolernes idegrundlag.
I løbet af 80 erne og 90 erne har en stadigt  

 større andel af unge taget imod dette tilbud.
Selvom  

 ungdomsårgangene i perioden 1982-97 er faldet fra 334.585 til 231.936  

 (et fald på 41%), er efterskoleelevtallet i samme periode steget fra  

 12.443 til 20.157 elever (en vækst på 62%). Hovedparten af  

 eleverne går kun ét år på efterskole, og i alt har  

 mere end 185.000 unge været på efterskole i denne periode.
Et særligt udviklingstræk i efterskolen har  

 været, at antallet af efterskoler, der henvender sig til elever med  

 indlæringsvanskeligheder, er steget markant i samme periode.
I 1982 var  

 14 af 161 efterskoler karakteriseret ved et samlet tilbud til unge med  

 indlæringsvanskeligheder, og dette tal er nu steget til 32 af 237.
I 1992 ændrede Folketinget  

 elevstøtteordningen.
Særlig betydning fik den obligatoriske  

 kommunale elevstøtte, der blev indført fra og med 1993. Dette  

 var med til at sikre, at efterskolen kunne blive et reelt tilbud til alle  

 unge.
Flertallet af efterskoleeleverne aflægger  

 folkeskolens afsluttende prøver under opholdet.
Det bemærkes, at  

 ændringen af folkeskoleloven om 10. klasse, som træder i kraft  

 pr. 1. august 2000, også får virkning for efterskolerne.
For at  

 skolerne kan tilbyde 10. klasse, skal de give en undervisning, der står  

 mål med den obligatoriske undervisning i folkeskolen.
Med den nye lov er det hensigten at fastholde og styrke  

 efterskolen som et tilbud til alle.
Dette sker gennem fokus på  

 skolernes eget værdigrundlag og styrkelse af skolernes almendannende  

 undervisning.
Samtidig fastholdes skolernes tilbud om forpligtende  

 fællesskab gennem dét samvær, der er en naturlig og  

 væsentlig del af et efterskoleophold og kostskoleformen.
Husholdningsskolerne og håndarbejdsskolerne Husholdningsskolerne og håndarbejdsskolerne  

 koncentrerer sig om praktisk, kreativ og faglig undervisning i husholdnings-  

 og håndarbejdsfag.
Fagene omhandler hjem, krop, etik og æstetik.  

 Som led i den folkeoplysende tradition lægger skolerne vægt  

 på fagenes kulturelle, historiske og samfundsmæssige  

 perspektiver.
I undervisningen og gennem kostskolemiljøets  

 samvær arbejdes der på skolerne med identitetsdannelse,  

 hverdagskultur og demokratiforståelse.
Herigennem opnår elevene  

 kompetencer, der styrker dem i at kunne tage ansvar for egen tilværelse  

 og at kunne deltage aktivt i et demokratisk fællesskab.
Skolerne har mange voksne elever, og da de yngste samtidig  

 kan være ned til 16½ år, har husholdningsskolerne og  

 håndarbejdsskolerne mange erfaringer med at undervise grupper, der har  

 meget forskellige erfaringer og forhåndskundskaber.
En del skoler  

 tilbyder folkeskolens afsluttende prøver, og det bemærkes, at  

 skolerne for at kunne udbyde 10. klasse efter 1. august 2000 skal give en  

 undervisning, der står mål med den obligatoriske undervisning i  

 folkeskolens 10. klasse.
 Det samlede årselevtal er faldet fra 1.147  

 årselever i 1993/94 til 772 årselever i 1998/99.
I 1999 har der været 18 skoler, hvoraf de 5 er rene  

 håndarbejdsskoler.
De resterende skoler tilbyder undervisning i  

 husholdningsfag eller i en kombination af begge fag.
I forhold til folkehøjskolerne og efterskolerne har  

 husholdningsskolerne og håndarbejdsskolerne forholdsvis mange elever,  

 der ikke bor på skolen.
I skoleåret 1998/99 udgjorde de ialt 27%  

 af det samlede årselevtal.
De fleste dagelever går på 5  

 skoler, som kan medregne dagelever fuldt ud i tilskudsgrundlaget.
De  

 øvrige 13 skoler har haft en dagelevandel på 6%.
Fem skoler er godkendt til at tilbyde  

 køkkenlederuddannelsen.
Ligesom ved lovrevisionen i 1993 udgør  

 køkkenledereleverne ca. 16 % af det samlede årselevtal.
Fire af  

 skolerne tilbyder skoleophold under køkkenassistentuddannelsen, som er  

 en erhvervsuddannelse.
Lovforslagets indhold Forslag til lov om folkehøjskoler, efterskoler,  

 husholdningsskoler og håndarbejdsskoler er udformet ud fra 5 hensyn.  

 For det første, at Højskoleudvalgets rapport  

 »Folkehøjskolens fremtid« med dets forslag til nye retningslinier for  

 skolerne skal indgå i den kommende lov i så stor  

 udstrækning som mulig.
For det andet, at lovfællesskabet mellem  

 de frie kostskoler, dvs. folkehøjskolerne, efterskolerne,  

 husholdningsskolerne og håndarbejdsskolerne, skal bevares.
For det  

 tredje, at loven på enkelte områder skal ændres med henblik  

 på at opnå bedre overensstemmelse mellem ønskerne til  

 loven og lovens virkninger.
For det fjerde, at det tydeliggøres i  

 lovens disposition, at den handler om ydelse af tilskud til de frie  

 kostskoler og om, hvilke betingelser der skal gælde for det.
For det  

 femte, at der er behov for en del tekniske præciseringer og  

 korrektioner.
Det første hensyn betyder, at  

 formålsbestemmelserne præciseres.
Lovforslaget indeholder et  

 fælles hovedsigte: »undervisning og samvær på kurser, hvis  

 hovedsigte er folkelig oplysning og med undervisning af bred almen karakter.«  

 Det er i overensstemmelse med gældende lov for de frie kostskoler,  

 bortset fra at  bred almen  erstatter »almendannende« (Der henvises til L 271  

 FT 1992-93, FF sp. 8468, 9084, 11185, 11481, Till.
A 8733, Till.
B 1961,  

 Till.
C 1573).
 I lovbemærkningerne af 21. april 1993 blev det i de  

 generelle bemærkninger uddybet således:
 »Folkelig oplysning« afløser  

 højskolelovens »almendannende undervisning« som definition af  

 kursernes hovedsigte, fordi det udtrykker den tradition, der skal fastholdes  

 og udbygges: Oplysning om de folkelige fællesskaber, tolkning af  

 tilværelsen og meningen med livet. »Folkelig oplysning« er et begreb,  

 som er almindelig brugt på skolerne og i de vidt forskellige kredse  

 m.v., der står bag skolerne.
»Almendannende undervisning« er opretholdt som hovedreglen  

 for undervisningen.
Enkelte fag eller faggrupper kan have en  

 fremtrædende plads i undervisningen, men aldrig på bekostning af  

 det almene.« Ændringen fra »almendannende undervisning« til  

 »folkelig oplysning« var for at markere, at de frie kostskoler har et  

 særligt sigte, som ikke umiddelbart fremgik af begrebet »almendannende  

 undervisning«.
 Højskoleudvalget har været enig i at  

 fastholde begrebet »folkelig oplysning«, og at et fag eller en faggruppe godt  

 kan have en fremtrædende plads i undervisningen, men aldrig på  

 bekostning af den almene oplysning, Udvalget har dog samtidig fundet det  

 nødvendigt at præcisere og styrke det brede almene sigte.
Det brede almene sigte skal konkretiseres, så det  

 fremmer elevernes erkendelse, styrker deres lyst og evne til at deltage i  

 familie-, samfunds- og kulturlivet samt virke for mellemfolkelig  

 forståelse.
Opholdet på en fri kostskole skal understrege det  

 personlige og eksistentielle perspektiv og den samfundsmæssige og  

 demokratiske udfordring.
Den brede almene oplysning har i skolernes hverdag  

 perspektiver af f.eks. filosofisk, historisk, kulturel, politisk, samfunds-  

 eller naturvidenskabelig karakter, hvori der indgår et menneske-,  

 samfunds- eller natursyn. Æstetiske, musiske og kropslige dimensioner,  

 som udtrykker et menneske-, samfunds- eller natursyn, og som ikke er  

 indlæring af færdigheder, kan indgå i de almene  

 perspektiver, men ikke i et omfang der strider mod intentionen om den brede  

 almene oplysning.
Denne viser sig således i perspektiveringen og synet  

 på det enkelte fag.
De almene perspektiver skal tydeliggøres for  

 eleverne under hele opholdet.
Efter forslaget kan et fag eller en faggruppe højst  

 omfatte halvdelen af undervisningen for den enkelte elev, medmindre  

 undervisningen i faget eller faggruppen er af bred almen karakter.
Det  

 betyder, at den brede almene oplysning skal udgøre mindst halvdelen af  

 den enkelte elevs undervisningstid.
Herved styrkes de frie  

 kostskolers hovedsigte, da et fag eller en faggruppe ifølge de  

 gældende bestemmelser højst må omfatte 2/3 af  

 undervisningstimerne for den enkelte elev, medmindre faget eller faggruppen  

 er af bred almendannende karakter.
Dette er ikke i modstrid med, at en skole tager  

 udgangspunkt i et bestemt emne, f.eks. musik eller medier.
Et fag eller en  

 faggruppes titel er nemlig ikke i sig selv bestemmende for, om undervisningen  

 er af bred almen karakter.
Det afhænger af indholdet, de anlagte  

 perspektiver og den sammenhæng faget eller faggruppen indgår i.  

 Gennemføres en undervisning i f.eks. musik som sammenspil, korsang og  

 musikteori uden andre almene perspektiver end det musiske, og uden at der  

 indgår noget menneske-, samfunds- eller natursyn i undervisningen, er  

 faget ikke af bred almendannende karakter.
Ved en faggruppe forstås en række  

 beslægtede fag inden for samme emnekreds f.eks. kunst, idræt,  

 musik, teater, film og sundhed.
Visse fag hører naturligt til inden  

 for samme faggruppe, mens andre naturligt hører til en anden  

 faggruppe.
Er der tvivl, om et fag hører til en bestemt faggruppe,  

 må der foretages et skøn.
Ifølge lovforslaget kan ren  

 færdighedstilegnelse højst udgøre op til halvdelen af den  

 enkelte elevs undervisningstid.
Ved ren færdighedstilegnelse  

 forstås en indlæring af f.eks. manuelle og intellektuelle  

 færdigheder, der ikke perspektiveres af den brede almene oplysning.
Undervisning, der alene sigter mod tilegnelse af  

 færdigheder i f.eks. golf, keramik, dansk, engelsk, journalistik,  

 grafik, musik og drama, kan således højst udgøre  

 halvdelen af elevens undervisningstid.
Har undervisningen i et tema  

 både tilegnelse af færdigheder og et bredt alment perspektiv,  

 må der foretages et skøn over, hvordan de to elementer er  

 vægtet i forhold til hinanden.
 Sigtet med forslaget er at fastholde skolernes mulighed  

 for at tilbyde undervisning på et højt fagligt niveau, og at  

 tilegnelsen af færdigheder perspektiveres af og veksler med den brede  

 almene oplysning.
På en fri kostskole er undervisningen tilrettelagt  

 med henblik på at øge elevernes personlige, almene og faglige  

 kvalifikationer ud fra skolens værdigrundlag.
Undervisningen er en  

 planlagt, målrettet og fremadskridende proces.
Samværet er en væsentlig del af elevernes  

 kostskoleophold.
Integrationen af undervisning og samvær skaber et  

 særligt læringsmiljø, som understøtter udviklingen  

 af elevernes personlige og almene kvalifikationer.
De frie kostskoler retter sig ikke kun mod de unge elever,  

 men mod hele den voksne befolkning.
Dermed kan et ophold på en fri  

 kostskole være et led i den livslange læring.
Som noget nyt indføres begrebet  

 værdigrundlag.
Højskoleudvalget har i sin rapport  

 foreslået, at det af en folkehøjskoles vedtægter  

 fremgår, hvilket værdigrundlag højskolen hviler på,  

 at værdigrundlaget formuleres i et alment sprog, er offentligt  

 tilgængeligt og indgår som udgangspunkt for skolens  

 selvevaluering.
I lovforslaget er højskoleudvalgets forslag  

 indarbejdet, fordi det er med til at tydeliggøre, at de frie  

 kostskoler er idébårne skoler, hvor hver skole formulerer sit  

 eget værdigrundlag.
I forbindelse med skolens afklaring af sit  

 værdigrundlag vil det være nødvendigt for skolen at  

 formulere sig, så kommende elever er i stand til at vurdere, om de  

 ønsker at deltage på skolens betingelser.
Værdigrundlaget  

 er det fundament som skolens formål, praksis og selvevaluering hviler  

 på.
 Skoler, som ved lovens ikrafttræden ikke har  

 formuleret værdigrundlaget i vedtægterne, indføjer det ved  

 første vedtægtsjustering.
 Lovforslaget indeholder en bestemmelse om, at enhver skole  

 en gang årligt foretager en selvevaluering på baggrund af skolens  

 værdigrundlag, de mål den har stillet sig, den måde skolen  

 har ønsket at nå målene på og resultaterne heraf.  

 Selvevalueringen skal være offentlig tilgængelig i et sprog og en  

 form, som er alment forståelig.
Det andet hensyn, der ligger bag lovforslaget, er, at de  

 samlede lovbestemmelser om de frie kostskoler fortsat skal rummes i en lov.  

 På trods af, at skoleformerne ikke har helt identiske formål og  

 tilskudsbetingelser, er det stadigvæk relevant at holde disse  

 skoleformer samlet i samme lov på grund af det fælles hovedsigte,  

 kostskoleformen og de fælles principper for tilskudsberegning.  

 Fællesskabet mellem folkehøjskoler, efterskoler samt  

 husholdnings- og håndarbejdsskoler bæres af, at alle skoleformer  

 skal have som overordnet formål at give undervisning og samvær  

 på kurser, hvis hovedsigte er folkelig oplysning.
Alle 3 skoleformer  

 lægger vægt på lovfællesskabet og den fælles  

 oprindelseshistorie.
Dette overordnede formål er fælles for de  

 tre skoleformer trods deres forskellige kursusstruktur og elevgrupper.
Det tredje hensyn er at skabe harmoni mellem  

 ønskerne til loven og lovens virkning, og dette indebærer, at  

 den statslige elevstøtte for eleverne på husholdningsskoler og  

 håndarbejdsskoler foreslås afskaffet.
Bevillingen foreslås  

 overført til det statslige driftstilskud med henblik på at  

 nedsætte elevbetalingen bortset fra en mindre del, som den enkelte  

 skole kan disponere frit over som en særlig støtte til  

 nedsættelse af elevbetalingen.
Den overførte del indgår i  

 taxametertilskuddet, dog således at elever på kurser under 14  

 dages varighed ikke indgår ved beregningen, idet disse ikke efter  

 gældende regler er elevstøtteberettigede.
Det foreslås, at  

 kommunerne fortsat skal yde kommunal elevstøtte til nedsættelse  

 af elevbetalingen for elever, som er under 18 år ved kursets  

 begyndelse.
Herved vil fordelingen af driftstilskud til husholdningsskoler og  

 håndarbejdsskoler blive ligestillet med fordelingen af driftstilskud  

 til folkehøjskolerne.
Som konsekvens af denne ændring er der  

 foretaget en række tekniske ændringer i  

 elevstøttereglerne.
Der indføres også et yderligere tilskud til  

 folkehøjskoler samt husholdnings- og håndarbejdsskolerne, det  

 såkaldte takst 3. Det er modsat det øvrige driftstilskud et mere  

 tidstro tilskud, altså et tilskud der ydes for de elever, der kommer i  

 det skoleår, der slutter i finansåret.
Det er den ene del af  

 udmøntningen af de øgede midler til disse 2 skoleformer, som  

 blev tildelt som en ekstraordinær bevilling for finansåret 1999,  

 men som nu søges gjort permanent fra finansåret 2000. Den anden  

 del af udmøntningen gives som individuel elevstøtte, som den  

 enkelte skole kan yde til nedsættelse af elevbetalingen, således  

 at skolen bedre opfylder hensigten om, at skolen skal være  

 mødested for elever fra alle samfundsgrupper.
Det fjerde hensyn er behovet for en tydeliggørelse  

 af, at lovens primære formål er at fastsætte betingelserne  

 for, at der ydes offentlige tilskud til frie kostskoler, som udbyder  

 undervisning inden for rammerne af kapitel 1. Det er allerede efter den  

 gældende lov ingen betingelse for at drive virksomhed som  

 højskole, efterskole, husholdningsskole eller håndarbejdsskole,  

 at der foreligger en godkendelse efter loven.
Det er således muligt at  

 drive de omhandlede former for skoler, selv om godkendelse ikke foreligger.  

 Dette indebærer blot, at skolen ikke bliver omfattet af lovens regler  

 og således ikke vil kunne opnå tilskud i henhold til loven.
For  

 efterskoler, husholdningsskoler og håndarbejdsskoler medfører en  

 manglende godkendelse endvidere, at skolen ikke kan afholde folkeskolens  

 afsluttende prøver efter folkeskolelovens regler.
 Efter forslaget vil der ikke længere kunne  

 opstå den situation, hvor der findes godkendte skoler uden  

 statstilskud, men hvor ministeriet alligevel skal føre tilsyn, idet  

 tilsynet vil være knyttet til tilskuddet ifølge lovforslagets  

 § 52.
Eftersom loven generelt er en tilskudslov, er dens  

 bestemmelser om krav til skolerne tilskudsbetingelser.
Kapitel 1 indeholder  

 derfor både pligter og rettigheder for skolerne.
For at være  

 tilskudsberettiget skal en skole have til formål at drive  

 skolevirksomhed inden for rammerne af forslagets § 1. Hvis efterskoler  

 samt husholdnings- og håndarbejdsskoler, der er godkendt til tilskud,  

 optager undervisningspligtige elever, har disse skoler pligt til at tilbyde  

 en undervisning, der står mål med, hvad der almindeligvis  

 kræves i folkeskolen.
Dermed er disse skoler også berettigede til  

 at udbyde folkeskolens afsluttende prøver, omend der gælder  

 særlige regler for, at der kan være tale om 10. klasse, jf.  

 bemærkningerne til § 2. Dertil kommer, at skolerne efter  

 forslagets § 2, stk. 3, har pligt til at underrette  

 undervisningspligtige elevers bopælskommune, om eleverne opfylder  

 undervisningspligten.
Skolerne har desuden pligt til at udstede et  

 deltagerbevis til de elever, der har gennemført et kursus på  

 mindst 4 uger, og som beder om dette.
 Derudover får tilskudsberettigede skoler ret til at  

 tilbyde specialundervisning og anden specialpædagogisk bistand og til  

 at optage elever, som ikke skal bo på skolen.
Som en anden konsekvens af denne tydeliggørelse  

 foreslås den gældende kapitelinddeling ændret fra et  

 kapitel om godkendelse og tilsyn til et kapitel, som indeholder de  

 grundlæggende tilskudsbetingelser af styringsmæssig og  

 økonomisk karakter, som skoler skal opfylde for at kunne modtage  

 tilskud i henhold til loven.
Den hidtidige godkendelsesbestemmelse, som  

 pålægger undervisningsministeren at godkende en fri kostskole,  

 når en række betingelser er opfyldt, foreslås ændret  

 til en bestemmelse indeholdende en række betingelser til skolens  

 organisering og virke som selvejende institution under loven for at blive  

 godkendt til tilskud.
Der foreslås ikke ændringer af selve  

 kravene.
Herudover foreslås en redigering af den hidtidige  

 lovs bestemmelser om kravene til skolens ledelse, til skolens anbringelse af  

 likvide midler, til vilkår for de aftaler, som skolen indgår,  

 herunder løn- og ansættelsesvilkår for skolens  

 lærere, og kravet til, at skolen skal have andre indtægter end  

 statstilskuddet.
Der foreslås heller ikke her ændringer i forhold  

 til gældende regler, med undtagelse af forslaget om at fastsætte  

 et maksimum for ydelse af individuel støtte til nedsættelse af  

 elevbetalingen i særlige tilfælde.
Herved samles disse  

 betingelser i et kapitel i modsætning til gældende lov, hvor de  

 er spredt i flere kapitler.
Som en følge af ovenstående foreslås  

 det hidtidige »godkendelsesinstitut« erstattet med en ansøgning om  

 tilskud efter denne lov, og der foreslås indsat en hjemmel for  

 undervisningsministeren til at fastsætte nærmere regler for  

 ansøgningsproceduren.
Hjemlen foreslås både at omfatte  

 udstedelse af regler for ansøgninger fra nye skoler og fra skoler, som  

 har været omfattet af loven, men som har fået frataget retten til  

 tilskud og derfor efterfølgende ønsker at generhverve  

 tilskudsretten.
Skoler, som godkendes til tilskud efter lovforslagets  

 bestemmelser vil kunne opnå de samme afledte rettigheder som skoler,  

 der er godkendt efter den gældende lov, dvs. skolerne har rettigheder i  

 henhold til lov om folkeskolen, jf. forslagets § 2, lov om den fri  

 ungdomsuddannelse, hvorefter skolerne godkendes som uddannelsesansvarlige  

 skoler uden særlig vurdering, og lov om social service, hvor skolerne  

 kan godkendes af amtskommunerne til at modtage børn, der anbringes  

 uden for hjemmet.
Det er karakteristisk for de betingelser, som indeholdes i  

 den gældende godkendelsesbestemmelse, at de stilles til den selvejende  

 institution ikke som betingelse for dens ret til at eksistere og drive  

 virksomhed, men som betingelse for, at der kan udbetales offentlige tilskud  

 til den.
For efterskoler, husholdningsskoler og håndarbejdsskoler er  

 der dog ved godkendelsen en afledt ret til at afholde folkeskolens  

 afsluttende prøver.
Betingelserne har til formål at sikre, at de  

 offentlige tilskud går til de givne formål, og at institutionens  

 ledelse alene varetager institutionens egne interesser, herunder at den  

 forvalter meddelte tilskud til størst mulig gavn for institutionen.
Muligheden for indgriben ved tilsidesættelse af  

 disse grundlæggende tilskudsbetingelser ændres ikke reelt ved at  

 opgive et særskilt godkendelsesinstitut.
Efter den gældende  

 bestemmelse kan undervisningsministeren tilbagekalde en skoles godkendelse,  

 hvis den ikke opfylder betingelserne i § 10 for godkendelsen og  

 formålsbestemmelsen og hvis dens undervisning eller øvrige  

 forhold findes åbenbart i strid med sædvanlig praksis for den  

 pågældende skoleform.
Herudover kan den tilbagekaldes, hvis der  

 efter ministerens skøn ikke er tilstrækkelig sikkerhed for, at  

 skolen opfylder kravet om uafhængighed og forvaltning af skolens  

 midler, og der opregnes i § 11 a en række forhold, som kan  

 indgå i ministerens skøn.
Retten til at tilbagekalde skolens  

 godkendelse antages ikke at omfatte ret til at kræve institutionen  

 nedlagt.
Den vil derfor kunne fortsætte sin virksomhed uden tilskud, da  

 skoleformens navne ikke er forbeholdt skoler, som er omfattet af loven.
Ved  

 overtrædelse af lovens § 10, stk. 1, nr. 2, finder den  

 gældende § 21, stk. 2, anvendelse.
Denne bestemmelse kan  

 imidlertid anvendes ved overtrædelse af samtlige bestemmelser i loven.  

 Det foreslås, at den gældende lovs § 11 a og § 21,  

 stk. 2 opretholdes i lovforslaget og placeres i et særskilt  

 kapitel.
I samme kapitel affattes en ny bestemmelse om  

 ansøgningsfrister for ansøgning om godkendelse til tilskud fra  

 skoler, som har mistet retten til at oppebære tilskud.
Herved vil  

 hensynet om sikkerheden for anvendelsen af de offentlige tilskud blive  

 tilgodeset.
Det femte hensyn, de tekniske præciseringer og  

 korrektioner, har medført mindre rokeringer af gældende  

 bestemmelsers rækkefølge og opdeling af disse.
Endvidere er  

 visse regler fra lovens bekendtgørelse om tilskud m.v. medtaget i  

 forslagets tekst, og endelig er ordvalget søgt tydeliggjort.
I lovforslaget foreslås en mindre ændring af  

 tilskudsbetingelserne til skolernes kursusvirksomhed.
Baggrunden herfor er  

 ønsket om at overskueliggøre de grundlæggende betingelser  

 til omfanget af skolernes årlige kursusvirksomhed, for at skolerne  

 overhovedet er berettigede til at oppebære tilskud.
Det foreslås derfor at sammenskrive kravet til antal  

 årselever og lange kurser i en bestemmelse.
Samtidig  

 tydeliggøres tidspunktet for, hvornår årselevtalskravet  

 skal være opfyldt for igangværende skoler, for nye skoler og for  

 skoler, som ikke har opnået ret til tilskud i året før  

 finansåret.
Endvidere foreslås det, at umiddelbart derefter  

 opstilles de krav, som stilles for, at elever kan indgå i beregning af  

 det tilskudsudløsende årselevtal, og for at kursusvirksomheden  

 kan være omfattet af loven.
Der foreslås indføjet en  

 hjemmel til at udstede de mere udfyldende regler for beregning af  

 årselevtallet og krav til kursusvirksomhedens tilrettelæggelse  

 mv.
Det præciseres, hvorledes bevillingen til  

 driftstilskud er opdelt og fordeles til skolerne på grundlag af  

 opgørelse af årselevtallet og reguleres på grundlag af det  

 faktisk opnåede årselevtal.
Gældende regler er placeret i  

 loven og bekendtgørelsen.
Dette er uhensigtsmæssigt, hvorfor det  

 foreslås at samle reglerne i loven.
 Bestemmelsen om regnskab og revision foreslås  

 placeret efter de bestemmelser, som regnskabet og revisionen skal omfatte.  

 Samtidig foreslås det indføjet i bestemmelsen, at revisionen  

 også omfatter de midler, som skolerne modtager til individuel  

 elevstøtte.
Omfanget af ministeriets tilsyn med skolerne  

 præciseres således, at ministeriet ikke skal føre tilsyn  

 med skoler, der ikke modtager statstilskud.
Skulle der være skoler uden  

 tilskud, hvor der går undervisningspligtige elever, påhviler  

 tilsynet med, at undervisningspligten opfyldes, elevens hjemkommune.
Økonomiske og administrative konsekvenser På finansloven for 1998 blev bevillingen til  

 folkehøjskoler permanent forhøjet med 15 mio. kr.  

 Merbevillingen blev udmøntet som en forhøjelse af taksten for  

 driftstilskud.
I 1999 blev der ekstraordinært bevilget en pulje  

 på i alt 40 mio. kr. til folkehøjskoler og husholdnings- og  

 håndarbejdsskoler.
Heraf blev knap 30 mio. kr. anvendt til  

 nedsættelse af egenbetalingen på folkehøjskoler i form af  

 en særlig takst 3 til kurser af mere end 12 ugers varighed.
Af det  

 samlede beløb på godt 10 mio. kr. til husholdnings- og  

 håndarbejdsskolerne blev ca. 5 mio. kr. anvendt til en  

 forhøjelse af skoletilskudspuljen, mens andre 5 mio. kr. tilsvarende  

 folkehøjskolerne blev anvendt til takst 3 til nedsættelse af  

 egenbetalingen på lange kurser.
 På regeringens forslag til finanslov 2000 er  

 forhøjelsen af skoletilskudspuljen på husholdnings- og  

 håndarbejdsskoler indbudgetteret som en permanent forøgelse af  

 bevillingen.
Tilskuddene til nedsættelse af egenbetalingen har  

 tilsyneladende haft en positiv indflydelse på tilmeldingerne til  

 skolernes lange kurser i efteråret 1999, idet faldet i elevtallet er  

 standset.
Under forudsætning af at skolerne bl.a. kan videreføre  

 den reducerede deltagerbetaling i kraft af takst 3 forudses en mindre  

 stigning i aktiviteten i de kommende år.
Lovforslaget indebærer, at takst 3 fra 1. januar  

 2001 på folkehøjskoler og husholdnings- og  

 håndarbejdsskoler får permanent karakter.
Takst 3 suppleres af  

 bestemmelserne om øgede bevillinger til individuel elevstøtte,  

 der ydes med baggrund i, at skolernes kurser er for alle.
Merudgifterne ved  

 disse forslag skønnes at blive i alt 35 mio. kr., der finansieres ved  

 omprioritering inden for Undervisningsministeriets totalramme.
Lovforslaget indebærer endvidere, at den statslige  

 elevstøtte på husholdnings- og håndarbejdsskoler  

 omlægges til driftstilskud med henblik på nedsættelse af  

 egenbetalingen, dog opretholdes puljen til individuel supplerende  

 elevstøtte.
Omlægningen er parallel med omlægningen af  

 elevstøtte til driftstilskud på folkehøjskoler med  

 virkning fra 1. august 1997. Forslaget forudsættes at være  

 udgiftsneutral.
Derudover forudsættes lovforslaget at være  

 udgiftsneutralt, idet øvrige forslag primært er  

 præciseringer, justeringer og korrektioner af indholdsmæssig  

 eller teknisk karakter.
Det forventes derfor ikke, at lovforslaget vil  

 føre til aktivitets- og udgiftsstigninger, der overskrider  

 budgetforudsætningerne på de respektive skoleområder.
Lovforslagets miljømæssige konsekvenser og  

 administrative og økonomiske konsekvenser for erhvervslivet Lovforslaget har ikke miljømæssige  

 konsekvenser og forventes ikke at have administrative og økonomiske  

 konsekvenser for erhvervslivet.
Administrative konsekvenser for borgerne Lovforslaget har ikke administrative konsekvenser for  

 borgerne.
Forholdet til EU-retten Lovforslaget indeholder ikke EU-retlige aspekter.
Høring Følgende organisationer og myndigheder m.v. er  

 blevet hørt over lovforslaget:
Frie Kostskolers Fællesråd Foreningen for Folkehøjskoler Foreningen af Frie Ungdoms- og Efterskoler Foreningen af Husholdnings- og Håndarbejdsskoler Fællesudvalget for køkkenlederuddannelsen Finansministeriet Justitsministeriet Erhvervsministeriet Indenrigsministeriet Socialministeriet Kommunernes Landsforening Københavns Kommune Frederiksberg Kommune Efterskolernes Lærerforening Ernærings- og  

 Husholdningsøkonomforeningen Lærernes Centralorganisation Dansk Magisterforening Landsforeningen af Højskoleelever Landsforeningen LEV Landsforeningen Ligeværd Forslaget har desuden ad elektronisk vej været  

 genstand for offentlig høring.
Denne høring har udover en række tekniske  

 ændringer og juridiske præciseringer især medført,  

 at de almindelige bemærkninger efter ønske fra  

 Efterskoleforeningen og Efterskolernes Lærerforening er udbygget med  

 afsnittene om efterskoler, husholdningsskoler og håndarbejdsskoler.  

 Højskoleforeningen har fremsat ønske om, at der i  

 bemærkningerne opregnes yderligere eksempler på, hvorledes det  

 almene sigte i undervisningen kan opfyldes.
Dette er søgt tydeliggjort  

 i bemærkningerne.
Det har ikke været muligt inden for den eksisterende  

 økonomiske ramme at imødekomme ønsket fra  

 Efterskoleforeningen om tilførsel af ekstra midler til undervisning i  

 dansk af fremmedsprogede elever eller ønsker fra  

 handicaporganisationerne om ændringer, som vil udløse behov for  

 tilførsel af flere midler til området, f.eks. ved mulighed for  

 oprettelse af højskoler for sent udviklede voksne.
Forslaget er ikke  

 medtaget i lovudkastet, da det vil bryde med de grundlæggende  

 principper om etablering af nye højskoler og om, at et  

 højskoleophold skal være åbent for alle, og det ville  

 derved få utilsigtede konsekvenser for denne lovgivning.
Ministeriet  

 ser positivt på Landsforeningen LEV s ønske om, at midler til  

 forsøgs- og udviklingsprojekter anvendes til at etablere  

 forsøg, der skal vise, hvorledes det er muligt at integrere  

 marginaliserede samfundsgrupper i et højskoleophold.
Foreningen af Statsautoriserede Revisorer og Foreningen  

 Registrerede Revisorer har udtrykt utilfredshed med, at bestemmelsen om  

 revisorers inhabilitet foreslås videreført i forslaget, idet den  

 er overflødig, da såvel statsautoriserede som registrerede  

 revisorer er omfattet af habilitetsreglerne i henholdsvis lov om  

 statsautoriserede og lov om registrerede revisorer.
Hertil kan oplyses, at  

 der i indeværende samling er planlagt fremsat et Forslag om  

 ændring af en række forskellige love om selvejende  

 uddannelsesinstitutioner (selvejekrav, habilitet m.v.), og der vil, som  

 oplyst ved behandling af lovforslag nr.
L 145 fremsat den 16. december 1998,  

 blive fremsat et forslag til ændring af forslagets § 39,  

 stk. 3, hvorved ovennævnte kritik vil blive imødekommet.
 De indkomne høringssvar giver i øvrigt  

 udtryk for tilfredshed med lovudkastet.
Vurdering af konsekvenser af  

 lovforslag Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og  

 amtskommuner Forslaget forudsættes at være  

 udgiftsneutralt Økonomiske konsekvenser for erhvervslivet ingen ingen Administrative konsekvenser for erhvervslivet ingen ingen Miljømæssige konsekvenser ingen ingen Administrative konsekvenser for borgerne ingen ingen Forholdet til EU-retten Forslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Til §1, stk. 1 Forslaget indebærer ikke nogen forandring i de frie  

 kostskolers hovedformål, som fortsat er folkelig oplysning med et bredt  

 alment sigte.
 Hovedsigtet konkretiseres og styrkes gennem bestemmelserne  

 om, at et fag eller en faggruppe højst kan udgøre halvdelen af  

 undervisningstiden for den enkelte elev, medmindre undervisningen i faget  

 eller faggruppen er af bred almen karakter, og at ren  

 færdighedstilegnelse højst kan udgøre op til halvdelen af  

 den enkelte elevs undervisningstid.
 Enkelte fag eller faggrupper kan have en  

 fremtrædende plads, men aldrig på bekostning af det almene.
 Ved styrkelsen af de frie kostskolers hovedsigte er det  

 målet at fremme elevernes erkendelse, styrke deres lyst og evne til at  

 deltage i familie-, arbejds-, samfunds- og kulturlivet samt virke for  

 mellemfolkelig forståelse.
 Det er hensigten, at eleverne gennem et ophold på en  

 fri kostskole styrker deres personlige, almene og faglige kompetencer,  

 så de rustes til at kunne imødekomme vidensamfundets krav.
Til § 1, stk. 2 En folkehøjskole er ikke en fagskole, da der ikke  

 er pensumskrav, ingen prøve eller eksamen, og opholdet giver ikke  

 formelle erhvervsrettigheder.
Hertil kommer, at der ikke må stilles  

 krav om særlige forudsætninger for at kunne deltage i et  

 højskoleophold.
Sigtet med undervisningen og samværet på en  

 folkehøjskole er den almene oplysning om de fælles menneskelige  

 vilkår.
Rammen er et kostskolemiljø, som er præget af den  

 enkelte højskoles værdigrundlag.
 Målet med et ophold på en folkehøjskole  

 er, at eleverne får mulighed for:
at udvikle viden, indsigt og erkendelse om både den enkelte og  

 andre, at øge deres evne og mulighed for at være aktive i  

 folkeligt og mellemfolkeligt arbejde, og at styrke deres personlige, almene og faglige kompetencer.
Til § 1, stk. 3 Bestemmelsen er sammen med § 1, stk. 1,  

 formålsbestemmelse for efterskoler.
Denne er uændret i forhold  

 til den gældende lov.
Om præcisering af det overordnede  

 formål for de frie kostskoler henvises til § 1. Skolerne kan som  

 hidtil tilbyde undervisning for elever, der er undervisningspligtige i  

 henhold til folkeskoleloven, og for elever med særlige behov.
 Skolerne kan inddrage praktisk arbejde i  

 undervisningen.
Til § 1, stk. 4 På husholdnings- og håndarbejdsskolerne  

 gælder de samme formålsbestemmelser som for højskolerne og  

 efterskolerne.
Undervisning og samvær har derfor folkelig oplysning som  

 hovedsigtet og undervisningen er af bred almen karakter.
 Husholdnings- og/eller håndarbejdsfag skal have en  

 fremtrædende plads i undervisningen.
Undervisningen på husholdningsskolerne omfatter  

 især fag om familie, bolig, sundhed, ernæring, miljø og  

 husholdningsøkonomi.
Undervisningen på håndarbejdsskolerne  

 omfatter f.eks. fag som design, farvelære, billedkunst, miljø,  

 livsstil, individuel og industriel tekstilproduktion.
På skolerne skal der lægges vægt  

 på fagenes kulturelle, historiske og samfundsmæssige  

 perspektiver.
Disse perspektiver bør være tydelige for eleverne  

 under hele opholdet.
 På denne baggrund er undervisningen i husholdnings-  

 og håndarbejdsfag af bred almen karakter og kan omfatte mere end  

 halvdelen af den enkelte elevs undervisningstid.
 Undervisning i et enkelt fag inden for husholdnings-  

 og/eller håndarbejde som f.eks. kostfag, hygiejne,  

 husholdningsøkonomi, design og vævning kan ikke omfatte mere end  

 halvdelen af den enkelte elevs undervisningstid, med mindre undervisningen i  

 faget udformes således, at den er af bred almen karakter.
Husholdnings- og håndarbejdsskolerne har  

 traditionelt lagt vægt på, at deres elever erhverver  

 færdigheder i husholdning eller håndarbejde.
Et ophold på  

 en husholdningsskole eller en håndarbejdsskole giver  

 håndgribelige og livsnære erfaringer.
Bestemmelsen om, at ren  

 færdighedstræning ikke må udgøre mere end halvdelen  

 af den enkelte elevs undervisningstid, har som formål, at tilegnelsen  

 af færdigheder perspektiveres af og veksler med den brede almene  

 oplysning.
Visse husholdningsskoler udbyder  

 køkkenlederuddannelsen.
Bemyndigelsen i sidste punktum er  

 udmøntet i Undervisningsministeriets bekendtgørelse nr. 269 af  

 21. april 1995 om uddannelse af køkkenledere.
Reglerne om  

 køkkenlederuddannelsen berøres ikke af dette lovforslag.
Til § 2 Det forudsættes, at skolerne for elever, der  

 optages med henblik på opfyldelse af undervisningspligten, tilbyder en  

 undervisning, der står mål med, hvad der almindeligvis  

 kræves i folkeskolen.
 Som tidligere kan skolerne afholde folkeskolens  

 afsluttende prøver i overensstemmelse med de regler, der gælder  

 for folkeskolen, under forudsætning af, at eleverne har fået en  

 undervisning hvis indhold har været fastlagt således, at kravene  

 i de enkelte fag ved prøverne kan opfyldes.
Med lov nr. 406 af 2. juni 1999 om ændring af lov om  

 folkeskolen m.fl. love, der træder i kraft den 1. august 2000, blev det  

 i folkeskolelovens § 8, stk. 4, fastsat, at betegnelsen 10. klasse  

 kun må anvendes i andre skoleformer end folkeskolen, såfremt  

 undervisningen står mål med den obligatoriske undervisning i  

 folkeskolens 10. klasse.
Hvis eleverne har modtaget en sådan  

 undervisning på skolen, kan eleverne ved afslutning af 10. klasse  

 indstille sig til folkeskolens afsluttende prøver i overensstemmelse  

 med folkeskolens regler herom.
 Skolerne er ikke forpligtet til at afholde folkeskolens  

 afsluttende prøver, men kan tilbyde eleverne denne mulighed, hvis  

 undervisningens indhold opfylder betingelserne herfor.
Skolerne kan som hidtil tilbyde eleverne et alternativt  

 undervisningsforløb på 10. klassetrin, som ikke er omfattet af  

 betegnelsen 10. klasse.
En sådan undervisning giver ikke eleverne ret  

 til at indstille sig til 10. klasse-prøve.
Undervisningsministeriets tilsynsforpligtelse i forslagets  

 § 52 omfatter som hidtil også tilsynet med, om  

 undervisningspligtige elever får en undervisning, der står  

 mål med, hvad der almindeligevis kræves i folkeskolen.
Finder  

 Undervisningsministeriet, at elevernes standpunkt ikke står mål  

 med, hvad der almindeligvis opnås i folkeskolen, kan  

 undervisningsministeren anvende sanktionerne i forslagets § 46. Der  

 henvises i øvrigt til bemærkningerne til forslagets  

 § 52.
Modtager skolen ikke tilskud, kan eleverne opfylde deres  

 undervisningspligt på skolen som hjemmeundervisning, jf. bestemmelserne  

 i lov om friskoler og private grundskoler m.v.
Skolen vil ikke kunne afholde  

 folkeskolens afsluttende prøver, men eleverne vil have ret til at  

 aflægge disse prøver efter reglerne om privatister i  

 folkeskoleloven.
Til § 3 Bestemmelsen om specialundervisning og anden  

 specialpædagogisk bistand er i overensstemmelse med gældende lov  

 om folkehøjskoler, efterskoler, husholdningsskoler og  

 håndarbejdsskoler.
Samtidig med elevtilvæksten på efterskoler er  

 antallet af specialundervisningskrævende elever øget.
Ca. 13  

 pct. af alle efterskoleelever har behov for specialundervisning.
17 efterskoler har særligt tilbud til  

 læseretarderede normaltbegavede elever, 15 efterskoler retter sig  

 udelukkende til sent udviklede elever, og 8 efterskoler har en betydelig  

 andel af eleverne, der kræver specialundervisning.
En del andre skoler  

 har enkelte eller mindre grupper af elever med specialundervisningsbehov.
En  

 husholdningsskole er godkendt med et samlet undervisningstilbud for elever  

 med behov for specialundervisning.
 Ungdomshøjskoler, husholdningsskoler og  

 håndarbejdsskoler har et meget beskedent antal elever i samme  

 aldersgruppe som efterskoleelever med behov for specialundervisning, herunder  

 elever, der vælger disse skoleformer i stedet for eller i  

 forlængelse af et efterskoleophold.
 For at sikre det frie skolevalg, også for  

 specialundervisningskrævende elever, må de have mulighed for  

 støtte og bistand som elever i folkeskolen og i frie grundskoler.
 Bestemmelserne om henvisning til folkeskolen og om  

 vederlagsfri pædagogisk-psykologisk rådgivning svarer til  

 bestemmelserne i lov om friskoler og private grundskoler m.v., og  

 bestemmelserne vil blive administreret som på  

 grundskoleområdet.
 Stk. 3 om henvisning forudsættes således  

 kun anvendt, hvis skolen ikke kan varetage opgaven, formodentlig især  

 talehøreundervisning, og kun som midlertidigt, periodisk eller  

 punktvist supplement til skolens eget tilbud.
 Om tilskud henvises til § 26.
Til § 4 Bestemmelsen om, at skolen kan optage elever, som ikke  

 skal bo på skolen, er i overensstemmelse med gældende lov.  

 Medregningen af disse udeboende elever er som hidtil suppleret med en  

 bemyndigelse til at fastsætte nærmere regler om begrænset  

 medregning af disse elever i skolens tilskudsudløsende  

 årselevtal.
Der henvises til § 14.
Kostskolebegrebet er et grundlæggende princip.
Der  

 påtænkes ikke foretaget ændringer i udmøntningen af  

 bemyndigelse til at fastsætte nærmere regler om dagelever.
Efter  

 gældende regler kan dagelever på højskolerne højst  

 udgøre 15 pct. af årselevtallet.
For husholdningsskoler og  

 håndarbejdsskoler gælder samme loft, dog med mulighed for  

 fravigelse opad i nødvendigt omfang.
Efterskoler kan kun optage  

 dagelever i ganske særlige tilfælde.
Borups Højskole,  

 Suhrs Husholdningsskole og Frederiksberg Husholdningsskole, der er godkendt  

 uden elevværelser, samt Holte-Hus Efterskole og Diakonhøjskolen  

 vil fortsat uden begrænsninger kunne optage dagelever.
Til § 5 Elever, der har deltaget i kurser af mindst 4 ugers  

 varighed, kan få bevis for deres deltagelse i kurset.
Bestemmelsen er i  

 overensstemmelse med § 7 i gældende lov.
Til § 6 Bestemmelsen om, at nye frie kostskoler, som vil  

 oppebære tilskud i henhold til loven, fremover ikke godkendes som  

 sådan, indebærer den forskel, at ministeriets godkendelse af en  

 skole alene vil være en godkendelse af skolen som tilskudsberettiget.  

 Det er i øvrigt præcist de samme krav, der stilles ifølge  

 forslaget, som der gælder i dag for at blive godkendt.
Bortfaldet af  

  godkendelsesinstituttet  indebærer således ikke, at  

 vilkårene for at opnå statstilskud bliver lempet.
Skoler, som  

 godkendes til tilskud efter lovforslagets bestemmelser vil kunne opnå  

 de samme afledte rettigheder, f.eks. i henhold til folkeskoleloven, jf.  

 forslaget til § 2, som skoler, der er godkendt efter den gældende  

 lov, jf. de almindelige bemærkninger til lovforslaget.
I overensstemmelse med den gældende lov er kravet i  

 stk. 1, nr. 2 om uafhængighed og forvaltning af skolens midler en  

 tydeliggørelse af, hvad der kræves, for at en af loven omfattet  

 skole opfylder det allerede gældende krav om at være en  

 selvejende institution.
Dette krav skal skolen løbende opfylde for at  

 være omfattet af loven og modtage statstilskud i henhold til denne.
At skolen skal være uafhængig betyder, at den  

 skal indrette sin virksomhed alene med henblik på at varetage skolens  

 egne interesser til gavn for eleverne, og at den ikke må indgå i  

 et styret fællesskab eller på anden måde være styret  

 af uvedkommende eller udefrakommende interesser.
Skolen skal være  

 uafhængig af personer, andre skoler, kurser, virksomheder, selskaber,  

 foreninger m.fl., erhvervsdrivende som ikke-erhvervsdrivende.
Institutionens  

 midler må alene bruges til gavn for den aktivitet, som skolen i henhold  

 til vedtægten må udføre, og midlerne skal anbringes i  

 overensstemmelse med reglerne i gældende lovs § 20,  

 stk. 4.
I bemærkningerne til lovforslag nr.  

 268, fremsat i Folketinget den 8. maj 1996 (senere lov nr. 506 af 12. juni  

 1996 om ændring af lov om ændring af lov om  

 folkehøjskoler, efterskoler, husholdningsskoler og  

 håndarbejdsskoler, lov om friskoler og private grundskoler m.v., lov om  

 gymnasiet m.v. og lov om kursus til højere forberedelseseksamen og om  

 studieforberedende enkeltfagsundervisning for voksne m.v. (Godkendelse,  

 tilskud og bestemmelser om visse skoler)) gives i de almindelige  

 bemærkningerne en nærmere beskrivelse af, hvornår der  

 foreligger situationer, der er i strid med kravet om at være en  

 uafhængig selvejende institution.
Der henvises derfor til disse  

 bemærkninger, især for så vidt angår en  

 afhængighed i form af såkaldte skolekoncerner.
Også andre  

 eksempler på overtrædelse af uafhængighedskravet kan komme  

 på tale fx i forhold til enkelte personer, foreninger m.v.
Det kan  

 forekomme, at en skole har en så tæt tilknytning til en forening  

 eller anden organisation (evt. en person), der har været initiativtager  

 til at oprette skolen, at skolen lader sig styre af denne forening og fremmer  

 denne forenings interesser på bekostning af skolens interesser, fx ved  

 at skaffe foreningen m.v. økonomisk fordelagtige aftaler, som for  

 skolen er urimelige(uøkonomiske), eller foreningen benytter skolens  

 faciliteter vederlagsfrit.
Et andet eksempel kan være, at skolen  

 afholder udgifter for en forening, person m.v. for udgifter, som skolen  

 ellers ikke ville have påtaget sig, fx indkøb af bøger,  

 materiale og varer, som foreningen benytter, afholder foreningens  

 telefonudgifter og i øvrigt betaler for foreningens aktiviteter.
Det er ikke med forslaget tanken at forhindre et gensidigt  

 samarbejde med andre uafhængige uddannelssinstitutioner.
Samarbejdet  

 må blot ikke gå så vidt, at et fælles mål  

 overskygger den enkelte institutions interesse i at arbejde for udvikling og  

 økonomisk konsolidering af skolen som en selvstændig enhed.
Hvis skolen ikke opfylder uafhængighedskravet, kan  

 skolen ikke modtage tilskud efter denne lov.
Bestemmelserne I overensstemmelse med gældende lov foreslås,  

 at der gives undervisningsministeren hjemmel til at fastsætte  

 nærmere regler om de betingelser, som skoler skal opfylde for at kunne  

 blive godkendt til tilskud i henhold til loven.
De gældende regler  

 findes i Bekendtgørelse nr. 622 af 14. juli 1997 om tilskud m.v. til  

 folkehøjskoler, efterskoler, husholdningsskoler og  

 håndarbejdsskoler (tilskudsbekendtgørelsen). Det drejer sig dels  

 om selve ansøgningsproceduren og de gældende frister, dels om  

 udfyldende indholdsmæssige bestemmelser, herunder et sæt  

 standardvedtægter, der angiver rammerne for, hvad ministeriet  

 umiddelbart vil godkende.
Egentlige fravigelser fra standardvedtægterne  

 vil kun kunne godkendes i særlige tilfælde, hvor det findes  

 velbegrundet.
Ved lov nr. 506 af 12. juni 1996 blev der i  

 ikrafttrædelsesbestemmelsen fastsat en frist for indsendelse af  

 vedtægtsforslag fra skoler, som ønsker at blive godkendt i  

 henhold til loven.
Fristen blev fastsat til 12 måneder.
Det  

 foreslås, at 12 månedersfristen opretholdes i selve  

 lovteksten.
Inden 12 måneder før skolevirksomhedens start  

 skal skolen indsende oplysninger om den selvejende institutions styrings- og  

 organisationsmæssige forhold.
Senest 8 måneder før skal  

 skolen indsende en beskrivelse af skolens lokaler og arealer samt  

 etablerings- og driftsbudget.
Umiddelbart før starten skal indsendes  

 dokumentation for, at lokalerne er godkendt af brand-, bygnings- og  

 sundhedsmyndigheder m.v.
I tilskudsbekendtgørelsen er der hjemmel for  

 ministeren til at fravige fristen på 8 måneder for indsendelse af  

 bygningsmæssige og økonomiske oplysninger.
Denne regel forventes  

 videreført.
Skoler, der - uden at være omfattet af forslagets  

 § 48 - ikke opfylder tilskudsbetingelserne i 1 finansår, vil ikke  

 være omfattet af 12 måneders fristen for at kunne søge om  

 tilskud igen.
Under forudsætning af at skolerne opfylder lovens  

 betingelser, vil tilskuddet blive ydet efter bestemmelserne i kapitel 3.
Det foreslås, at 12 måneders fristen skal  

 gælde for skoler, der ikke har oppebåret tilskud i 2 efter  

 hinanden følgende finansår, f.eks. hvis skolen ikke har opfyldt  

 de grundlæggende mindstekrav i betingelserne i forslagets § 12.  

 Inden tilskudsudbetalingen til en sådan skole genoptages, skal  

 Undervisningsministeriet bl.a. sikre, at skolen opfylder kravet i forslagets  

 § 6, stk. 1, nr. 2, om uafhængighed og forvaltning af skolens  

 midler og lokalekravene, men skolen vil ikke skulle opfylde nye krav i  

 forhold til den tidligere godkendelse, f.eks. kravet om at eje sine  

 bygninger, hvis den er godkendt inden kravet blev indføjet i loven.
Om  

 tilskudsmæssige konsekvenser ved ikke at opfylde mindstekravene til  

 antal årselever henvises i øvrigt til bemærkningerne til  

 forslagets § 12.
 Som hidtil foreslås, at der gives  

 undervisningsministeren hjemmel til at fastsætte nærmere regler  

 om betingelserne i forslagets § 6, stk. 1. Hjemlen omfatter  

 såvel nye skoler som skoler, der har mistet retten til tilskud efter  

 bestemmelserne i forslagets § 46, stk. 1-2, og § 47. For  

 skoler omfattet af forslagets § 48 gælder, at skolen vil skulle  

 søge om at blive godkendt til tilskud efter reglerne for nye skoler.  

 Det indebærer bl.a., at skolen skal opfylde kravet om at eje sine  

 bygninger, jf. stk. 1, nr. 6, og forslagets § 10, stk. 3.
I de gældende regler om godkendelsesinstituttet  

 findes der ikke særlige ansøgningsregler for skoler, som har  

 fået frataget godkendelsen efter §§ 11-11 a.
Disse skoler har  

 derfor også hidtil måttet følge de almindelige regler for  

 godkendelse af nye skoler.
Med forslaget ændres som nævnt ovenfor  

 »godkendelsesinstituttet« til at blive en godkendelse af skolen som  

 tilskudsberettiget, men samtidig tydeliggøres regelgrundlaget for  

 skoler, som ønsker at generhverve tilskudsretten.
Der henvises i  

 øvrigt til bemærkningerne til forslagets § 48.
Til § 7 Bestemmelsen, der præciserer bestyrelsens og  

 forstanderens ansvar som henholdsvis den overordnede og den daglige ledelse,  

 herunder forstanderens pædagogiske, er i overensstemmelse med  

 gældende lovs § 12.
 Bestyrelsens ansvar overfor ministeren vedrører  

 overholdelse af loven, regler og påbud fastsat af ministeren.  

 Bestyrelsen er således ansvarlig for, at betingelser og vilkår  

 for ydelse af tilskud overholdes, jf. §§ 46-47.
Flertallet af bestyrelsens medlemmer vælges på  

 generalforsamlingen i skolekredsen/repræsentantskabet.
Der skal  

 afholdes en årlig generalforsamling.
De øvrige medlemmer kan  

 udpeges af foreninger, kommuner m.v.
 Bestemmelsen i stk. 1, 2. og 3. pkt., om bestyrelsens  

 sammensætning m.v. gælder ikke for skoler, der ved lovens  

 ikrafttræden er godkendt uden skolekredsen/repræsentantskabet  

 og/eller med en anden sammensætning af bestyrelsen, jf. § 54.
Det fremgår af stk. 2, som svarer til den  

 gældende bestemmelse, at skolen skal ledes af en bestyrelse, der ikke i  

 forhold til skolen har andre økonomiske interesser.
Det er vigtigt, at  

 de offentlige midler forvaltes i overensstemmelse med de skoleformål,  

 hvortil de er givet.
For at sikre, at uvedkommende interesser ikke  

 påvirker beslutningsprocessen i skolerne, fremgår det direkte af  

 loven, at der ikke må udpeges personer til bestyrelsen, som samtidig  

 via bestyrelsespost, ansættelsesforhold eller på anden måde  

 må antages ikke med sikkerhed at være i stand til at fungere  

 uafhængigt af udlejer af ejendomme, herunder en del af ejendomme, skibe  

 og lignende fysiske rammer.
Begrebet udleje i lovteksten omfatter også  

 udleje i form af leasing.
Med ordet »kontrollerer« i stk. 2, nr. 1 og 2,  

 tænkes på en egentlig økonomisk eller styringsmæssig  

 kontrol med udlejer.
Stk. 2, gælder uanset på hvilken  

 måde, udlejer er organiseret, det være sig en forening, en  

 privatejet virksomhed, et selskab eller anden erhvervsmæssig  

 virksomhed.
Ordet fonde skal forstås bredt, omfattende såvel  

 erhvervsdrivende som ikke erhvervsdrivende fonde.
Som eksempel på  

 ikke-erhvervsdrivende selvejende institutioner kan nævnes andre  

 godkendte skoler, f.eks. frie grundskoler og erhvervsskoler.
 Herudover er bestyrelsesmedlemmer, forstanderen og andre  

 ansatte omfattet af de almindelige habilitetsbestemmelser i  

 forvaltningsloven, når de udfører opgaver i forbindelse med  

 skolens virksomhed.
Til § 8 Bestemmelsen om anbringelse af skolens midler omfatter  

 både tilskudsmidler og midler, der er tilgået skolen på  

 anden måde, f.eks. fra elevbetaling.
Bestemmelsen sikrer langsigtede  

 skole- og uddannelseshensyn, idet risikobetonede pengeanbringelser kunne  

 bringe skolens økonomi i fare, herunder også betyde tab af de  

 offentlige tilskud.
Ved anbringelse af skolens midler skal skolen tage hensyn  

 til den forventede længde af investeringen samt begrænsning af  

 mulige kurstab.
 Det accepteres dog, at en skole, som led i  

 den daglige drift, binder et forholdsmæssigt lille beløb i et  

 lokalt værk eller lignende, f.eks. en vindmølle, der leverer  

 elektricitet til skolen, såfremt investeringen giver skolen en bedre  

 pris for nødvendige leverancer eller andre ydelser til dækning  

 af den almindelige skoledrift.
Investering i aktier er ikke tilladt.
Dog kan det  

 accepteres, at en skole, som led i den daglige drift for at opnå en  

 bedre bankrente for indestående af driftsmidler i den lokale bank  

 (f.eks. på en kassekredit) kan købe en bankaktie efter de  

 sædvanlige tilbud herom inden for bankvæsenet.
Udleje af  

 midlertidigt overskydende bygningskapacitet kan ligeledes accepteres.
 Som eksempel på en investering, der ikke er tilladt,  

 kan nævnes køb af pantebreve.
 Anbringelse i udenlandske værdipapirer, bortset fra  

 aktier, må kun ske i værdipapirer, udstedt i andre lande inden  

 for Det Europæiske Økonomiske Samarbejdsområde  

 (EØS), og kun såfremt værdipapirerne giver samme sikkerhed  

 som de værdipapirer, der er nævnt i § 8, stk. 1, nr. 2  

 og 3.
 Bestemmelsen præciserer de hidtil gældende  

 retningslinier på området, og svarer til andre lovbestemmelser  

 for selvejende institutioner på Undervisningsministeriets område,  

 f.eks. reglerne i erhvervsskoleloven.
Til § 9 Bestemmelsen om løn- og  

 ansættelsesvilkår er i overensstemmelse med bestemmelsen i den  

 gældende lov og videreføres uændret.
Til § 10 Ved indgåelse af aftaler, herunder husleje- og  

 ejendomsaftaler skal skolerne sikre sig, at disse ikke indgås på  

 vilkår, der er ringere end sædvanlige markedsvilkår.  

 Baggrunden er at sikre, at skolerne kun varetager egne interesser og ikke  

 indgår aftaler på ringere vilkår end markedsvilkår.  

 Skolen skal søge aftalen ændret, hvis udviklingen i  

 markedsvilkår tilsiger det.
Skoler, der afvikler deres tilskudsberettigede virksomhed  

 i lejede lokaler, kan komme i et særligt afhængighedsforhold til  

 udlejer.
Bestemmelsen giver derfor undervisningsministeren hjemmel til at  

 fastsætte nærmere regler om huslejeaftaler.
Hjemlen kan  

 tænkes anvendt til udstedelse af regler, der standardiserer  

 aftaleudformningen, f.eks. fastsættelse af regler om en mindste  

 opsigelsesfrist for udlejer, og på regler, der eventuelt i  

 særlige tilfælde fastsætter, at aftalerne ikke må  

 indgås på vilkår, der er ringere end de vilkår, der  

 er sædvanlige for skoler af den pågældende type og  

 beliggenhed, eller at huslejen skal være omkostningsbestemt.
I  

 sidstnævnte tilfælde vil det altså kunne stilles som krav,  

 at lejeaftalen er mere favorabel for skolen, end hvad de almindelige  

 markedsvilkår tilsiger.
Hjemlen vil kunne anvendes til at  

 fastsætte bestemmelser om, at huslejen ikke må overstige et vist  

 niveau, hvor udlejer får dækket sine omkostninger samt får  

 en rimelig forrentning af den oprindeligt investerede kapital.
Der kan vise  

 sig at være behov for bestemmelsen, når virksomheder alene har  

 til formål at leje skolebygninger ud til private skoler, og der  

 på den måde kan være risiko for, at skolen og udlejer  

 indgår i et økonomisk fællesskab, der ikke er foreneligt  

 med formålet med selvejekonstruktionen for disse skoleformer.
 Indgår skolerne aftaler, som ikke opfylder  

 ovenstående, kan undervisningsministeren anvende sanktionerne i  

 § 46.
 Bestemmelsen er i overensstemmelse med den gældende  

 lovs § 16 a, stk. 1-2. Bemyndigelsen til at fastsætte  

 nærmere regler om aftaler har ikke været anvendt hidtil.
Bemyndigelsen i § 10, stk. 3, sikrer, at  

 skolernes økonomi ikke udhules af uforsvarligt høje  

 bygningsudgifter.
Bestemmelsen svarer til gældende lovs § 16 a,  

 stk. 3. Bestemmelsen har været anvendt til at fastsætte en  

 regel om maksimal bygningsudgift pr. sengeplads.
I beregningen af  

 udgiftsloftet har hidtil indgået følgende udgiftsarter: renter  

 og afdrag af lån samt leje af bygninger og arealer, leasing af  

 nødvendigt inventar, ejendomsskatter, ejendomsforsikring.  

 Bemyndigelsen giver ministeren hjemmel til at fastsætte regler om  

 afgrænsning af de udgiftsarter, som skal indgå i  

 beregningsgrundlaget.
Til § 11 Bestemmelsen er i overensstemmelse med den hidtidige lovs  

 § 19. Den præciserer, at eleven skal yde en elevbetaling, som  

 fastsættes af skolen.
Hvis elevbetalingen ikke er i overensstemmelse  

 med reglerne, eller hvis skolen undlader at inddrive skyldig elevbetaling,  

 mistes retten til tilskud, jf. § 46, for den pågældende  

 elev.
Af regler fastsat i henhold til den gældende  

 § 19, stk. 2, fremgår, at elevbetalingen i relation til  

 lovens betingelser ikke omfatter beløb, der opkræves  

 individuelt, f.eks. betaling for enkeltværelser, særlige  

 materialer i forbindelse med undervisningen og ekskursioner.
Disse regler  

 påtænkes ikke ændrede.
Bestemmelsen i stk. 3 giver skolen mulighed for at  

 nedsætte elevens egenbetaling til halvdelen af  

 mindsteelevbetalingsbeløbet.
Den tidligere bestemmelse har givet  

 skolen mulighed for i særlige tilfælde at yde op til halv  

 friplads.
Dette har efter omlægningen af elevstøtten til  

 driftstilskud til elever på højskoler vist sig problematisk,  

 idet der har været kollision af fripladsreglen og den individuel  

 supplerende elevstøtte.
Skolen skal konkret kunne begrunde de enkelte  

 særlige tilfælde, hvor den har givet nedsættelse af  

 elevbetalingen.
Til § 12 I overensstemmelse med den gældende lov skal  

 skolernes skole- og undervisningsvirksomhed opfylde en grundlæggende  

 betingelse om mindstekrav til kursusvirksomheden for at oppebære  

 statstilskud.
I forslaget er kravet til antal årselever og lange kursus  

 samlet i en bestemmelse.
Til § 12, stk. 1 Kravet om mindste årselevtal er i overensstemmelse  

 med den gældende lovs § 14.
Kravet blev ved lovændringen i 1993 hævet fra  

 mindst 18 årselever til mindst 24 årselever.  

 Opgørelsesperioden blev samtidig ændret fra finansåret til  

 skoleåret og fra gennemsnittet af 3 finansår til det  

 skoleår, der slutter i kalenderåret før finansåret,  

 eller gennemsnittet for 3 skoleår.
For skoler, der var godkendt inden  

 1. januar 1994, har forhøjelse af årselevtalskravet først  

 virkning fra og med skoleåret 1999/2000.
Kravet om de 24 årselever følger  

 Højskoleudvalgets indstilling.
Udvalget drøftede, om tallet  

 skulle være højere af hensyn til skolemiljøet og  

 pædagogisk udviklingsarbejde, men var enig om at fastholde tallet  

 på nuværende tidspunkt.
Det foreslås, at mindstekravet i overensstemmelse  

 med praksis præciseres for nyoprettede skoler og for eksisterende  

 skoler, der ikke har opnået ret tilskud i det foregående  

 finansår.
Kravet indebærer for disse skoler, at de skal have  

 mindst 24 årselever i det første hele finansår, hvori de  

 modtager tilskud.
Skoler, der ikke opfylder mindsteelevtalskravet, er ikke  

 tilskudsberettigede i det følgende finansår.
Skoleåret  

 går fra den 1. august til den 31. juli.
I overensstemmelse med hidtidig praksis kan ministeren  

 fortsat dispensere fra mindstekravet til antal årselever.  

 Dispensationen tænkes først og fremmest anvendt i de  

 ekstraordinære situationer, hvor sygdom blandt eleverne eller anden  

 force majeure forhindrer skolen i at gennemføre den planlagte  

 undervisning.
Derudover kan der tænkes at opstå behov for  

 dispensation i ganske særlige tilfælde og for en begrænset  

 periode, for skoler, der i en årrække har haft stor folkelig og  

 kulturel betydning for deres lokalområde.
Her tænkes især  

 på tyndt befolkede områder.
For at sikre eksistensen af et  

 skolemiljø vil dispensationsadgangen ikke blive givet til et  

 årselevtal under 18.
Til § 12, stk. 2 Forslaget indebærer en præcisering, som er i  

 overensstemmelse med den praksis, at bestemmelsen om reduceret  

 årselevtalskrav ved skoler med mindre end 36 kursusuger, gælder  

 for nyoprettede skoler og for skoler, som ikke har opnået ret til  

 tilskud i året før finansåret.
Til § 12, stk. 3 Kravet om, at en fri kostskole for at være  

 tilskudsberettiget skal gennemføre længerevarende kurser, er i  

 overensstemmelse med mange års praksis.
Efter den gældende lov  

 kræves mindst ét kursus på mindst 20 uger eller mindst 2  

 kurser på mindst 12 uger.
Efterskoler og husholdnings- og  

 håndarbejdsskoler gennemfører normalt kurser på hele  

 skoleår eller opdelt i 2 halve.
Folkehøjskolernes kursusstruktur  

 er anderledes.
Efter Højskoleudvalgets anbefaling nedsættes  

 kravet til, at skolen skal gennemføre længerevarende kurser i  

 mindst 20 uger, heraf mindst ét kursus på mindst 12 uger og  

 resten af tiden kurser af mindst 4 ugers varighed.
De 4 uger er fastsat ud  

 fra, at det er en passende kursuslængde i forhold til, at også  

 ældre aldersgrupper i praksis skal kunne deltage i et  

 højskolekursus, og at skoler dermed i højere grad skal kunne  

 tilrettelægge deres kursusvirksomhed med henblik på andre grupper  

 end de helt unge.
Opfylder skolen ikke denne betingelse, opnår den  

 ikke ret til at modtage tilskud i det finansår, hvori skoleåret  

 slutter.
Det vil kunne medføre, at skolen i finansårets  

 første 7 måneder har fået udbetalt tilskud, som den  

 så fortaber retten til, men på grundlag af de hidtidige  

 erfaringer vil det kun ske yderst sjældent.
Skolerne kan som regel  

 tidligt i skoleåret se, at de ikke kan gennemføre kurser i  

 tilstrækkeligt omfang, og ministeriet vil så kunne standse  

 tilskudsudbetalingerne.
 Skyldes den manglende opfyldelse af betingelsen, at det  

 efterfølgende viser sig, at reglerne ikke har været overholdt,  

 vil den situation principielt ikke adskille sig fra øvrige  

 situationer, hvor ministeriet må kræve tilskud tilbagebetalt,  

 fordi tilskudsbetingelserne ikke har været overholdt.
Til § 12, stk. 4 En nyoprettet skole kan begynde sin kursusvirksomhed  

 på et hvilket som helst tidspunkt i løbet af året.  

 Forslaget præciserer i overensstemmelse med praksis, at en nyoprettet  

 skole skal opnå mindst 24 årselever inden for de første 12  

 måneder, hvori skolen er i virksomhed, for at være  

 tilskudsberettiget.
Bestemmelsen er analog med kravet i stk. 1 om  

 opfyldelse af mindstekravet for eksisterende skoler inden for ét  

 skoleår.
Til § 13 Bestemmelsen er en sammenskrivning af den gældende  

 lovs § 14, stk. 2, og § 19 a.
Herved defineres kravene til  

 årseleverne ved de forskellige skoleformer i én bestemmelse.
 I overensstemmelse med den hidtidige praksis  

 indsættes der i lovforslaget hjemmel til at indhente oplysning om  

 elevernes personnummer til brug for administration af tilskudsordningen og  

 til statistikbrug.
Til § 14 Bestemmelsen tydeliggør beregningen af skolens  

 tilskudsudløsende årselevtal.
Dette tal beregnes på  

 grundlag af summen af elever i hver kursusuge.
En kursusuge udgør 7  

 kursusdøgn, idet et kursus i overensstemmelse med gældende  

 praksis kan afbrydes af perioder på hver højst 12 uger.
Bestemmelsen om registrering af elevernes deltagelse er i  

 overensstemmelse med den gældende lov.
Bemyndigelse til at udstede  

 nærmere regler herom er udmøntet i  

 tilskudsbekendtgørelsens § 5, stk. 3, jf.  

 Undervisningsministeriets bekendtgørelse nr. 622 af 14. juli 1997.  

 Denne regel forudsættes videreført.
Efter  

 bekendtgørelsens § 5, stk. 3, skal skolen registrere de  

 enkelte elevers deltagelse i skolens kurser.
Der skal foreligge en liste over  

 skolens elever, og elevens deltagelse skal fremgå ved angivelse af  

 ankomst- og afrejsedato samt enventuelle afbrydelse.
I det omfang kurset er  

 opdelt i hold, klasser, linier o.lign skal dette registreres.
 Undlader skolen af registrere elevernes deltagelse efter  

 bekendtgørelsens regel kan undervisningsministeren anvende  

 sanktionerne i § 46.
Bestemmelsen giver undervisningsministeren hjemmel til at  

 udstede regler af mere teknisk karakter om beregning af årslevtallet.  

 Den eksisterende bemyndigelse er bl.a. anvendt til at udstede en hovedregel  

 om medregning af dagelever med 70 pct. af en kostelev.
Bemyndigelsen  

 foreslås ikke anvendt til at ændre disse regler.
Procentsatsen for medregning af elever på kurser der  

 varer mindre end 1 uge fremgår af gældende lovs § 14,  

 stk. 3. Denne bestemmelse foreslås omfattet af  

 undervisningsministerens bemyndigelse til at fastsætte nærmere  

 regler om beregning af årselevtallet.
De gældende procentsatser  

 foreslås udstedt i bekendtgørelsesform.
Til § 15 Til § 15, stk. 1 Undervisningen i et fag eller en faggruppe på et  

 kursus kan højst omfatte halvdelen af undervisningen for den enkelte  

 elev, medmindre undervisningen i faget eller faggruppen er af bred almen  

 karakter.
Ren færdighedstilegnelse kan højst udgøre op  

 til halvdelen af den enkelte elevs undervisningstid.
 Efter gældende regler, må et fag eller en  

 faggruppe omfatte 2/3 af undervisningen for den enkelte elev, medmindre faget  

 eller faggruppen er af bred almendannende karakter.
Forslaget indebærer en styrkelse og konkretisering  

 af de frie kostskolers almene sigte.
Dette sker på tre måder:
For det første begrænses omfanget af  

 undervisningen i et fag eller en faggruppe, der ikke er af bred almen  

 karakter, til halvdelen af den enkelte elevs undervisningstid.
Herved styrkes  

 undervisningens brede almene karakter.
For det andet betones, at det ikke alene er et fags eller  

 en faggruppes titel der afgør, om et fag eller en faggruppe er af bred  

 almen karakter.
Skolens undervisning kan godt have udgangspunkt i et bestemt  

 emne, f.eks. musik eller medier.
Det afhænger af den konkrete  

 undervisning i faget eller faggruppen og er derfor knyttet til indhold,  

 perspektiv og den sammenhæng faget eller faggruppen indgår i.
For det tredje indføres en bestemmelse om, at ren  

 færdighedstilegnelse højst kan udgøre op til halvdelen af  

 den enkelte elevs undervisningstid.
Ved ren færdighedstilegnelse  

 forstås en indlæring af f.eks. manuelle og intellektuelle  

 færdigheder, der ikke perspektiveres af den brede almene oplysning.
 Sigtet med forslaget er, at tilegnelsen af  

 færdigheder perspektiveres af og veksler med den brede almene  

 oplysning.
Til § 15, stk. 2 Bestemmelsen svarer til den gældende lovs § 15,  

 stk. 5. Forslaget er i overensstemmelse med højskoleudvalget, som  

 har drøftet, om der efter særlige tilladelser kan godkendes  

 højskoler for særlige grupper.
Det var udvalgets opfattelse, at  

 bestemmelserne i den gældende lov skulle fastholdes.
Bestemmelsen  

 sikrer, at skolerne er åbne for alle med forskellige  

 forudsætninger.
Til § 16 Ifølge de gældende regler er kravet, at et  

 kursus på 4 sammenhængende døgn skal indeholde mindst 4  

 hele undervisningsdage, og at kurser på en uge og derover i hver uge  

 skal indeholde mindst 5 hele undervisningsdage.
Ændringen skal forstås således, at en  

 hel undervisningsdag kan deles i to halvdele og fordeles på to  

 kalenderdage.
Forslaget betyder, at skolerne kan tilrettelægge deres  

 undervisning mere fleksibelt, uden at der slækkes på det samlede  

 krav til undervisningen.
For at skolerne ikke kan samle al deres undervisning  

 til en mindre del af ugen, kan én dag ikke indeholde mere end  

 én hel undervisningsdag.
Tværtimod vil skolerne nu kunne  

 udstrække undervisningen over alle ugens 7 dage uden at udvide den  

 samlede mængde undervisning, og derved vil de i højere grad  

 kunne leve op til forudsætningen om, at de frie kostskoler er 7-dages  

 skoler.
Undervisningkravet vil kunne opfyldes ved, at undervisningen  

 tilrettelægges på 3 hele dage og 4 halve dage.
Efter gældende regler skal et kursus  

 gennemføres med mindst de samme 10 elever.
Højskoleudvalget  

 fandt, at denne regel var for ufleksibel.
Herudover var konsekvensen for  

 voldsom, hvis en skole ikke opfyldte kravet, idet tilskuddet til hele kurset  

 så bortfaldt.
Samtidigt var det også vigtigt for udvalget at  

 sikre, at der var et kostskolemiljø på det enkelte ophold.  

 Derfor foreslog udvalget, at der skal være mindst 15 elever i  

 gennemsnit på det enkelte kursus, at mindst 8 elever skal  

 gennemføre hele kurset, og at skolen kan medregne de kursusuger, som  

 har opfyldt kravene.
Ved at foreslå bl.a. 15 elever i gennemsnit kan  

 skolen først ved kursets afslutning se, hvilke kursusuger der kan  

 medregnes.
Da lovforslaget både ønsker at imødekomme  

 udvalgets ønske om fleksibilitet på det enkelte kursus, et  

 ønske om enkle regler og ønsket om at kunne overskue de  

 tilskudsmæssige konsekvenser i løbet af kurset, foreslås  

 kravet om deltagerantal knyttet til hver uge, så der i hver uge mindst  

 skal være 12 elever.
På denne måde kan skolen  

 løbende se, om de enkelte uger opfylder betingelserne for tilskud.
I  

 forhold til de gældende bestemmelser indebærer forslaget en  

 mindre styrkelse af kostskolemiljøet.
 Højskoleudvalgets forslag om, at mindst 8 elever  

 skal gennemføre hele kurset, og at skolen kan medregne de kursusuger,  

 hvor kravene er opfyldt, er indeholdt i lovforslaget.
Til § 17 Mange skoler har alene som formål at drive skole i  

 henhold til den til enhver tid gældende lovgivning for de frie  

 kostskoler.
Efter Højskoleudvalgets opfattelse hører det med  

 til at være en fri skole, at skolen angiver det værdigrundlag,  

 som oplysningsvirksomheden bygger på, da det ikke er nok at have som  

 formål at få statstilskud.
Udvalget foreslog derfor, at det af en  

 skoles vedtægter fremgår, hvilket værdigrundlag skolens  

 virksomhed hviler på, og at værdigrundlaget formuleres i et  

 alment sprog, er offentligt tilgængeligt og indgår som  

 udgangspunkt for skolens selvevaluering.
Lovforslaget indeholder bestemmelser om, at enhver skole  

 formulerer værdigrundlaget og sørger for, at det indgår i  

 skolens vedtægter.
De skoler, som ikke ved lovens ikrafttræden  

 har indarbejdet værdigrundlaget i skolens vedtægter, må ved  

 første vedtægtsrevision sørge for, at det indarbejdes i  

 vedtægterne.
Da skolerne får et væsentligt bidrag fra det  

 offentlige, forudsættes det, at værdigrundlaget er almindeligt  

 tilgængeligt i form og indhold.
På baggrund af skolens værdigrundlag foretager  

 skolen hvert år en evaluering af virksomheden set i lyset af skolens  

 værdigrundlag.
Da bestyrelsen har det overordnede ansvar for skolen,  

 sørger bestyrelsen for, at der udarbejdes en plan for selvevalueringen  

 og godkender en plan for den overordnede kursusvirksomhed.
Forstanderen, som  

 har det pædagogiske ansvar, godkender en undervisningsplan for det  

 enkelte kursus.
Hidtil har bestyrelsen haft ansvaret for godkendelse af  

 såvel en kursusplan som undervisningsplanerne.
Bestyrelsen skal ikke  

 fremover godkende undervisningsplanerne, men undervisningsplanerne er dog  

 omfattet af bestyrelsens overordnede ansvar for skolen, jf. forslaget til  

 § 7.
 Som efter gældende regler fastsætter  

 undervisningsministeren regler om kursus- og undervisningsplanerne,  

 opgørelse af ugetallet, ekskursioner m.v., og forholdet mellem almene  

 kurser og uddannelse for husholdningsskoler.
Til § 18 Det forudsættes, at tilskud anvendes til virksomhed  

 omfattet af denne lov, jf. lovens grundlæggende tilskudsbetingelser om  

 uafhængighed og midlernes forvaltning.
Når denne  

 forudsætning er opfyldt, kan skolen disponere frit  

 (bloktilskudsprincippet) ved anvendelsen af driftstilskud efter  

 §§ 20-23, herunder tilskud til vikar mv., bygningstilskud efter  

 § 24, tilskud til undervisning af svært handicappede elever efter  

 § 25 og tilskud til specialundervisning efter § 26.  

 Bloktilskudsprincippet gælder også for institutioner, der  

 består af både en fri kostskole og en fri grundskole, en privat  

 gymnasieskole eller et privat hf-kursus.
Den enkelte afdeling skal  

 naturligvis undervise det antal elever, hvortil der gives tilskud, og  

 undervisningen skal opfylde lovgivningens krav.
Forslaget indebærer, at  

 bloktilskudsbestemmelsen ikke gælder for institutioner, der  

 består af både en fri kostskole og et seminarium, eftersom der er  

 tale om virksomhed finansieret med egenbetaling og for seminariernes  

 vedkommende SU-berettigende uddannelse, som stort set er  

 statsfinansieret.
 Skolerne kan herunder opspare tilskud til følgende  

 finansår og optage lån til virksomhed efter denne lov.
Bemyndigelsen i den gældende lov til at  

 fastsætte regler om anvendelse til løn af en andel af  

 driftstilskuddet svarer til regler fastsat i henhold til støtteloven,  

 om at skolens regelfastsatte lønudgifter skal udgøre mindst 115  

 pct. af rammetilskud til løn over en årrække, er aldrig  

 blevet udnyttet.
Det foreslås derfor, at bemyndigelsen udgår af  

 den kommende lov.
 Forslaget til stk. 3, indeholder som i gældende  

 lovs § 21, stk. 1 hjemmel til at fastsætte regler om  

 udbetaling af forskud, indtil grundlaget for tilskudsberegningen er opgjort.  

 Hjemlen anvendes bl.a. til at fastsætte regler om beregning og  

 udbetaling af tilskud til nyoprettede skoler, herunder krav om  

 bankgaranti.
Til § 19 Bestemmelsen svarer til gældende lovs § 23, dog  

 er beregningen af skolens årselevtal flyttet til forslagets § 14  

 og det præciseres, at skoler, der ikke har modtaget tilskud i  

 året før finansåret, får beregnet driftstilskud ud  

 fra finansårets årselevtal.
Til § 20-21 Af hensyn til overskuelighed foreslås, at  

 gældende lovs § 24 om ydelse af driftstilskud opdeles i  

 §§ 20-21. § 24, stk. 1 og 2, om særlige tilskud til  

 kompensation for forstanderes, viceforstanderes og læreres fravær  

 på grund af længerevarende sygdom, organisationsarbejde og  

 kursusdeltagelse affattes i forslagets § 20. Bestemmelsen er i  

 øvrigt uændret.
Forslagets § 21 svarer til gældende § 24,  

 stk. 3-7. Herudover er der foretaget nødvendige  

 præciseringer af bestemmelsen vedrørende tilskudsberegningen for  

 nyoprettede skoler og skoler, der ikke har opnået ret til tilskud  

 året før finansåret.
Det er således  

 præciseret, at for disse skoler beregnes tilskuddet på grundlag  

 af finansårets årselevtal.
 En nyoprettet skole betragtes som have værende i  

 drift hele skoleåret før finansåret, hvis den har startet  

 virksomhed i august måned i det skoleår, som slutter i året  

 før finansåret.
Til § 22 Ved lov nr. 504 af 12. juni 1996 og lov nr. 413 af 26.  

 juni 1998 blev den statslige elevstøtte til nedsættelse af  

 elevbetalingen på kurser af mindst 2 ugers varighed på  

 folkehøjskoler omlagt til driftstilskud.
Bevillingen til  

 formålet blev overført til det statslige driftstilskud bortset  

 fra en mindre del, som den enkelte skole kan disponere over som en  

 særlig trangsbestemt støtte til nedsættelse af  

 elevbetalingen.
Ved fordelingen af den del af driftstilskuddet, der  

 stammer fra den tidligere elevstøttebevilling, indgår elever  

 på kurser af mindre end 2 ugers varighed således ikke i  

 beregningen, idet disse efter gældende regler ikke var  

 elevstøtteberettigede.
Den omlagte elevstøtte er udskilt i et  

 særligt driftstilskud til folkehøjskolerne, og fordelingen og  

 reguleringen sker alene på grundlag af et årselevtal, der  

 opgøres på kurser af mindst 2 ugers varighed og en takst, der  

 fastsættes på finansloven.
 Efter forslaget udvides denne ordning til også at  

 omfatte husholdningsskoler og håndarbejdsskoler.
 Der henvises i øvrigt til bemærkninger til  

 § 37.
Til § 23 Denne bestemmelse er ny, men i overensstemmelse med  

 finanslovsforliget for 1999, hvorefter der ydes en ekstraordinær  

 støtte til nedbringelse af egenbetaling for elever ved  

 folkehøjskoler og husholdnings- og håndarbejdsskoler som et  

 ekstra driftstilskud udmålt efter det aktuelle elevtal, dvs.  

 årselevtallet i det skoleår, der afsluttes i finansåret.  

 Det er hensigten, at ordningen skal videreføres som en permanent  

 ordning.
Derfor foreslås det, at der optages en særskilt  

 bestemmelse herom i selve loven.
Der foreslås også særskilt  

 hjemmel til at yde forskud på tilskud, hvorefter forskudsberegningen  

 knyttes til det senest realiserede elevtal, nemlig årselevtallet i det  

 skoleår, som slutter i året før finansåret.
Til § 24 Bestemmelsen svarer til gældende lovs § 25 om  

 bygningstilskud.
Den overgangsordning, som blev indført for  

 eksisterende skoler under den gældende lov ved beslutningen om overgang  

 til bygningstaxametertilskud, forudsættes videreført, da den har  

 stor betydning for den enkelte skoles bygningstilskud i hvert fald frem til  

 2005 og for en række skoler også i yderligere år.
Skoler,  

 der ikke har modtaget tilskud i året før finansåret, vil  

 modtage tilskud efter disse regler.
Til § 25 Bestemmelsen er i overensstemmelse med den gældende  

 lov, hvorefter der ydes fuldt tilskud til godkendte ekstraudgifter ved  

 undervisning af svært handicappede elever.
Finanslovsbevilling  

 reguleres ud fra antal elever, der ydes tilskud til, og det faktiske tilskud  

 pr. elev.
Den gennemsnitlige budgetterede udgift pr. elev på  

 efterskoler og elever under 18 år på husholdningsskoler og  

 håndarbejdsskoler danner grundlag for opkrævning af amtskommunale  

 bidrag, jf. § 42.
 For elever på efterskoler og elever under 18  

 år på husholdningsskoler og håndarbejdsskoler ydes tilskud  

 på grundlag af udtalelse fra elevens bopælsamtskommune, samt  

 udtalelse fra pædagogisk-psykologisk rådgivning i elevens  

 bopælskommune.
 For øvrige elever, dvs. elever på  

 folkehøjskoler, herunder ungdomshøjskoler, samt  

 husholdningsskoler og håndarbejdsskoler, ydes tilskud på grundlag  

 af Undervisningsministeriets vurdering.
 Der gives ministeren hjemmel til at fastsætte  

 nærmere regler om betingelser for ydelse af tilskuddet, f.eks. regler  

 om ansøgningsproceduren.
Til § 26 Bestemmelsen er i overensstemmelse med den gældende  

 lovs § 27. Tilskud ydes med en fast takst pr. elev til udgifter i  

 forbindelse med undervisningen.
 For enkeltintegrerede elever på efterskoler og  

 elever under 18 år på ungdomshøjskoler, husholdningsskoler  

 og håndarbejdsskoler ydes tilskud på grundlag af udtalelse fra  

 pædagogisk-psykologisk rådgivning i elevens tidligere  

 skolekommune.
For efterskoler, husholdningsskoler og  

 håndarbejdsskoler med særlige undervisningstilbud ydes tilskud  

 på grundlag af skolens undervisningsplan.
Tilskud til højskoler  

 med et særligt undervisningstilbud ydes kun til Nørgaards  

 Højskole og Egmont Højskolen.
 For øvrige enkeltintegrerede elever, dvs. elever  

 på folkehøjskoler, herunder ungdomshøjskoler, samt  

 husholdningsskoler og håndarbejdsskoler, der er fyldt 18 år ved  

 kursets begyndelse, ydes der tilskud på grundlag af  

 Undervisningsministeriets vurdering.
 For øvrige elever, dvs. elever på  

 folkehøjskoler, herunder ungdomshøjskoler, samt  

 husholdningsskoler og håndarbejdsskoler, ydes tilskud på grundlag  

 af Undervisningsministeriets vurdering.
Til § 27 Bestemmelsen er i overensstemmelse med den gældende  

 lovs § 28. Muligheden for at yde statstilskud til efteruddannelseskurser  

 til forstandere, viceforstandere og lærere og skolernes merudgifter til  

 kursusdeltagernes tjenestefrihed samt til forsøgs- og  

 udviklingsarbejde inden for lovens område bevares.
Frie Kostskolers  

 Fællesråd, Foreningen for Folkehøjskoler i Danmark,  

 Foreningen af Frie Ungdoms- og Efterskoler og Foreningen af Husholdnings- og  

 Håndarbejdsskoler har hidtil administeret tilskud til efteruddannelse  

 efter retningslinier, som Undervisningsministeriet anvender ved ydelse af  

 forskellige tilskud til konsulentvirksomhed og medarbejderuddannelse.
Det er  

 en tradition på området, der er indarbejdet gennem årtier,  

 at de foreninger, som repræsenterer skolerne på landsplan, og som  

 det helt overvejende antal skoler inden for hver enkelt skoleform er medlem  

 af, har et tæt samarbejde med Undervisningsministeriet.
F.eks. har  

 ministeriet i samarbejde med skoleforeningerne fordelt tilskud til  

 forsøgs- og udviklingsarbejde inden for lovens område.
 Baggrunden for at lade foreninger inden for området  

 forestå fordeling og administration af disse tilskud er at søge  

 foreningerne inddraget mest muligt, så der opnås en bedre  

 tilpasning af behov og ønsker hos de enkelte tilskudsmodtagere.  

 Bemyndigelsen kan til enhver tid trækkes tilbage.  

 Undervisningsministeren kan fastsætte nærmere regler om  

 skoleforeningernes administration af ordningen, herunder at lov om  

 offentlighed i forvaltningen, forvaltningsloven og registerlovgivningen  

 skal finde anvendelse på administrationen af disse tilskud.
Til § 28 Bestemmelsen om frivillig kommunal og amtskommunal  

 støtte til skolens etablering og udbygning er i overensstemmelse med  

 gældende lovs § 35.
 Det forudsættes som hidtil, at kommunal/amtskommunal  

 støtte til etablering af en fri kostskole alene udgør et  

 supplement til de midler, som skolekredsen/repræsentantskabet selv  

 skaffer, og at driften skal være sikret uden kommunal/amtskommunal  

 garanti.
Til § 29 Bestemmelsen er i overensstemmelse med gældende lovs  

 § 36. Lovens bestemmelser i §§ 3 og 26 om specialundervisning og  

 specialpædagogisk bistand har ikke til hensigt at afskære  

 supplerende kommunal rådgivning og bistand samt tilskud.
Til §§ 30-33 Bestemmelserne om statslig elevstøtte  

 afløser gældende lovs §§ 37-40. Elevstøtten til  

 elever på husholdningsskoler og håndarbejdsskoler foreslås  

 dog omlagt til driftstilskud på samme måde som i lov nr. 504 af  

 12. juni 1996 for elever på folkehøjskoler.
Bevillingen til  

 driftstilskud til husholdningsskoler og håndarbejdsskoler vil blive  

 forhøjet svarende til elevstøttebevillingen, bortset fra en  

 pulje på ca. 5 pct. af elevstøtten i dag, som fordeles til  

 skolerne ud fra deres årselevtal.
Den eksisterende mindre pulje til  

 individuel supplerende elevstøtte bortfalder.
Gældende nærmere regler om elevstøtte  

 findes i bekendtgørelsen om statslig og kommunal elevstøtte,  

 jf.
Undervisningsministeriets bekendtgørelse nr. 598 af 9. juli  

 1997.
Til § 30, stk. 1 Bestemmelsen gælder for elever på efterskoler  

 og svarer til den gældende elevstøtteordning, idet dog de  

 særlige regler for grundstøtte nu kun omfatter elever på  

 kurser af mindre end 5 ugers varighed.
Det er ikke aktuelt med regler om  

 dagpenge og andre overførselsindkomster for efterskoleelever.
Muligheden for at yde individuel elevstøtte skal  

 sammenholdes med lovforslagets § 11, stk. 3, og  

 bemærkningerne hertil.
Bestemmelsen bemyndiger ministeren til at  

 fastsætte regler om fordeling til skolerne og om opsparing af ikke  

 forbrugte beløb.
Hidtil har det været en betingelse for  

 anvendelse af bevillingen, at den aktuelle indkomst på grund af  

 arbejdsløshed, sygdom, konkurs, betalingsstandsning eller overgang til  

 pension eller efterløn er faldet væsentligt i forhold til den 2  

 år gamle bruttoindkomst, der indgår i indkomstgrundlaget.
Da  

 nogle efterskoler har haft vanskeligt ved at anvende puljen ud fra disse  

 kriterier, vil skolerne fremover kunne anvende puljen også ved andre  

 væsentlige ændringer af de økonomiske forhold i forhold  

 til indkomstgrundlaget.
Til § 30, stk. 2 Bestemmelsen er i overensstemmelse med den gældende  

 lovs § 37, stk. 2. Bevillingen er lovbunden og fastsættes  

 efter det forventede behov på grundlag af gældende regler og  

 satser for tildeling af støtte.
På finansloven anføres  

 alene »nøgleoplysninger«.
Til § 31, stk. 1 Forslaget skal ses i sammenhæng med forslagets  

 § 6, hvorefter der er tale om at godkende skoler til tilskud efter denne  

 lov.
Ydelse af elevstøtte knyttes til betingelsen om, at skolen  

 oppebærer tilskud efter denne lov, og det pågældende kursus  

 er tilskudsberettigende.
Bestemmelsen i stk. 1, nr. 3, svarer til den  

 gældende lovs § 38, stk. 1, nr. 5.
Til § 31, stk. 2 Denne bestemmelse er i overensstemmelse med den  

 gældende lovs § 38, stk. 3. Den gældende lovs  

 § 38, stk. 2, er udgået, jf. bemærkningerne til  

 § 30, stk. 1.
Til § 31, stk. 3 Denne bestemmelse er i overensstemmelse med gældende  

 lovs § 38, stk. 4.
Til § 31, stk. 4 Denne bestemmelse er i overensstemmelse med gældende  

 lovs § 38, stk. 5. Undervisningsministeriet administrerer og  

 udbetaler elevstøtte til skolerne til nedsættelse af  

 elevbetalingen på baggrund af et af SU-styrelsen beregnet ugentligt  

 støttebeløb for hver enkelt elev.
Bemyndigelsen til at  

 overføre elevstøtteadministrationen er ikke udnyttet.
Regler om  

 udbetaling af forskud til skolerne af elevstøttetilskuddet er fastsat  

 i elevstøttebekendtgørelsen.
Til § 31, stk. 5 Denne bestemmelse er i overensstemmelse med gældende  

 lovs § 38, stk. 6. Er elevstøttebetingelserne ikke opfyldt,  

 underrettes Undervisningsministeriet, og det for meget udbetalte beløb  

 modregnes i skolens driftstilskud.
Til § 32 Bestemmelsen er i overensstemmelse med gældende lovs  

 § 39.
Til § 33 Bestemmelsen er i overensstemmelse med gældende lovs  

 § 40, idet dog bestemmelsen om reduktion i elevens indkomstgrundlag er  

 udgået, da efterskoleelever fortrinsvis er  

 forældreafhængige og uden egne børn.
Der er i  

 elevstøttebekendtgørelsen fastsat nærmere regler om  

 forældrenes indkomstgrundlag og reduktion for søskende.
Til § 34 Bestemmelsen er For elever på efterskoler gælder, at elevernes  

 bopælskommune yder obligatorisk kommunal elevstøtte til elever  

 uanset alder, hvis eleven opfylder betingelserne for at modtage statslig  

 elevstøtte.
Det vil sige, at kurset skal vare mindst 2 uger og  

 eleverne skal være danske statsborgere eller efter international  

 overenskomst have ret til elevstøtte på lige fod med danske  

 statsborgere eller i støttemæssig henseende være  

 ligestillet med danske statsborgere af undervisningsministeren.
Der skal ydes  

 elevstøtte til færøske og grønlandske elever med  

 folkeregisteradresse i Danmark.
 Det forudsættes, at der ydes støtte  

 også i kursusuger ud over 40 uger.
 Ligesom for statslig elevstøtte forudsættes  

 støtten beregnet på grundlag af de regler, der gælder ved  

 kursets start.
Til § 35 Refusionsbestemmelsen vedrører som i gældende  

 lov plejeanbragte børn.
Elevens bopælskommune betaler efter  

 reglerne elevstøtten, men har mulighed for refusion fra den  

 plejeanbringende kommune.
Til § 36 Bestemmelsen om frivillig kommunal elevstøtte er i  

 overensstemmelse med gældende lovs § 43, hvorefter ikke alene den  

 kommune, hvor eleven aktuelt er tilmeldt folkeregistret, kan yde frivillig  

 elevstøtte, men f.eks. også den kommune, hvor eleven tidligere  

 har været tilmeldt.
Til § 37 Bestemmelsen skal ses i sammenhæng med den tidligere  

 foretagne omlægning til driftstilskud af elevstøtten til elever  

 på folkehøjskoler og forslaget om omlægningen af  

 elevstøten til elever på husholdningsskoler og  

 håndarbejdsskoler.
Der henvises i øvrigt til § 22.
Efter den gældende lovs § 40 a yder staten  

 støtte til nedsættelse af elevbetalingen for elever på  

 folkehøjskoler.
Den enkelte skole fastsætter selv retningslinier  

 for fordelingen til de enkelte elever.
Efter forslaget bemyndiges ministeren til at  

 fastsætte kriterier for skolernes fordeling af støtten,  

 således at ordningen kan fremme ønsket om en deltagerkreds med  

 forskellige forudsætninger.
Den enkelte skole fastsætter dog selv  

 som hidtil de nærmere retningslinier for fordelingen ud fra skolens  

 generelle overvejelser om elevsammensætningen.
 Bestemmelsen skal sammenholdes med bestemmelserne om  

 mindsteelevbetaling i § 11, stk. 2, og bestemmelserne om  

 mindsteegenbetaling i § 11, stk. 3.
Gældende bestemmelse indeholder en bemyndigelse for  

 undervisningsministeren til at fastsætte nærmere regler for  

 fordelingen til den enkelte skole.
Denne bemyndigelse er udnyttet til bl.a.  

 at fastsætte en regel om fordeling og opbevaring af midlerne.  

 Støtten ydes til den enkelte skole på grundlag af  

 årselevtallet beregnet på grundlag af elever på kurser af  

 mindst 2 ugers varighed efter fordelingsprincipperne for driftstilskud i  

 henhold til § 22. Skolerne kan opspare ikke forbrugte beløb til  

 brug i følgende finansår og skal indsætte uforbrugte  

 midler på særskilt konto.
Til § 38 Bestemmelsen er i overensstemmelse med gældende lovs  

 § 41, hvorefter den særlige elevstøtte og  

 rejsegodtgørelse til danske elevers deltagelse på kurser ved  

 folkehøjskoler i andre nordiske lande administreres af et nordisk  

 samarbejdsorgan, hvilket vil sige Nordens Folkelige Akademi i Göteborg.  

 På det 8. nordiske undervisningsministermøde i Oslo februar 1959  

 blev det vedtaget, at en højskoleelev skal kunne medbringe sit  

 hjemlands støtte til højskoleophold i et andet nordisk land.  

 Støtten ydes til danske elever med bopæl i Danmark.
Til § 39 Bestemmelsen om regnskab og revision er  

 uændret i forhold til den gældende lovs § 31 bortset fra, at  

 bestyrelsen pålægges at underrette Undervisningsministeriet om  

 valg af revisor og revisorskift og revisors revisionspligt udvides til  

 også at omfatte lovens §§ 34-36 om kommunal elevstøtte.
I medfør af stk. 1, fastsætter  

 Undervisningsministeriet regler herom, herunder regler om  

 regnskabsopstilling, og om at skolerne kan pålægges at anvende en  

 særlig kontoplanstruktur og særlige filformater i forbindelse med  

 indberetning af regnskabsdata i elektronisk form.
Kravene til revision  

 følger de krav, som Rigsrevisionen opstiller for god offentlig  

 revisionsskik.
Til § 40 Bestemmelsen er i overensstemmelse med den gældende  

 lovs § 44.
Til § 41 Bestemmelsen svarer til den gældende lovs § 45,  

 men er i henhold til lov nr. 406 af 2. juni 1999 udvidet til også at  

 gælde for elever på husholdningsskoler og  

 håndarbejdsskoler, der er under 18 år den 5. september i  

 kalenderåret før bidragsopkrævningen, og som ville have  

 opfyldt betingelserne for at modtage elevstøtte.
Der betales ikke  

 bidrag for elever under uddannelse til køkkenleder og  

 køkkenassistent eller elever på den fri ungdomsuddannelse eller  

 på en erhvervsgrunduddannelse.
Kommunen skal betale bidrag, hvis kurset varer mindst 2  

 uger, og eleverne er danske statsborgere eller efter international  

 overenskomst har ret til elevstøtte på lige fod med danske  

 statsborgere eller i støttemæssig henseende er ligestillet med  

 danske statsborgere af undervisningsministeren.
Der skal fortsat betales  

 bidrag for færøske og grønlandske elever med  

 folkeregisteradresse i Danmark den 5. september.
 Gældende regler om beregning og opkrævning af  

 bidrag er fastsat i bekendtgørelsen om tilskud.
Til § 42 Bestemmelsen svarer til den gældende lovs § 46,  

 men er udvidet til også at gælde elever på  

 husholdningsskoler og håndarbejdsskoler, der ville have opfyldt  

 betingelserne for at modtage elevstøtte.
Der betales ikke bidrag for  

 elever under uddannelse til køkkenleder og køkkenassistent.
 Gældende regler om beregning og opkrævning af  

 bidrag er fastsat i bekendtgørelsen om tilskud.
Til § 43 Bestemmelsen er i overensstemmelse med bidragsordningen  

 for frie grundskoler, jf. lov om friskoler og private grundskoler m.v.,  

 lovbekendtgørelse nr. 691 af 7. august 1999.
Til § 44 Bestemmelsen er i overensstemmelse med den gældende  

 lovs § 48 og vedrører som hidtil plejeanbragte børn.
Til § 45 Bestemmelsen er i overstemmelse med den gældende  

 lovs § 49. Gældende regler om opkrævning af bidraget er  

 fastsat i bekendtgørelsen om tilskud.
Til § 46 Bestemmelsen svarer til den gældende lovs § 11  

 og § 21, stk. 2-4. Enslydende bestemmelser om reaktioner mod  

 tilskud indsattes i de fire love om frie skoler ved lovændringen i  

 sommeren 1996. Bestemmelsen i § 46, stk. 3, er dog en udbygning,  

 der præciserer forholdene, når institutionen begæres  

 erklæret konkurs, standser sine betalinger mv.
Hvis en skole ikke følger loven eller regler  

 udstedt i medfør heraf, herunder regler om løn- og  

 ansættelsesforhold, eller undervisningsministerens påbud om at  

 lovliggøre et forhold, jf. § 52, stk. 1, kan der rejses krav  

 om tilbagebetaling af tilskud helt eller delvist, og hele tilskuddet kan i  

 grovere tilfælde tilbageholdes, indtil regler og påbud  

 følges.
Endelig kan adgangen til tilskud helt bortfalde.
Der kan evt.  

 fastsættes frist for skolen til at rette op på forholdet,  

 således at tilskuddet først standses eller helt bortfalder,  

 når fristen er udløbet.
Loven indeholder en række grundlæggende  

 betingelser for at modtage tilskud.
Opfylder skolen ikke disse,
mister den retten til tilskud, og uberettiget modtagne tilskud  

 skal tilbagebetales.
Af disse grundlæggende tilskudsbetingelser kan  

 især nævnes: lovens formålsbestemmmelse, bestemmelsen i  

 forslagets § 6, stk. 1, nr. 2, om uafhængighed og forvaltning  

 af skolens midler, kravet i forslagets § 12 om 24 årselever og om  

 mindstekravet til kursusvirksomheden.
Herudover er der en lang række tilskudsbetingelser,  

 som kan medføre krav om hel eller delvis tilbagebetaling af tilskud,  

 helt eller delvist bortfald af tilskud eller tilbageholdelse af tilskuddet,  

 hvis skolen ikke opfylder kravene.
I disse tilfælde kan sanktionen  

 f.eks. blive begrænset til det antal kursusuger, som ikke opfylder  

 betingelserne.
I nogle tilfælde vil Undervisningsministeriet ikke  

 straks gøre brug af sanktionerne i § 46, men udstede et  

 påbud efter § 52. Efterkommes påbudet ikke, kan tilskud  

 tilbageholdes eller bortfalde.
Dette kan eksempelvis være  

 tilfældet, hvis skolen efter at have modtaget påbud fortsat ikke  

 opfylder forpligtelsen i forslagets § 2 om at tilbyde en undervisning,  

 der står mål med, hvad der almindeligvis kræves i  

 folkeskolen, og ministeriet finder, at elevernes standpunkt ikke står  

 mål hermed.
I overensstemmelse med gældende lov foreslås  

 det i stk. 2, at undervisningsministeren efter drøftelse med  

 skoleformens forening kan undlade at yde tilskud til en skole, hvis  

 undervisning eller øvrige forhold findes i åbenbar modstrid med  

 skoleformens sædvanlige praksis.
Med hensyn til skoleformernes  

 foreninger henvises til bemærkningerne til forslagets § 27.
Frie kostskolers område er karakteriseret ved en  

 indholdsmæssig rummelighed og mangfoldighed, som ikke er reguleret af  

 Undervisningsministeriet ud over lovens § 1 og visse bestemmelser om  

 rammerne for kurserne.
Imidlertid kan der opstå tilfælde, hvor en  

 skoles virksomhed afviger væsentligt fra sædvanlig praksis inden  

 for den pågældende skoleform, og hvor der er behov for at  

 afgøre, hvorvidt denne virksomhed falder inden for skoleformen.
Der  

 vil være tale om tilfælde, der adskiller sig fra forhold, der kan  

 træffes afgørelse om efter forslagets § 46, stk. 1,  

 ved, at der i højere grad er tale om en vurdering af det  

 indholdsmæssige såvel undervisning som samvær, og hvor det  

 vil være nødvendigt at drøfte skolens virksomhed med  

 skoleformens forening.
Inddragelsen af foreningen er også et værn  

 mod indgreb i den traditionelle pædagogiske og indholdsmæssige  

 frihed på området.
Bestemmelsen har i 1990 erne kun været anvendt  

 én gang i forbindelse med en helhedsvurdering af en skole, som i  

 væsentlig omfang bl.a. ikke opfyldte skolens planer om undervisning og  

 kostskoleaktiviteter, og hvor forstanderen ikke var i stand til at  

 tilrettelægge arbejdet, så lærerne og eleverne kunne  

 gennemføre et kostskoleliv i overensstemmelse med sædvanlig  

 praksis inden for skoleformen.
Skoleformens forening tilsluttede sig, at  

 skolens undervisning og øvrige forhold var i åbenbar modstrid  

 med sædvanlig praksis, og at undervisningsministeren derfor skulle  

 tilbagekalde skolens godkendelse.
Bestemmelsen vil således alene blive  

 anvendt i meget grove tilfælde, hvor ministeriets påbud om at  

 ændre forholdene ikke bliver efterkommet.
Bestemmelsen om tilbagebetaling i stk. 4 gælder  

 uanset, om det for meget udbetalte tilskud skyldes en fejl fra institutionens  

 eller fra statens side.
Uddannelsesinstitutionerne er forpligtet til at have  

 nøje kendskab til tilskudsreglerne, og det findes derfor rimeligt, at  

 uddannelsesinstitutionen normalt må tilbagebetale (som regel via  

 modregning) beløb, selv om fejlen for udbetalingen ikke kan  

 henføres til institutionen.
Statens tilbagebetalingskrav er undergivet  

 den 5-årige forældelse.
 Stk. 5 om, at bortfaldne eller tilbagebetalte tilskud  

 tilfalder statskassen, er som i den gældende lov indsat for at  

 undgå, at tilskudsberegning og -fordeling skal ændres for  

 samtlige andre skoler, da de beløb, som skolerne eventuelt skulle have  

 udbetalt, vil være ganske ubetydelige.
I stk. 6 præciseres endvidere - i  

 overensstemmelse med dansk rets almindelige principper - at staten kan  

 foretage modregning i statens tilskud, når der er udbetalt for meget i  

 statstilskud til institutionen.
Modregningsretten påvirker ikke statens  

 adgang til at kræve tilbagebetaling på anden måde, fx  

 øjeblikkelig kontant tilbagebetaling, når dette skønnes  

 mest rigtigt, eller i form af anmeldelse af kravet i institutionens  

 konkursbo.
Der henvises i øvrigt til bemærkningerne til  

 § 52 Til § 47 Bestemmelsen svarer med en enkelt undtagelse til  

 gældende lovs § 11 a.
Det følger af bestemmelsen, at  

 ministeren kan beslutte ikke at yde tilskud til en skole, herunder en ny  

 skole, hvis der efter ministerens skøn ikke er tilstrækkelig  

 sikkerhed for, at skolen opfylder kravet i § 6, stk. 1, nr. 2, om  

 uafhængighed og forvaltning af skolens midler.
Der kan herved navnlig  

 lægges vægt på, om skolen indgår i et  

 fællesskab eller et samarbejde med fonde, institutioner, foreninger  

 m.fl., der indebærer en nærliggende risiko for, at skolen styres  

 af andre, at skolens midler anvendes til formål uden for skolen, at  

 skolens ledelse og lærere står i et juridisk  

 afhængighedsforhold til de nævnte fonde, institutioner m.fl.,  

 eller at skolens elever udfører arbejde, herunder indsamlingsarbejde  

 eller lignende på en måde, der er usædvanlig for  

 skoleformen.
Den gældende bestemmelse indeholder også ordet  

  agitationsarbejde . Denne formulering har været kritiseret og  

 foreslås derfor fjernet ud fra hensynet til på ingen måde  

 at lægge hindringer i vejen for ytringsfriheden.
Det er ikke muligt på forhånd at give en  

 udtømmende angivelse af de forhold, der kan føre til, at lovens  

 betingelse om uafhængighed og forvaltning af skolens midler er opfyldt  

 eller ikke er opfyldt.
Efter bestemmelsen tilkommer det derfor  

 undervisningsministeren ud fra alle foreliggende oplysninger at skønne  

 over, om en skole opfylder betingelserne for at blive godkendt til tilskud,  

 eller om der er grundlag for at tilbagekalde en tidligere meddelt  

 godkendelse.
Dette skøn må udøves inden for de rammer,  

 der følger af lovteksten, de tilhørende bemærkninger og  

 forvaltningsrettens almindelige principper om saglige hensyn m.v.
Der  

 henvises i øvrigt til bemærkningerne til forslagets § 6,  

 stk. 1, stk. 2. Undervisningsministeriet vil i afgørelser om  

 anvendelse af bestemmelsen i forslagets § 47 skulle gøre rede for  

 de faktiske forhold, som er lagt til grund for de pågældende  

 afgørelser.
Undervisningsministeriets afgørelser kan  

 naturligvis efterfølgende indbringes for Folketingets Ombudsmand samt  

 prøves ved domstolene.
 Bestemmelsen svarer til de bestemmelser, der ved lov nr.  

 506 af 12. juni 1996 også blev indført på frie  

 grundskoler, private gymnasier, studenter- og hf-kurser.
Bestemmelsen har været anvendt i flere  

 tilfælde.
For en række skoler har ministeriet truffet  

 afgørelse ud fra en opfattelse af, at de indgår i en centralt  

 styret organisation, således at der ikke skønnedes at være  

 tilstrækkelig sikkerhed for, at kravet om den enkelte skoles  

 uafhængighed og forvaltning af dens midler er opfyldt.
I et andet  

 tilfælde er der tale om, at en udenlandsk organisation har grebet  

 direkte ind i ledelsesforholdene ved en skole og foranlediget ledelsen  

 udskiftet.
Desuden havde skolen anvendt nogle af dens midler til  

 formål, der var skolen uvedkommende, men i stedet kom den udenlandske  

 organisation eller dennes danske forbindelser til gode.
 Der henvises i øvrigt til bemærkningerne til  

 § 52.
Til § 48 Bestemmelsen indebærer, at skoler, som er blevet  

 frataget tilskudsretten, skal følge bestemmelserne i kapitel 2 om  

 godkendelse til tilskud, hvis de vil søge om at generhverve  

 tilskudsretten.
Bestemmelsen er ny, men følger ministeriets praksis i  

 de 2 tilfælde, der hidtil har været på de frie skolers  

 område.
Til § 49 Bestemmelsen er uændret i forhold til gældende  

 lov.
Bemyndigelsen er udnyttet ved § 14 i Undervisningsministeriets  

 bekendtgørelse nr. 269 af 21. april 1995 om uddannelse af  

 køkkenledere, hvorefter eleverne kan indbringe skolernes  

 afgørelser af klager over formelle mangler og fejl for  

 Undervisningsministeriet.
Til § 50 Bestemmelsen er i overensstemmelse med den gældende  

 lovs § 50 b om adgang til at klage over  

 elevstøtteafgørelser, der i henhold til bemyndigelsen i  

 § 31, stk. 4, måtte blive truffet af Styrelsen for Statens  

 Uddannelsesstøtte om beregning, tildeling og tilbagebetaling af  

 elevstøtte.
Bemyndigelsen til at lade Styrelsen for Statens  

 Uddannelsesstøtte administrere elevstøtteordningen er ikke  

 udnyttet.
Til § 51 Bestemmelse om fravigelse af lovens bestemmelser ved  

 forsøgs- og udviklingsarbejde er i overensstemmelse med gældende  

 lovs bestemmelse.
Om tilskud henvises til § 27. Bestemmelsen vil som  

 hovedregel blive anvendt ved forsøgsvirksomhed, der ligger inden for  

 lovens hovedsigte, men hvor især reglerne for  

 kursustilrettelæggelsen må fraviges for, at forsøget kan  

 gennemføres.
Det kan være bestemmelserne om kursuslængder,  

 afbrydelser af kurser eller de nærmere regler om kursus- og  

 undervisningsplanerne, som vil fremgå af  

 tilskudsbekendtgørelsen, der udstedes i medfør af forslagets  

 § 17, stk. 4. Der kan også tænkes forsøg med  

 bestemte deltagergrupper, som kan medføre behov for fravigelse af  

 forslaget § 11 om elevbetaling.
Det tilføjes, at  

 størstedelen af de gennemførte forsøg ikke har  

 krævet dispensation fra reglerne.
Til § 52 Bestemmelsen om tilsyn afløser den gældende  

 lovs § 13. Den gældende tilsynsforpligtelse er knyttet til lovens  

 bestemmelser om godkendelse.
Efter denne bestemmelse fører  

 undervisningsministeren tilsyn med godkendte skoler uafhængigt af, om  

 disse modtager tilskud i henhold til loven. Ændringen er en konsekvens  

 af den foreslåede ændring i § 6, hvorefter nye skoler  

 fremover alene kan godkendes til tilskud af ministeriet.
Der henvises  

 til bemærkninger til § 6 om nye skolers ansøgning om  

 tilskud.
Tilsynet fremover vil derfor alene omfatte skoler, som modtager  

 tilskud efter loven.
For skoler, der modtager tilskud i henhold til loven, er  

 ministeriets tilsyn som efter gældende lovs § 13. Dette tilsyn  

 omfatter, om skolen opfylder samtlige bestemmelser i loven og regler udstedt  

 med hjemmel i loven.
Ministeriet kan indhente alle nødvendige  

 oplysninger til brug for dette tilsyn.
For god ordens skyld indføres  

 en klar hjemmel for ministeriet til at udstede påbud til en skole, hvis  

 ministeriet finder, at skolen ikke følger loven eller de regler, der  

 er fastsat i medfør af loven.
Det er i overensstemmelse med  

 ministeriets hidtidige praksis ved tilsynsførelsen i de mindre grove  

 tilfælde, hvor sanktioner efter den gældende lovs § 21,  

 stk. 2, ikke straks bør bringes i anvendelse, at  

 pålægge en skole, som ikke følger bestemmelserne i den  

 gældende lov eller regler fastsat i medfør af denne lov, at  

 ændre skolens praksis, så denne er i overensstemmelse med  

 reglerne.
 Undervisningsministeriets tilsyn skal bl.a. sikre, at  

 undervisningen af undervisningspligtige elever står mål med, hvad  

 der almindeligvis kræves i folkeskolen, jf. folkeskolelovens § 33,  

 stk. 1. Det fremgår af denne bestemmelse, at undervisningspligtens  

 opfyldelse uden for folkeskolen forudsætter, at den  

 pågældende undervisning står mål med, hvad der  

 almindeligvis kræves i folkeskolen.
 Viser tilsynet, at elevernes standpunkt, efter at  

 påbud er givet, fortsat ikke står mål med, hvad der  

 almindeligvis opnås i folkeskolen, kan Undervisningsministeriet anvende  

 sanktionerne i § 46.
 For skoler, som ikke modtager tilskud efter denne lov, og  

 hvor Undervisningsministeriet således ikke fører tilsyn, vil  

 tilsynet med undervisningen af undervisningspligtige elever være  

 omfattet af kommunalbestyrelsens almindelige tilsyn med undervisningen  

 af undervisningspligtige børn og unge, der har bopæl i kommunen.  

 Ifølge folkeskolelovens § 40 er det bopælskommunen, der har  

 ansvar for, at de i kommunen hjemmehørende børn får en  

 undervisning, der står mål med, hvad der almindeligevis  

 kræves i folkeskolen.
 Modtager en skole, som har optaget elever med henblik  

 på opfyldelsen af disses undervisningspligt, ikke længere tilskud  

 efter denne lov, jf. forslagets §§ 46-47, vil Undervisningsministeriet  

 underrette kommunerne herom for at gøre disse opmærksomme  

 på forpligtelsen efter folkeskolelovens § 40.
Ved bortfald af tilskudsretten efter forslagets § 12  

 er konsekvensen ved manglende opfyldelse af årselevtalskravet, at  

 tilskuddet bortfalder i det kommende finansår.
Ved manglende opfyldelse  

 af kravet om lange kurser bortfalder tilskudsretten for det indeværende  

 finansår.
Konstateres dette først ved skolens indsendelse af  

 oplysninger til brug for beregning af det kommende års tilskud, jf.  

 forslagets § 18, vil ministeriets tilsyn falde bort, indtil skolen igen  

 modtager tilskud.
Hvis en skoles tilskud bortfalder umiddelbart op til  

 afholdelse af en af folkeskolens prøver, vil ministeriet tage hensyn  

 hertil i sin afgørelse om bortfald af tilsynsforpligtelsen og  

 fortsætte med at føre tilsyn med skolen, indtil prøven er  

 afsluttet.
Herved sikres elevernes afslutning af skoleåret.
Efter stk. 2 giver lovforslaget  

 undervisningsministeren hjemmel til at fastsætte nærmere regler  

 om indhentning af oplysninger i elektronisk form, herunder indhentning af  

 oplysningerne i et bestemt format.
Hvis påbuddet om at indsende  

 materiale ikke efterkommes, har ministeriet mulighed for at anvende  

 sanktionerne i § 46, herunder tilbageholde skolens tilskud.
Til § 53 Efter forslaget skal loven træde i kraft den 1.  

 januar 2001.
Til § 54 Bestemmelsen i stk. 1 ophæver lov om  

 folkehøjskoler, efterskoler, husholdningsskoler og  

 håndarbejdsskoler, jf. lovbekendtgørelse nr. 709 af 9. september  

 1999.
Det foreslås i stk. 2, at godkendte skoler  

 efter de hidtil gældende regler bevarer deres godkendelse og de dertil  

 knyttede rettigheder, men at godkendelsen overgår til at være en  

 godkendelse til tilskud efter lovforslagets bestemmelser.
Viser det sig  

 efterfølgende, at betingelserne i kapitel 2 ikke er opfyldt, anvendes  

 sanktionerne i kapitel 10.
Stk. 3 og 4 indeholder undtagelser for krav om  

 skolekreds/repræsentantskab samt til bestyrelsens sammensætning  

 for skoler, der er godkendt uden skolekreds/repræsentantskab og/eller  

 med en anden sammensætning af bestyrelsen.
Det drejer sig om skoler,  

 der er godkendt inden den 1. januar 1994 og som blev undtaget fra kravet om  

 at have en skolekreds/repræsentantskab, som blev indført med lov  

 nr. 510 af 30. juni 1993 for at sikre at skolen har et bagland, der bidrager  

 økonomisk til skolens oprettelse, og som står bag dens  

 virksomhed, også økonomisk.
Til § 55 Med forslaget i stk. 1 bevarer Egmont  

 Højskolen og Nørgaards Højskole retten til at udbyde  

 undervisning og prøver efter lov om almen voksenuddannelse.
For  

 folkehøjskoler udgik denne ret ved lov nr. 510 af 30. juni 1993, men  

 retten blev bevaret for ovennævnte 2 højskoler.
Ved lov nr. 510 af 30. juni 1993 blev det  

 præciseret, at en fri kostskole skal råde over egnede og  

 tilstrækkelige elevværelser, men for skoler, som var godkendt  

 uden elevværelser inden lovens ikrafttræden, var der i  

 overgangsbestemmelsen en undtagelse fra kravet.
I lovforslaget opretholdes  

 denne undtagelse i stk. 2.
Ved lov nr. 510 af 30. juni 1993 udgik  

 undervisningsministerens mulighed for at fravige kravet i  

 højskolelovens § 11, stk. 1, nr. 1, om lange kurser.
Der  

 blev i overgangsbestemmelsen indsat en hjemmel om fravigelse af dette krav  

 for de 4 »pensionisthøjskoler«, som ved lovens ikrafttræden den  

 1. januar 1994 havde fået dispensation herfor.
Med lovforslaget  

 opretholdes hjemlen om fravigelse af kravet om lange kurser for  

 Pensionist-Højskolen Marielyst, Kolt Ældrehøjskole,  

 Pensionisthøjskolen Rude Strand og Seniorhøjskolen, Nr.  

 Nissum.
Bilag Lov om folkehøjskoler, efterskoler,  

 husholdningsskoler og håndarbejdsskoler, jf. lovbekendtgørelse  

 nr. 709 af 9. september 1999 Kapitel I Formål og virksomhed § l.
Folkehøjskoler, efterskoler, husholdningsskoler og  

 håndarbejdsskoler (frie kostskoler) tilbyder undervisning og  

 samvær på kurser, hvis hovedsigte er folkelig oplysning.  

 Undervisningen er af almendannende karakter.
 Stk. 2. Skolerne skal godkendes af undervisningsministeren,  

 jf. § 10.
§ 2. Folkehøjskoler tilbyder voksne elever kurser efter  

 § l, stk. l.
Enkelte fag eller faggrupper kan have en  

 fremtrædende plads.
 Stk. 2. Ungdomshøjskoler, der er godkendt inden  

 udgangen af 1971, er folkehøjskoler for unge voksne.
 § 3. Efterskoler tilbyder unge elever kurser efter § l,  

 stk. l, med henblik på elevemes hele menneskelige udvikling og  

 modning samt deres almene opdragelse og uddannelse.
 Stk. 2. Skoleme kan afholde folkeskolens afsluttende  

 prøver efter folkeskolens regler, j£ dog stk. 3.
 Stk. 3. Elever, der på en efterskole har modtaget  

 undervisning, der står mål med den obligatoriske undervisning i  

 folkeskolens 10. klasse, jf. folkeskolelovens § 8, stk. 1-4, kan  

 indstille sig til prøver efter folkeskolens regler herom, jf.  

 folkeskolelovens § 18, stk. 3.
§ 4. Husholdningsskoler og håndarbejdsskoler tilbyder  

 unge og voksne elever kurser efter § l, stk. l.
Husholdnings-  

 og/eller håndarbejdsfag skal have en fremtrædende plads i  

 undervisningen.
 Stk. 2. Skoleme kan afholde folkeskolens afsluttende  

 prøver efter folkeskolens regler, jf. dog stk. 3.
 Stk. 3. Elever, der på en husholdningsskole eller en  

 håndarbejdsskole har modtaget undervisning, der står mål  

 med den obligatoriske undervisning i folkeskolens 10. klasse, jf.  

 folkeskolelovens § 8, stk. 1-4, kan indstille sig til prøver  

 efter folkeskolens regler herom, jf. folkeskolelovens § 18,  

 stk. 3.
Stk. 4. Husholdningsskoler kan tilbyde uddannelser inden for  

 husholdningsfag.
Undervisningsministeren kan fastsætte regler  

 herom.
 § 5. Skoleme kan tilbyde specialundervisning og anden  

 specialpædagogisk bistand.
 Stk. 2. Elevens tidligere skolekommune skal yde vederlagsfri  

 pædagogisk-psykologisk rådgivning for elever på  

 efterskoler.
Stk. 3. På grundlag af udtalelse fra  

 pædagogisk-psykologisk rådgivning, jf. stk. 2, og  

 godkendelse fra elevens bopælskommune kan efterskoler henvise elever  

 til specialundervisning eller anden specialpædagogisk bistand i  

 folkeskolen.
Herudover kan efterskoler henvise elever til en anden fri  

 kostskole eller fri grundskole efter aftale med denne.
 Stk. 4. En kommune kan kræve, at undervisningsudgifter  

 forbundet med henvisning i henhold til stk. 3, l. pkt., godtgøres  

 af elevens bopælskommune.
 Stk. 5. Stk. 2-4 gælder også elever på  

 ungdomshøjskoler, husholdningsskoler og håndarbejdsskoler, der  

 ikke er fyldt 18 år ved kursets begyndelse.
 Stk. 6. Undervisningsministeren kan fastsætte  

 nærmere regler om bestemmelserne i stk. 2-5.
 § 6. Skolerne kan optage elever, der ikke bor på skolen.  

 Undervisningsministeren fastsætter regler herom.
 § 7. Skolerne udsteder efter anmodning bevis for deltagelse  

 til elever, der har afsluttet et kursus på mindst 4 uger.
§ 8. Skolerne giver de kommuner, hvor undervisningspligtige  

 elever er tilmeldt folkeregistret, meddelelse om optagelse og kursets  

 varighed.
Meddelelse gives tillige, hvis disse elever forlader skolen inden  

 kursets afslutning eller ikke opfylder undervisningspligten.
 § 9. Undervisningsministeren kan fravige lovens bestemmelser  

 for at fremme forsøgs- og udviklingsarbejde inden for lovens  

 område.
Kapitel 2 Godkendelse og tilsyn m.v.
 § 10. Undervisningsministeren godkender en fri kostskole,  

 når følgende betingelser er opfyldt:
l)	Skolen skal være en selvejende institution, hvis  

 vedtægtsbestemmelser om formål, styrelse og økonomiske  

 forhold er godkendt af ministeren, 2)	skolen skal i sit virke som selvejende uddannelsesinstitution  

 være uafhængig, og skolens midler må alene komme skolens  

 skole og undervisningsvirksomhed til gode, 3)	have en skolekreds eller et repræsentantskab, der står  

 bag skolens oprettelse og virksomhed, 4)	råde over egnede og tilstrækkelige elevværelser,  

 forstander- og lærerboliger, kostforplejnings- og opholdsarealer,  

 undervisningslokaler og udstyr, udgøre en geografisk og  

 bygningsmæssig enhed, 5)	kunne begynde sin virksomhed på et rimeligt økonomisk  

 grundlag og 6)	for så vidt angår skoler, som efter den 7. maj 1996 har  

 indsendt eller indsender forslag til vedtægter med henblik på at  

 blive godkendt, være ejer af skolens bygninger eller hovedparten heraf  

 og må ikke eje bygninger sammen med andre.
 Stk. 2. Ministeren fastsætter nærmere regler om  

 betingelserne i stk. l, herunder om vedtægtemes indhold og om  

 ansøgningsfrister og ansøgningsprocedure.
Stk. 3. Undervisningsministeren kan undlade at godkende en  

 skole, hvis der efter ministerens skøn ikke er tilstrækkelig  

 sikkerhed for, at skolen opfylder kravet i § 10, stk. l, nr. 2, om  

 uafhængighed og forvaltning af skolens midler.
Ministeren træffer  

 sin beslutning navnlig på grundlag af en vurdering af de forhold, der  

 er nævnt i § l l a, 2. pkt., nr. 1-4.
§ ll.
Undervisningsministeren tilbagekalder godkendelsen af en  

 skole, 1)	som ikke opfylder betingelserne i § 10, stk. l, nr. 1-4 og  

 6, eller regler herom fastsat efter § 10, stk. 2, 2)	hvis undervisning ikke er i overensstemmelse med § l,  

 stk. l, og §§ 2-4, eller 3)	hvis undervisning eller øvrige forhold findes åbenbart  

 i strid med sædvanlig praksis for den pågældende  

 skoleform.
 Stk. 2. Tilbagekaldelse efter stk. l, nr. 3, sker efter  

 drøftelse med den pågældende skoleforms forening.
§ Il a.
Undervisningsministeren kan endvidere tilbagekalde  

 godkendelsen, såfremt der efter ministerens skøn ikke er  

 tilstrækkelig sikkerhed for, at skolen opfylder kravet i § 10,  

 stk. l, nr. 2, om uafhængighed og forvaltning af skolens midler.  

 Der kan herved navnlig lægges vægt på, om 1)	skolen indgår i et fællesskab eller et samarbejde med  

 skoler, institutioner, fonde, virksom heder, foreninger m. fl., der  

 indebærer en nærliggende risiko for, at skolen styres af  

 andre, 2)	skolens midler anvendes til formål uden for skolen, 3)	skolens ledelse og lærere står i et juridisk eller  

 økonomisk afhængighedsforhold til de i nr. l nævnte  

 institutioner m.fl. eller 4)	skolens elever udfører arbejde, herunder indsamlings- eller  

 agitationsarbejde eller lignende, på en måde, der er  

 usædvanlig for skoleformen.
§ 12. Den overordnede ledelse af skolen varetages af en  

 bestyrelse, der er ansvarlig over for undervisningsministeren.
Bestyrelsen er  

 tillige ansvarlig over for skolekreds- /repræsentantskab.
Flertallet af  

 bestyrelsens medlemmer skal vælges på skolens generalforsamling  

 blandt skolekredsens/repræsentantskabets medlemmer, jf. dog  

 stk. 2.
 Stk. 2. Følgende personer kan ikke være medlem af  

 bestyrelsen:
 l)	Medlemmer af bestyrelsen i fonde, selskaber, foreninger eller andre  

 virksomheder, der udlejer ejendomme m.m. til skolen eller kontrollerer  

 udlejer af ejendomme m.m. til skolen.
 2)	Advokater, revisorer og lignende rådgivere for samt ansatte i  

 fonde, selskaber, foreninger eller andre virksomheder, der udlejer ejendomme  

 m.m. til skolen, eller som kontrollerer udlejer af ejendomme m.m. til  

 skolen.
 3)	Ejere af ejendomme m.m., der udlejes til skolen.
 4)	Den samme person kan ikke være medlem af bestyrelsen ved en  

 anden fri kostskole inden for samme skoleform.
 Stk. 3. Undervisningsministeren kan for tidligere og  

 nuværende kombinerede undervisningsinstitutioner oprettet før  

 den l. januar 1996 dispensere fra bestemmelsen i stk. 2.
 Stk. 4. For bestyrelsen, forstanderen og andre ansatte  

 gælder i øvrigt bestemmelserne i forvaltningslovens kapitel 2 om  

 inhabilitet.
 Stk. 5. Den daglige ledelse varetages af en forstander, som  

 tillige har det pædagogiske ansvar.
 § 13. Undervisningsministeren fører tilsyn med skolerne  

 og kan indhente de nødvendige oplysninger til dette brug.
 Stk. 2. Undervisningsministeriet kan indhente statistiske  

 oplysninger og oplysninger om økonomiske forhold, herunder skolernes  

 regnskaber, husleje- og ejendomsaftaler og andre aftaler.
Kapitel 3 Statstilskud Almindelige regler om tilskud, indtægter m.v.
§ 14. En fri kostskole skal have mindst 24 årselever,  

 jf. § 23, stk. l, i det skoleår, der slutter i  

 kalenderåret før finansåret, eller som gennemsnit af dette  

 skoleår og de 2 foregående skoleår, jf. dog § 23,  

 stk. l, sidste pkt.
Skoleåret går fra den l. august til den  

 3 l. juli.
Undervisningsministeren kan i særlige tilfælde fravige  

 kravet om 24 årselever.
Kravet nedsættes forholdsmæssigt,  

 hvis skolen har mindre end 36 undervisningsuger i skoleåret.
 Stk. 2. Eleverne skal for at kunne medregnes i  

 årselevtallet opfylde følgende betingelser ved kursets  

 begyndelse:
 1)	Elever på folkehøjskoler skal være fyldt 17 l/2  

 år.
2)	Elever på ungdomshøjskoler skal være mindst  

 161/2, men ikke 19 år.
På kurser af indtil 4 ugers samlet  

 varighed i skoleåret kan skolen dog medregne elever, der er fyldt 19  

 år eller derover ved kursets begyndelse.
3)	Elever på efterskoler skal have afsluttet 7 års  

 skolegang eller være fyldt 14 år.
Elever, der er fyldt 18  

 år, kan i særlige tilfælde medregnes efter regler fastsat  

 af ministeren.
 4)	Elever på husholdningsskoler og håndarbejdsskoler skal  

 have afsluttet 9 års skolegang eller være fyldt 16  

 år.
Stk. 3. Ministeren fastsætter nærmere regler om  

 beregning og opgørelse af årselevtal, herunder om  

 opgørelsestidspunkt og om begrænset medregning af elever, der  

 ikke bor på skolen.
Elever på kurser, der varer mindre end l uge,  

 medregnes med følgende procentsatser:
1)	60 procent på kurser, der varer 4 døgn, 2)	70 procent på kurser, der varer 41/2 døgn, 3)	80 procent på kurser, der varer 5 døgn, og 4)	100 procent på kurser, der varer 51/2 døgn og  

 derover.
 Stk. 4. Ministeren fastsætter nærmere regler om,  

 hvordan elever på kurser under to ugers varighed skal indgå i  

 beregning af årselevtallet ved fordeling af driftstilskud til  

 folkehøjskoer.
Stk. 5. Skolen har pligt til at registrere elevernes  

 deltagelse i skolens kurser.
Undervisningsministeren fastsætter  

 nærmere regler herom.
 Stk. 6. Ministeren kan bestemme, at de i stk. 3, nr. 1-4,  

 nævnte satser også skal gælde for første og sidste  

 kursusuge, der varer mindre end 7 dage, jf. § l 5, stk. l, 3.  

 pkt.
§ 15. Kurset skal vare mindst 4 sammenhængende  

 døgn med mindst 4 hele undervisningsdage.
Kurser på l uge og  

 derover skal indeholde mindst 5 hele undervisningsdage i hver uge.  

 Undervisningsministeren kan bestemme, at mindstekravet i l. pkt. også  

 skal gælde for første og sidste kursusuge af længere  

 kurser.
 Stk. 2. Skolen skal gennemføre mindst l kursus på  

 mindst 20 uger eller mindst 2 kurser hver på mindst 12 uger i  

 skoleåret.
Stk. 3. Hvert kursus skal gennemføres med mindst de  

 samme 10 elever, der opfylder betingelseme i § 14, stk. 2, ved  

 kursets begyndelse, samt yder elevbetaling i overensstemmelse med § 19  

 a.
Ministeren kan fastsætte særlige regler for kurser omfattet af  

 § 4, stk. 4.
Stk. 4. Kurset skal gennemføres med et flertal af  

 danske elever.
Ministeren fastsætter nærmere regler herom og kan  

 fravige kravet i særlige tilfælde.
 Stk. 5. Kurset skal være åbent for alle, der  

 opfylder betingelserne i § 14, stk. 2, og § 19 a, stk. l.  

 Deltagelse i et kursus kan dog gøres betinget af højere alder,  

 men ikke af bestemte kundskaber, uddannelser, stillinger eller erhverv eller  

 af medlemskab af bestemte foreninger eller organisationer.
 § 16. Bestyrelsen skal godkende en plan for skolens  

 overordnede kursusvirksomhed og en undervisningsplan for det enkelte kursus.  

 Undervisningsministeren fastsætter regler om planerne, herunder om  

 opgørelse af ugetallet.
 Stk. 2. For husholdningsskoler kan ministeren fastsætte  

 regler om forholdet mellem almene kurser og uddannelser omfattet af denne lov  

 og anden lovgivning.
§ 16 a.
Aftaler, herunder husleje- og ejendomsaftaler, skal  

 indgås på vilkår, der ikke er ringere for skolerne end  

 sædvanlige markedsvilkår, og skal søges ændret, hvis  

 udviklingen i markedsvilkårene tilsiger det.
 Stk. 2. Undervisningsministeren kan fastsætte  

 nærmere regler om huslejeaftaler, herunder i særlige  

 tilfælde bestemme, at huslejeaftaler skal indgås på andre  

 vilkår end dem, der er nævnt i stk. l.
 Stk. 3. For skoler, der påbegynder deres virksomhed  

 efter den l. august 1996, kan undervisningsministeren fastsætte  

 nærmere regler om den maksimale udgift til bygninger og arealer,  

 herunder bestemme, hvilke udgiftsarter der er omfattet heraf.
 § 17. For forstandere, viceforstandere og lærere skal,  

 løn- og ansættelsesvilkår følge de af  

 finansministeren aftalte eller fastsatte bestemmelser, herunder  

 vedrørende pensionsforhold.
 § 18. (Ophævet).
 § 19. Skolen skal have andre indtægter end  

 statstilskud.
Stk. 2. For deltagelse i et kursus fastsætter skolen en  

 elevbetaling.
Elevbetalingen må ikke være væsentligt over  

 gennemsnittet for skoleformen.
Undervisningsministeren fastsætter  

 regler om mindste elevbetaling.
 Stk. 3. Skolen kan i særlige tilfælde fritage  

 eleven for indtil halvdelen af elevbetalingen.
§ 19 a.
Elever yder elevbetaling i overensstemmelse med  

 § 19 og opfylder betingelserne i § 14, stk. 2.
§ 20. Tilskud skal anvendes til virksomhed omfattet af denne  

 lov.
Undervisningsministeren kan fastsætte regler om, at  

 lønudgifter, jf. § 17, skal udgøre en mindste andel af  

 driftstilskuddet i et givet finansår, og at forskellen mellem skolens  

 lønudgifter og den fastsatte andel modregnes i efterfølgende  

 tilskudsudbetaling og tilkalder staten.
Skolen disponerer i øvrigt  

 frit ved anvendelsen af følgende tilskud under eet, idet  

 formålene med dem forudsættes opfyldt:
 1)	Driftstilskud i henhold til § 24, herunder tilskud til vikar,  

 og § 24 a.
 2)	Bygningstilskud i henhold til § 25.
 3)	Tilskud til undervisning af svært handicappede elever i  

 henhold til § 26.
 4)	Tilskud til specialundervisning i henhold til § 27.
 Stk. 2. En institution, der består både af en fri  

 kostskole og en fri grundskole, et privat gymnasium eller et privat  

 hf-kursus, disponerer frit ved anvendelsen af tilskud under eet for tilskud,  

 der er nævnt i stk. l, 3. pkt., og tilskud, der er nævnt i  

 henholdsvis § 18, stk. l, 2. pkt., i lov om friskoler og private  

 grundskoler m.v., § 18 h, stk. l, 2. pkt., i lov om gymnasiet m.v.  

 og § 30 i, stk. l, 2. pkt., i lov om kursus til højere  

 forberedelseseksamen og om studieforberedende enkeltfagsundervisning for  

 voksne m.v.
 Stk. 3. Skolen kan opspare tilskud til følgende  

 finansår og optage lån til skole- og undervisningsvirksomhed.
Stk. 4. Bestyrelsen skal forvalte skolens midler, så de  

 bliver til størst mulig gavn for skolen.
Likvide midler, der ikke er  

 nødvendige for den daglige drift, skal under hensyntagen til  

 sikkerheden anbringes på en eller flere af følgende  

 måder:
 1)	Som indestående i pengeinstitutter hjemmehørende j  

 Danmark eller i et andet land inden for De Europæiske  

 Fællesskaber.
 2)	l fondsaktiver udstedt af danske realkreditinstitutter,  

 Kreditforeningen af Kommuner i Danmark eller andre danske  

 finansieringsinstitutter under offentligt tilsyn.
 3)	l fondsaktiver eller gældsbreve, for hvilke den danske stat  

 eller en dansk kommune står som udsteder eller garant.
 4)	l værdipapirer bortset fra aktier, som efter deres art og  

 sikkerhed kan stilles i klasse med de aktiver, der er nævnt i nr. 2 og  

 3.
Stk. 5. Til brug for tilskudsberegningen kan  

 Undervisningsministeriet indhente de nødvendige oplysninger efter  

 ministeriets nærmere bestemmelse.
Undervisningsministeren kan  

 fastsætte regler om, hvilke oplysninger der skal meddeles i elektronisk  

 form, og om, at tilskud kan tilbageholdes, indtil nødvendige  

 oplysninger er givet.
 § 21. De tilskud, der er nævnt i § 20, stk. l,  

 nr. 1-4, udbetales endeligt inden for finansåret.  

 Undervisningsministeren kan fastsætte regler om udbetaling af forskud i  

 løbet af finansåret, indtil grundlaget for tilskudsberegningen  

 er opgjort.
 Stk. 2. Undervisningsministeren kan for skoler, der ikke  

 følger bestemmelserne i denne lov, de regler eller aftaler, der er  

 fastsat eller aftalt i henhold til loven, eller undervisningsministerens  

 påbud, tilbageholde tilskud, lade tilskud bortfalde helt eller delvis  

 eller kræve tilskud tilbagebetalt helt eller delvis.  

 Undervisningsministeren kan desuden kræve tilskud tilbagebetalt, hvis  

 grundlaget for tilskudsberegningen eller tilskudsberegningen i øvrigt  

 har været fejlagtigt.
 Stk. 3. Tilskud, der bortfalder eller tilbagebetales,  

 tilkalder staten.
 Stk. 4. For meget udbetalt tilskud modregnes i kommende  

 tilskudsudbetalinger.
 § 22. (Ophævet).
Driftstilskud § 23. Staten yder driftstilskud ud fra antal årselever,  

 jf. § 14. For skoler, der har været i virksomhed i hele det  

 skoleår, der slutter året før finansåret, anvendes  

 gennemsnit af årselevtallet i det skoleår, der slutter i  

 finansåret, og skoleåret før.
Skolens årselevtal er  

 summen af elever i hver undervisningsuge i skoleåret divideret med 40.  

 For øvrige skoler anvendes finansårets årselevtal.
For  

 disse skoler er årselevtallet summen af elever i hver undervisningsuge  

 i finansåret divideret med 40.
 Stk. 2. Det gennemsnitlige tilskud pr. årselev (takst 1)  

 fastsættes for hver skoleform på de årlige  

 finanslove.
§ 24. Af bevillingen til driftstilskud efter § 23 kan der  

 for hver skoleform på de årlige finanslove eventuelt  

 afsættes et særligt tilskud til skolerne som kompensation for  

 forstanderes, viceforstanderes og læreres fravær på grund  

 af længerevarende sygdom, graviditet, barsel, adoption,  

 organisationsarbejde og kursusdeltagelse.
Det særlige tilskud kan  

 endvidere anvendes til udgifter til seniorordninger, herunder frivillig  

 fratræden, og til efterindtægt ved en forstanders,  

 viceforstanders eller lærers død.
Stk. 2. Undervisningsministeren fordeler tilskud omfattet af  

 stk. l til skolerne efter ansøgning.
Undervisningsministeren kan  

 fastsætte nærmere regler om fordelingen og kan efter  

 drøftelse med skoleformernes foreninger fastsætte regler om, at  

 tilskuddet, jf. stk. l, fordeles af en vikarkasse, hvis vedtægter  

 godkendes af ministeren.
Stk. 3. Bevillingen til driftstilskud efter § 23 med  

 fradrag af særlige bevillinger, jf. stk. l, opdeles i en  

 skoletilskudspulje og en taxametertilskudspulje.
Fordelingen mellem de 2  

 puljer fastsættes på de årlige finanslove.
Stk. 4. Skoletilskudspuljen fordeles med samme beløb  

 til hver skole.
Beløbet nedsættes dog til skoler, hvis  

 årselevtal er lavere end kravet til mindste årselevtal, jf.  

 § 14, stk. l, l. pkt.
Ministeren fastsætter regler om, at der  

 i en overgangsperiode af puljen til skoletilskud forlods ydes en procentdel  

 af arealtilskud samt tilskud til ejendomsskatter og tilsvarende offentlige  

 afgifter vedrørende skolens faste ejendomme ydet i henhold til den  

 tidligere støttelovgivning.
Ministeren kan fastsætte regler om,  

 at skoletilskuddet nedsættes eller bortfalder for skoler med  

 særlig store indtægter fra virksomhed, der ikke er omfattet af  

 denne lov, samt om nedsættelse for elever, der ikke bor på  

 skolen, jf. § 6.
Stk. 5. Til skoler, der har været i virksomhed i hele  

 det skoleår, der slutter året før finansåret,  

 fordeles taxametertilskud ud fra antallet af årselever og  

 lærernes fordeling på skalatrin (lærerlønfaktoren) i  

 dette skoleår.
Til øvrige skoler fordeles puljen ud fra antallet  

 af årselever i finansåret og den gennemsnitlige  

 lærerlønfaktor for skoleformen.
Ministeren fastsætter  

 nærmere regler om fordelingen, herunder om  

 lærerlønfaktorens opgørelse og vægt, og kan  

 fastsætte regler om mindste antal faste lærere pr.  

 årselev.
Stk. 6. For skoler, der har været i virksomhed i hele  

 det skoleår, der slutter året før finansåret,  

 reguleres taxametertilskuddet med halvdelen af takst l gange forskellen i  

 årselevtal mellem det skoleår, der slutter i finansåret, og  

 skoleåret før.
For øvrige skoler reguleres tilskuddet med  

 hele takst l gange forskellen mellem det forventede og opnåede  

 årselevtal i finansåret.
 Stk. 7. Til skoler, der ved fordelingen af skoletilskud, jf.  

 stk. 4, ikke er godkendt til at begynde virksomhed i løbet af  

 finansåret, fastsættes tilskud ud fra antal årselever og  

 takst l, jf. § 23, stk. 2. Til skoler, der ved fordelingen er  

 godkendt til at begynde virksomhed i løbet af finansåret,  

 afsættes et forholdsmæssigt skoletilskud samt et  

 taxametertilskud.
§ 24 a.
Ud over det i § 23 nævnte driftstilskud  

 yder staten til folkehøjskoler et tilskud ud fra antallet af  

 årselever gange en takst, der fastsættes på finansloven  

 (takst 2). Årselevtallet beregnes efter bestemmelserne i § 23,  

 stk. l, dog indgår elever på kurser under 2 ugers varighed  

 ikke i beregningen.
Stk. 2. For folkehøjskoler, der har været
i virksomhed i hele det skoleår, der slutter i året  

 før finansåret, udbetales forskud ud fra årselevtallet i  

 dette skoleår.
Forskuddet reguleres med halvdelen af takst 2 gange  

 forskellen i årselevtallet mellem det skoleår, der slutter i  

 finansåret, og skoleåret før.
Stk. 3. Til andre folkehøjskoler end de, der er  

 nævnt i stk. 2, udbetales forskud ud fra det forventede  

 årselevtal.
Forskuddet reguleres med hele takst 2 gange forskellen  

 mellem det forventede og opnåede årselevtal.
Bygningstilskud § 25. Staten yder bygningstilskud ud fra antal  

 årselever, jf. stk. 2, § 14 og § 19 a.
For skoler, der  

 har været i virksomhed i hele det skoleår, der slutter året  

 før finansåret, er årselevtallet til beregning af  

 bygningstaxameter summen af elever i hver undervisningsuge i dette  

 skoleår divideret med 40. For øvrige skoler beregnes tilskuddet  

 ud fra det forventede antal årselever i finansåret og reguleres  

 ud fra forskellen mellem det forventede og det opnåede årselevtal  

 i finansåret.
 Stk. 2. Undervisningsministeren fastsætter regler om  

 fordelingen af bevillingen til bygningstilskud.
Tilskud til undervisning af svært handicappede  

 elever § 26. Staten yder tilskud til dækning af ekstraudgifter  

 godkendt af Undervisningsministeriet til lærertimer og  

 hjælpemidler til elever med svære handicap.
 Stk. 2. Tilskuddet fastsættes på de årlige  

 finanslove og reguleres ud fra antallet af elever, der ydes tilskud til, og  

 det faktiske tilskud pr. elev.
Tilskud til specialundervisning, § 27. Staten yder tilskud med en fast takst pr. elev til  

 specialundervisning og anden specialpædagogisk bistand til elever med  

 særlige behov.
Til skoler, der har et samlet særligt  

 undervisningstilbud, ydes tilskud på grundlag heraf, eventuelt med en  

 nedsat takst pr. elev.
 Stk. 2. Taksten pr. elev, herunder en eventuel nedsat takst,  

 fastsættes på de årlige finanslove.
 Stk. 3. Undervisningsministeren fastsætter nærmere  

 regler om betingelser for tilskud, herunder om et eventuelt maksimum for det  

 antal elever, der ydes tilskud til på det enkelte kursus.
Tilskud til efteruddannelse og forsøgs- og  

 udviklingsarbejde § 28. Staten kan yde tilskud til kurser til efteruddannelse af  

 forstandere, viceforstandere og lærere.
Staten kan yde tilskud til  

 skolens merudgifter til løn under tjenestefrihed til efteruddannelse  

 af forstander, viceforstander og lærere.
 Stk. 2. Staten kan yde tilskud til forsøgs- og  

 udviklingsarbejde inden for lovens område, jf. § 9.
 Stk. 3. Undervisningsministeren kan bemyndige skoleforeninger,  

 der virker inden for lovens område, til at fordele og administrere  

 tilskuddene.
 Stk. 4. Undervisningsministeren kan fastsætte  

 nærmere regler om ydelse af tilskud efter stk. l og 2, om  

 regnskabsaflæggelse og revision m.v. samt om administrationen af  

 ordningen, herunder om udbetaling af forskud og opsparing af ikke forbrugte  

 beløb til brug i følgende finansår.
 § 29. (Ophævet).
 § 30. (Ophævet).
 Regnskab og revision m.v.
§ 31. Skolernes regnskabsår er kalenderåret.  

 Regnskaberne opstilles og revideres efter regler, der fastsættes af  

 undervisningsministeren.
Regnskabeme skal revideres af en statsautoriseret  

 eller en registreret revisor.
 Stk. 2. Revisor kontrollerer skolens oplysninger til brug ved  

 beregning af statstilskud og statslig elevstøtte, herunder at  

 beløb til individuel elevstøtte, jf. § 37, stk. l,  

 nr. 2, og § 40 a, anvendes til formålet.
Stk. 3. Revisor må ikke samtidig være ejer af  

 eller revisor for udlejer af de ejendomme m.m., som skolen anvender, eller  

 for et selskab, en fond, forening eller anden virksomhed, der kontrollerer  

 udlejer.
Opfylder revisor ikke lovens krav til revision, kan  

 undervisningsministeren pålægge skolen inden en nærmere  

 angiven frist at udpege en ny revisor.
 Stk. 4. l forbindelse med indsendelse af årsregnskab til  

 Undervisningsministeriet skal bestyrelsesmedlemmeme afgive en erklæring  

 på tro og love om, at de opfylder betingelserne for at være  

 medlem af bestyrelsen, jf. § 12, stk. 2 og 4.
Stk. 5. En eventuel vikarkasse i henhold til § 24,  

 stk. 2, fører regnskab med bevillingen til kompensation for  

 udgifter i forbindelse med sygdom m.v., jf. § 24, stk. l.  

 Regnskabsåret er kalenderåret.
Undervisningsministeren kan  

 fastsætte regler om opstilling og revision af regnskaberne.
Regnskabeme  

 skal revideres af en statsautoriseret eller en registreret revisor.
Kapitel 4 (Ophævet) Kapitel 5 Kommunale tilskud § 35. Den kommune eller amtskommune, hvori skolen ligger, kan  

 yde støtte til anlægsudgifter og lignende investeringsudgifter  

 ved skolens etablering og senere udbygning.
 § 36. Den kommune, hvori skolen ligger, eller hvori eleven er  

 tilmeldt folkeregistret, kan yde tilskud til specialundervisning og anden  

 specialpædagogisk bistand.
Kapitel 6 Statslig elevstøtte til elever på  

 efterskoler, husholdningsskoler og håndarbejdsskoler § 37. Staten yder elevstøtte til nedsættelse af  

 elevbetalingen på kurser på efterskoler, husholdningsskoler og  

 håndarbejdsskoler, der varer mindst 2 uger, når eleveme er danske  

 statsborgere eller efter international overenskomst har ret til  

 elevstøtte på lige fod med danske statsborgere eller i  

 støttemæssig henseende ligestilles med danske statsborgere af  

 undervisningsministeren.
Ministeren kan fastsætte regler om ydelse af  

 støtten.
Støtten ydes som:
1)	lndkomstbestemt støtte på grundlag af indkomstgrundlag,  

 jf. §§ 39 og 40. For hver påbegyndt 10.000 kr., hvormed  

 indkomstgrundlaget overstiger det mindste indkomstgrundlag, nedsættes  

 støtten med lige store beløb og bortfalder helt ved  

 største indkomstgrundlag, jf. stk. 2, nr. 2. Støtte ydes  

 med et minimumbeløb (grundstøtte) uanset indkomstgrundlagets  

 størrelse, dog ikke til elever, der modtager dagpenge eller andre  

 indkomster, som efter regler fastsat af undervisningsministeren udelukker  

 grundstøtte, eller til elever på kurser, der varer mindre end 5  

 uger.
Ministeren fastsætter regler om støtte til elever, der  

 ikke er indkomstgrundlag for.
2)	Individuel supplerende støtte efter skolens vurdering i  

 tilfælde af ændring af de økonomiske forhold i forhold til  

 indkomstgrundlaget, jf. §§ 39 og 40. Der fordeles beløb hertil  

 til de enkelte skoler.
Det samlede beløb til skoleformen  

 fastsættes som en procentdel af den beregnede indkomstbestemte  

 støtte i det 2. kalenderår før finansåret, jf.  

 stk. 2, nr. 3. Ministeren fastsætter nærmere regler om  

 fordeling til skolerne og om opsparing på skolerne af ikke forbrugte  

 beløb til brug på følgende kurser og i følgende  

 finansår.
 Stk. 2. På de årlige finanslove fastsættes  

 for hver skoleform:
 1)	Største ugentlige indkomstbestemte støttebeløb,  

 herunder minimumbeløb (grundstøtte). Der fastsættes  

 nedsatte beløb til elever, der ikke bor på skolen, og eventuelt  

 til elever på kursusuger, der varer mindre end 7 dage, jf. § 15,  

 stk. l, 3. pkt.
 2)	Største og mindste indkomstgrundlag for elever og  

 forældre samt det indkomstgrundlag, der udløser  

 grundstøtte.
 3)	Forholdet mellem indkomstbestemt støtte og det beløb,  

 der fordeles til skolerne til individuel støtte, jf. stk. l, nr.  

 2.
 § 38. Støtte efter § 37 ydes på  

 følgende betingelser:
1)	Kurset skal opfylde formålsbestemmelserne i §§ 1-4, 2)	kurset skal opfylde tilskudsbetingelseme i § 15, stk. 1 og  

 3-5, 3)	eleven skal ved kursets begyndelse opfylde kravet i § 14,  

 stk. 2, om alder og skolegang, 4)	elevens betaling skal være i overensstemmelse med regler om  

 mindste elevbetaling fastsat af undervisningsministeren, jf. § 19,  

 stk. 2, eller om fritagelse for indtil halvdelen af elevbetalingen, jf.  

 § 19, stk. 3, og 5)	eleven skal ved ansøgning oplyse navn, adresse og  

 personnummer.
Elever, der er omfattet af § 40, stk. l, skal tillige  

 oplyse forældrenes navn, adresse og personnummer.
 Stk. 2. Grundstøtte efter § 37, stk. l, nr.  

 l, ydes på grundlag af skriftlig oplysning fra eleven om, at  

 vedkommende ikke modtager dagpenge eller andre indkomster, der udelukker  

 grundstøtte.
Stk. 3. lndkomstbestemt støtte efter § 37,  

 stk. l, nr. l, ydes på betingelse af, at Styrelsen for Statens  

 Uddannelsesstøtte har 1)	indhentet oplysning om indkomstgrundlag fra skattemyndighederne  

 og 2)	beregnet ugentligt støttebeløb.
Stk. 4. Styrelsen for Statens Uddannelsesstøtte kan hos  

 offentlige myndigheder indhente de oplysninger om eleven og dennes for  

 ældre, som er nødvendige for beregning af det ugentlige  

 støttebeløb, herunder oplysninger om indkomst- og  

 formueforhold.
Undervisningsministeren kan fastsætte regler om adgangen  

 til at indhente oplysningeme, herunder om, hvilke oplysninger der skal gives  

 i elektronisk form.
Stk. 5. Undervisningsministeren fastsætter regler om  

 elevstøttens administration, herunder om ansøgning, tildeling,  

 udbetaling, herunder udbetaling af forskud til skolerne, og tilbagebetaling  

 fra skolerne.
Undervisningsministeren kan bestemme, at elevstøtten  

 administreres af Styrelsen for Statens Uddannelsesstøtte, samt at de  

 enkelte skoler skal bistå styrelsen i forbindelse med støttens  

 tildeling.
I så fald kan afgørelser, der træffes af  

 styrelsen, ikke indbringes for undervisningsministeren, jf. § 50 b.
Stk. 6. Hvis revisors kontrol, jf. § 3l, stk. 2,  

 viser, at betingelserne i stk. l, nr. 1-4, ikke er opfyldt, eller hvis  

 der ikke foreligger skriftlig oplysning efter stk. 2, eller hvis eleven  

 ikke har deltaget i kurset i det anførte antal uger, modregnes den for  

 meget udbetalte støtte i skolens taxametertilskud, jf. § 24,  

 stk. 5, og tilfalder staten.
Tilsvarende gælder, hvis skolens  

 beløb til individuel støtte, jf. § 37, stk. l, nr. 2,  

 ikke er anvendt til formålet, eller hvis det af tilsynet, jf.  

 § 13, konstateres, at betingelsen i stk. l, nr. l, ikke er  

 opfyldt.
 § 39. Indkomstgrundlaget, jf. § 37, stk. l, er den  

 personlige indkomst for det andet kalenderår forud for det  

 kalenderår, hvor støtteperioden begynder, med tillæg af  

 positiv kapitalindkomst, der anvendes til beregning af indkomstskat efter  

 personskattelovens § 7, dog før de deri nævnte bundfradrag  

 og fradrag for grundbeløb, samt med tillæg af aktieindkomst, der  

 beskattes efter personskattelovens § 8 a, stk. 2.
 Stk. 2. Skatteministeren stiller oplysninger til  

 rådighed til brug for opgørelse af indkomstgrundlaget, jf.  

 stk. l.
Stk. 3. Skatteministeren træffer bestemmelse om, hvilke  

 myndigheder der skal opgøre indkomstgrundlaget.
Skatteministeren kan  

 fastsætte regler om adgangen til at påklage afgørelser om  

 indkomstgrundlaget, jf. stk. l.
 § 40. Indtil udgangen af den måned, hvori eleven fylder  

 19 år, beregnes den indkomstbestemte støtte, jf. § 37,  

 stk. l, nr. l, ud fra forældrenes samlede indkomstgrundlag.
 Stk. 2. Undervisningsministeren kan fastsætte regler om,  

 at forældrenes indkomstgrundlag ikke skal sammenlægges, samt om  

 nedsættelse af forældrenes indkomstgrundlag for elevens  

 søskende under 18 år.
 Stk. 3. Ministeren kan fastsætte regler om  

 nedsættelse af elevens indkomstgrundlag for elevens bøm under l  

 8 år.
Individuel støtte til elever på  

 folkehøjskoler § 40 a.
Staten yder støtte til nedsættelse af  

 elevbetalingen ved folkehøjskoler.
Støtten ydes som individuel  

 støtte til elever med særlige økonomiske problemer efter  

 skolens vurdering.
Undervisningsministeren kan fastsætte nærmere  

 regler om fordelingen til skolerne, herunder om udbetaling af forskud, og om  

 opsparing på skolerne af ikke forbrugte beløb til brug på  

 efterfølgende kurser og i efterfølgende finansår.
 § 41. Der kan ydes støtte til danske elevers deltagelse  

 i kurser på statsanerkendte folkehøjskoler i andre nordiske  

 lande.
Kapitel 7 Kommunal elevstøtte § 42. Den kommune, hvor eleven er tilmeldt folkeregistret ved  

 kursets begyndelse, yder elevstøtte til nedsættelse af  

 elevbetalingen til elever uanset alder på efterskoler og til elever  

 på husholdningsskoler og håndarbejdsskoler, der ikke er fyldt 18  

 år ved kursets begyndelse.
Er eleven ikke tilmeldt et folkeregister ved  

 kursets begyndelse, ydes støtten af den kommune, hvor eleven er eller  

 bliver tilmeldt, når eleven begynder på kurset.
Støtten  

 ydes til elever, der opfylder betingelseme for at få statslig  

 elevstøtte, jf. §§ 37 og 38.
Stk. 2. Den kommune, der er nævnt i stk. l, yder  

 støtte til nedsættelse af elevbetalingen til elever på  

 ungdomshøjskoler, der ikke er fyldt 18 år ved kursets  

 begyndelse.
Eleven skal opfylde de betingelser, der gælder for statslig  

 elevstøtte på kurser på efterskoler, husholdningsskoler og  

 håndarbejdsskoler, jf. §§ 37 og 38.
Stk. 3. Støtten ydes med et ugentligt beløb, der  

 fastsættes på de årlige finanslove.
Der fastsættes et  

 nedsat beløb til elever, der ikke bor på skolen.
 Stk. 4. Undervisningsministeren fastsætter nærmere  

 regler om beregning og udbetaling af støtten.
§ 42 a.
Bopælskommunen, jf. § 42, stk. l og 2,  

 kan fra en anden kommune kræve refusion af støtte efter  

 § 42 til elever, som ved beregning af kommunal udligning indgår i  

 folketallet i den anden kommune.
 § 43. Den kommune, hvor eleven er eller har været  

 tilmeldt folkeregistret, kan yde støtte til nedsættelse af  

 elevbetalingen.
Kapitel 8 Kommunale og amtskommunale bidrag § 44. Bopælskommunen er den kommune, hvori eleven er  

 tilmeldt folkeregistret den 5. september i kalenderåret før  

 bidragsopkrævningen.
Amtskommunen er den amtskommune, hvori  

 bopælskommunen ligger.
§ 45. Bopælskommunen, jf. § 44, betaler bidrag til  

 staten for elever på efterskoler, husholdningsskoler og  

 håndarbejdsskoler, der den 5. september i kalenderåret før  

 bidragsopkrævningen er under 18 år, og som opfylder betingelserne  

 for at få statslig elevstøtte, jf. §§ 37 og 38. Bidrag  

 efter l. pkt. betales ikke for elever under uddannelse til køkkenleder  

 eller køkkenassistent eller elever på den fri ungdomsuddannelse  

 eller på en erhvervsgrunduddannelse.
Bidraget fastsættes på  

 de årlige finanslove.
 Stk. 2. Undervisningsministeren fastsætter nærmere  

 regler om fremgangsmåden ved opkrævning af bidrag.
 § 46. Til undervisning af svært handicappede elever  

 på efterskoler, husholdningsskoler og håndarbejdsskoler betaler  

 amtskommunen, jf. § 44, bidrag til staten, som svarer til statens  

 gennemsnitlige budgetterede tilskud pr. elev for ekstraudgifter til  

 lærertimer og hjælpemidler, jf. § 26. Bidrag ydes for  

 elever, der opfylder betingelserne for at få statslig  

 elevstøtte, jf. §§ 37 og 38. Bidrag efter l. pkt. betales ikke  

 for elever over 18 år på husholdningsskoler eller  

 håndarbejdsskoler eller for elever, der er nævnt i § 45,  

 stk. l, 2. pkt.
 Stk. 2. Undervisningsministeren fastsætter nærmere  

 regler om beregningen og fremgangsmåden ved opkrævning af  

 bidrag.
 § 47. Amtskommunen kan af elevens bopælskommune  

 kræve delvis refusion af bidraget i henhold til § 46 svarende til  

 det takstbeløb, som kommunen betaler til amtskommunen i henhold til  

 lov om folkeskolen, med fradrag af kommunens bidrag til staten i henhold til  

 § 45. Dette gælder, selv om kommunen på grund af elevens  

 alder ikke har betalt bidrag.
 § 48. Bopælskommunen og amtskommunen kan kræve  

 refusion af bidrag efter §§ 45 og 46 fra en anden kommune eller  

 amtskommune for elever, som ved beregning af kommunal udligning til kommuner  

 og amtskommuner indgår i folketallet i den anden kommune eller  

 amtskommune.
 § 49. Kommunernes og amtskommunernes bidrag til staten kan  

 modregnes i statstilskuddet til kommunerne og amtskommunerne.
Kapitel 9 Klage § 50. Afgørelser, som efter bemyndigelse i denne lov er  

 truffet af en eventuel vikarkasse i henhold til § 24, stk. 2, kan  

 ikke indbringes for undervisningsministeren.
§ 50 a.
Klage over afgørelser truffet af  

 husholdningsskoler ved køkkenlederuddannelsen, jf. § 4,  

 stk. 4, kan indbringes for undervisningsministeren eller  

 Fællesudvalget for Køkkenlederuddannelsen.  

 Undervisningsministeren kan fastsætte nærmere regler herom.
§ 50 b.
Afgørelser truffet af Styrelsen for Statens  

 Uddannelsesstøtte om beregning, tildeling og tilbagebetaling af  

 elevstøtte, jf. § 38, stk. 5, kan inden 4 uger efter  

 meddelelsen af afgørelsen indbringes for Ankenævnet for  

 Uddannelsesstøtten af den, som afgørelsen vedrører.  

 Ankenævnet træffer den endelige administrative  

 afgørelse.
 Stk. 2. Ankenævnet for Uddannelsesstøtten kan  

 indtil 6 måneder efter meddelelsen af afgørelsen se bort fra  

 overskridelse af fristen, når overskridelsen af særlige grunde er  

 undskyldelig.
Stk. 3. Klagen stiles til Ankenævnet for  

 Uddannelsesstøtten og sendes til Styrelsen for Statens  

 Uddannelsesstøtte.
Hvis styrelsen fastholder afgørelsen, sender  

 styrelsen klagen til ankenævnet med en udtalelse.
Kapitel 10 Ikrafttrædelses- og overgangsbestemmelser § 51. Loven træder i kraft den l. januar 1994, jf. dog  

 stk. 2-4.
 Stk. 2. For privatejede skoler har bestemmelsen i § 10,  

 stk. l, nr. l, om status som selvejende institution virkning fra  

 ejerskifte.
 Stk. 3. Bestemmelsen i § 10, stk. l, nr. 3,  

 gælder ikke for skoler, som ved lovens ikrafttræden er godkendt  

 uden skolekreds eller repræsentantskab.
 Stk. 4. Bestemmelsen i § 12, stk. l, 2. og 3. pkt.,  

 gælder ikke for skoler, hvis bestyrelse ved lovens ikrafttræden  

 er sammensat på en anden måde ifølge godkendte  

 vedtægter og/eller er godkendt uden  

 skolekreds/repræsentantskab.
§ 52. Undervisningsministeren kan fastsætte regler om  

 overgangstilskud i 3 år fra l. januar 1994 til skoler, hvis  

 driftstilskud pr. årselev i 1994 er nedsat væsentligt i forhold  

 til gennemsnit af rammetilskud beregnet efter regler gældende for  

 finansårene 1991 og 1992, herunder til skoler med mere end 15 pct.  

 årselever, der ikke bor på skolen.
Ministeren kan herudover  

 fastsætte regler om overgangstilskud i 1994 efter konkret vurdering til  

 skoler, hvis årselevtal i skoleåret 1992-93 er væsentligt  

 mindre end årselevtallet ville være ved beregning af rammetilskud  

 for 1994 efter den tidligere støttelov.
Stk. 2. Overgangstilskud afsættes af bevillingen til  

 generelt driftstilskud.
Ministeren kan dog efter drøftelse med den  

 pågældende skoleforms forening bestemme, at overgangstilskud helt  

 eller delvis finansieres ved nedsættelse af tilskud til skoler, hvis  

 driftstilskud pr. årselev i 1994 er forhøjet væsentligt i  

 forhold til gennemsnit af rammetilskud beregnet efter regler gældende  

 for finansårene 1991 og 1992.
 § 53. Følgende love ophæves:
 1)	Lov om folkehøjskoler, husholdningsskoler og efterskoler, jf.  

 lovbekendtgørelse nr. 661 af 26. oktober 1988  

 (højskoleloven).
 2)	Lov om statsstøtte til visse private skoler, jf.  

 lovbekendtgørelse nr. 659 af 25. oktober 1988  

 (støtteloven).
 3)	Lov nr. 217 af 23. april 1986 om ændring af forskellige  

 uddannelses-, tilskuds- og styrelseslove m.m.
 Stk. 2. Bestemmelsen om rettighedsgivende undervisning i  

 § l, stk. 2, i højskoleloven bevarer sin gyldighed for de 2  

 folkehøjskoler, der har tilladelse til at tilbyde sådan  

 undervisning ved lovens ikrafttræden.
 Stk. 3. Bestemmelsen om skoler uden elevkollegium i § 5,  

 stk. l, 2. pkt., i højskoleloven bevarer sin gyldighed for  

 skoler, der er godkendt uden elevkollegium ved lovens ikrafttræden.
Stk. 4. Bestemmelsen om mindste årselevtal i  

 § 11, stk. l, nr. 2, i højskoleloven bevarer sin gyldighed  

 indtil l. januar 1999 for skoler, der er godkendt ved lovens  

 ikrafttræden.
Dog skal årselevtallet opgøres pr.  

 skoleår, jf. § 23, stk. l.
 Stk. 5. Bestemmelsen om fravigelse af krav til  

 kursuslængder i § l l, stk. 3, i højskoleloven bevarer  

 sin gyldighed for skoler, der ved lovens ikrafttræden er fritaget for  

 kravet.
 Stk. 6. Bestemmelsen om refusionstilskud til udgifter til  

 faste lejemål i § 3 a, stk. l, nr. 2, i støtteloven  

 bevarer sin gyldighed for lejemål godkendt ved lovens  

 ikrafttræden, men med mulighed for omlægning til faste tilskud  

 til lejeudgifter eller tilskud ud fra antal årselever i skoleåret  

 før finansåret og en gennemsnitlig takst pr. årselev, jf.  

 § 25.
 Stk. 7. Bestemmelsen om modregning i statstilskud i § 4,  

 stk. 3, i støtteloven bevarer sin gyldighed for privatejede  

 skoler.
 Stk. 8. Regler, der er fastsat med hjemmel i de love, der er  

 nævnt i stk. l, nr. l og 2, forbliver i kraft, indtil de  

 ophæves eller afløses af regler fastsat i medfør af denne  

 lov.
 § 54. Loven gælder ikke for Grønland og  

 Færøerne.
 Lov nr. 1140 af 22 december 1993, der ændrer  

 § 39, indeholder følgende ikrafttrædelsesbestemmelse:
§ 2 Loven træder i kraft den l. januar 1994. § l, nr. 9, 10 og 11,  

 træder dog først i kraft den l. januar l996.
 Lov nr. 319 af 17. maj 1995, hvorved § 32  

 nyaffattes og §§ 33 og 34 ophæves, indeholder følgende  

 bestemmelse om ikrafttræden:
§ 3 Undervisningsministeren fastsætter tidspunktet for lovens  

 ikrafttræden.') Lov nr. 310 af 24. april 1996, hvorved § 17 2)  

 nyaffattes og § 18 2) og § 30 og overskriften hertil ophæves,  

 indeholder følgende bestemmelse om ikrafttræden:
§ 12 Loven træder i kraft den l. juli 1996, dog (Udeladt).3) Lov nr. 504 af 12. juni 1996 indeholder følgende  

 ikrafttrædelsesbestemmelser m.v.:
§ 2 Stk. l.
Loven træder i kraft den l. august  

 1996.
 Stk. 2. Kravene til bestyrelsesmedlemmer i § 12,  

 stk. 2, som affattet ved denne lovs § l, nr. 3, skal for skoler,  

 som modtager tilskud, senest være opfyldt den l. august 1997.
 Stk. 3. Omlægning af elevstøtten ved  

 folkehøjskoler til driftstilskud som affattet ved denne lovs § l,  

 nr. 6 4), 20 5), 2 l 6) og 28 7), har virkning fra den l. august 1997.
 Stk. 4. Eventuelle investeringer, der er i strid med  

 § 20, stk. 3, som affattet ved denne lovs § l, nr. 13,  

 omlægges af skoler, som modtager tilskud, når det er  

 økonomisk forsvarligt og senest den l. august 1998.  

 Undervisningsministeren kan i særlige tilfælde dispensere fra  

 fristen.
 Stk. 5. Kravene til revisor i § 3 l, stk. 3, som  

 affattet ved denne lovs § l, nr. 19, skal for skoler, der modtager  

 tilskud, være opfyldt senest den l. august 1997.
Stk. 6. Til skoler, som den 3 l. december 1995 efter de  

 tidligere regler har modtaget tilskud til renter af lån til  

 finansiering af etableringsudgifter pålagt af en offentlig myndighed  

 eller renter af lån, der er godkendt af undervisningsministeren med  

 pant i fast ejendom, som er godkendt af undervisningsministeren til  

 finansiering af etableringsudgifter, kan der i en overgangsperiode fortsat  

 ydes tilskud til disse udgifter.
Undervisningsministeren fastsætter  

 regler om tilskud, herunder om tilskud til skoler, der er kombineret med en  

 anden fri kostskole eller en skoleform, der støttes efter anden  

 lovgivning.
 Lov nr. 506 af 12. juni 1996 indeholder følgende  

 ikrafttrædelsesbestemmelser m.v.:
§ 5 Stk. l.
Loven træder i kraft den l. juli 1996.
 Stk. 2. For skoler, der efter den 7. maj 1996 indsender  

 vedtægter til godkendelse i henhold til lov om folkehøjskoler,  

 efterskoler, husholdningsskoler og håndarbejdsskoler, nedsættes  

 fristen for indsendelse af vedtægtsforslag med henblik på at  

 blive godkendt til 12 måneder.
 Lov nr. 1116 af 29. december 1997, hvis § l  

 nyaffattede § 28, § 40 a, 3. pkt. og § 42, stk. l og 2,  

 ophævede § 29 og overskriften hertil og ændrede § 42,  

 stk. 4, har følgende ikrafttrædelsesbestemmelse:
§ 2 Loven træder i kraft den l. januar 1998.
 Lov nr. 413 af 26. juni 1998, hvis § 2 ændrede  

 § 20, stk. l, § 23, stk. 2, § 24, stk. l, l.  

 pkt. og stk. 3, l. pkt. § 24, stk. 5, l. pkt., § 24,  

 stk. 6, l. og 2. pkt., § 24, stk. 7, l. pkt., og § 5 l,  

 stk. 3 og indføjede § 20, stk. 2 og § 24 a og hvis  

 § 3 ændrede § 6, stk. 3 og indføjede § 6,  

 stk. 4 i lov nr. 506 af 12. juni 1996, har følgende  

 ikrafttrædelsesbestemmelse:
§ 4 Stk. l.
Loven træder i kraft den l. august 1998, jf. dog  

 stk. 2 og 3.
Stk. 2. § 3 træder i kraft dagen efter  

 bekendtgørelsen i Lovtidende.8) Stk. 3. § 2, nr. l og 3 - 7, har først virkning  

 for beregning og regulering af tilskud fra og med finansåret 1999.
 Lov nr. 903 af 16. december 1998, hvis § 20  

 ophævede kapitel 4, har følgende  

 ikrafttrædelsesbestemmelse:
 § 10. Loven træder i kraft den l. januar 1999.
 Stk. 2. (Udeladt).
 Stk. 3. Uanset bestemmelsen i stk. l finder  

 følgende bestemmelse samt regler udstedt i medfør heraf fortsat  

 anvendelse for garantier, der er stillet inden for den l. januar  

 1999:
1)	(Udeladt) 2)	(Udeladt) 3)	§ 32, stk. 3-5 i lov om folkehøjskoler,  

 efterskoler, husholdningsskoler og håndarbejdsskoler.
 Lov nr. 405 af 2. juni 1999, hvis § l ophævede  

 §§ 6- l0 i lov nr. 506 af 12. juni 1996, som ændret ved § 3 i  

 lov nr. 413 af 26. juni 1998, har følgende  

 ikrafttrædelsesbestemmelse:
§ 2 Loven træder i kraft ved bekendtgørelsen i Lovtidende.9) Lov nr. 406 af 2. juni 1999, hvis § 2 ændrede  

 § 3, stk. 2, § 4, stk. 2, § 15, stk. 3, 2.  

 pkt., § 46, stk. l, l. pkt. og § 50 a, l. pkt.,  

 indføjede § 3, stk. 3, § 4, stk. 3, og § 46,  

 stk. l, 3. pkt. og nyaffattede overskrifter til kap. 8 og § 45,  

 stk. l, har følgende ikrafttrædelsesbestemmelse:
§ 5 Stk. l.
Loven træder i kraft den l. august 2000, jf. dog  

 stk. 2.
