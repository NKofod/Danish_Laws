Fremsat den 9. december 1998 af  

 (trafikministeren) Sonja Mikkelsen Forslag til Lov om ændring af lov om offentlige  

 veje, lov om private fællesveje, lov om fremgangsmåden ved  

 ekspropriation vedrørende fast ejendom og lov om Banestyrelsen  

 m.v.
(Forbedring af borgernes retsstilling i  

 forbindelse med gennemførelse af større anlægsarbejder,  

 ekspropriation m.v.) § 1 I lov om offentlige veje, jf. lovbekendtgørelse nr. 711 af 11.  

 september 1997, foretages følgende ændringer:
 1. I § 2, stk. 6, ændres »stk. 2 og 3«  

 til: »stk. 4 og 5«.
 2. I § 35, stk. 1, indsættes efter 2.  

 pkt.:
»Byggelinier kan pålægges for en periode af højst 10  

 år.
Byggeliniepålægget kan forlænges med indtil 10  

 år ad gangen.«.
 3. I § 37, stk. 1, 1. pkt., indsættes efter  

 »§§ 34 og 35«: »og om forlængelse af byggelinier efter  

 § 35«.
 4. § 38, stk. 1 og 2, affattes således:
»§ 38. Såfremt ejeren af et areal, der er  

 pålagt byggelinier efter §§ 34 eller 35, afskæres fra en  

 udnyttelse af arealet, der er økonomisk rimelig og forsvarlig under  

 hensyn til arealets beliggenhed og øvrige beskaffenhed, og som svarer  

 til den udnyttelse, der finder sted af andre tilgrænsende eller  

 omliggende arealer, kan ejeren begære arealet overtaget af  

 vejbestyrelsen mod erstatning.
Ejeren af et areal, der i ikke  

 uvæsentligt omfang er pålagt byggelinier efter § 35, kan  

 tillige begære arealet overtaget af vejbestyrelsen mod erstatning,  

 når byggelinierne hindrer afhændelse af arealet, og der  

 foreligger særlige personlige grunde hos ejeren til at begære  

 arealet overtaget.
Udgør arealet kun en del af en ejendom, kan ejeren  

 kræve hele ejendommen afstået, hvis den tilbageværende del  

 af ejendommen bliver så lille eller således beskaffen, at den  

 ikke skønnes hensigtsmæssigt at kunne bevares som  

 selvstændig ejendom eller udnyttes på rimelig måde.
Stk. 2. Begæring om overtagelse skal for så vidt  

 angår byggelinier, der er pålagt efter § 34,  

 fremsættes inden 6 måneder efter, at ejeren har fået  

 meddelelse om byggeliniebestemmelserne, eller hvis klage er indgivet, inden 6  

 måneder efter, at endelig afgørelse af klagen er meddelt ejeren.  

 Når særlige grunde foreligger, kan vejbestyrelsen tillade, at  

 begæring om overtagelse fremsættes efter udløbet af de  

 nævnte frister.
For byggelinier, der er pålagt efter § 35,  

 gælder ingen frist for begæring om overtagelse.«.
 5. I § 47, stk. 3, 1. pkt., § 47, stk. 4, 1.  

 pkt., og § 53, stk. 1, ændres »2 ugers varsel« til: »4  

 ugers varsel«.
 6. I § 47, stk. 3, 3. pkt., ændres »2 uger  

 før« til: »4 uger før«.
 7. I § 49 indsættes som stk. 4:
 »Stk. 4. Foranstaltninger, der gennemføres ved  

 ekspropriation, må ikke iværksættes før  

 klagefristens udløb, jf. § 4, stk. 3, medmindre dette er  

 tiltrådt af de berørte ejere og brugere.«.
 8. I § 54, stk. 1, 3. pkt., ændres »senest 3  

 uger efter« til: »senest 4 uger efter«.
 9. I § 54 indsættes som stk. 3:
»Stk. 3. Hvis alene spørgsmålet om den i  

 medfør af § 61 fastsatte godtgørelse er indbragt for  

 overtaksationskommissionen, kan overtaksationskommissionen afgøre  

 sagen på grundlag af skriftlige udtalelser fra parterne.
Formanden kan  

 bestemme, at sagen kan afgøres ved skriftlig forelæggelse for  

 medlemmerne uden afholdelse af møde.«.
 10. § 57 affattes således:
»§ 57. Til afgørelse af  

 erstatningsspørgsmålet, jf. § 52, nedsætter  

 trafikministeren én eller om fornødent flere  

 taksationskommissioner for hver amtsrådskreds.
Københavns Amt  

 udgør sammen med Københavns og Frederiksberg kommuner  

 Københavns amtsrådskreds.
Stk. 2. En taksationskommission består af 3 medlemmer.  

 Trafikministeren udnævner formanden, der skal have juridisk  

 kandidateksamen.
Formanden udtager til den enkelte sag 2 medlemmer fra en for  

 vedkommende amtsrådskreds udfærdiget liste, jf. stk. 3.
Stk. 3. I hver amtsrådskreds udpeger amtsrådet 16  

 personer, der for amtsrådets funktionstid optages på en liste  

 over medlemmer af taksationskommissionen eller taksationskommissionerne i  

 amtsrådskredsen.
Københavns og Frederiksberg kommunalbestyrelser  

 udpeger for deres funktionstid henholdsvis 8 og 4 personer til optagelse  

 på listen for Københavns amtsrådskreds.«.
 11. § 58, stk. 2 og 3, affattes således:
»Stk. 2. En overtaksationskommission består af 5  

 medlemmer.
Trafikministeren udnævner for en 6-årig periode en  

 formand, der skal have juridisk kandidateksamen, og 2 faste medlemmer med  

 suppleanter.
Formanden udtager til den enkelte sag yderligere 2 medlemmer fra  

 en for vedkommende amtsrådskreds udfærdiget liste, jf.  

 stk. 3.
Stk. 3. I hver amtsrådskreds udpeger amtsrådet 8  

 personer, der for amtsrådets funktionstid optages på en liste  

 over medlemmer af kommissionerne.
Københavns og Frederiksberg  

 kommunalbestyrelser udpeger for deres funktionstid henholdsvis 4 og 2  

 personer til optagelse på listen for Københavns  

 amtsrådskreds.«.
 12. I § 58 indsættes som stk. 4:
»Stk. 4. En overtaksationskommission er beslutningsdygtig,  

 når formanden og mindst 2 andre medlemmer er til stede.
I  

 tilfælde af stemmelighed er formandens stemme afgørende.«.
 13. Efter § 58 indsættes:
»§ 58 a.
Taksationskommissionerne og  

 overtaksationskommissionerne er uafhængige instanser, hvis medlemmer  

 ikke er undergivet instruktioner om den enkelte sags afgørelse.«.
 14. I § 60, stk. 3, indsættes som 2.  

 pkt.:
 »Dog kan den i medfør af § 59, stk. 1, udpegede  

 landinspektør deltage ved såvel taksationskommissionens som  

 overtaksationskommissionens behandling af sagen.«.
§ 2 I lov om private fællesveje, jf. lov nr. 712 af 11. september 1997,  

 foretages følgende ændringer:
 1. I § 26 indsættes som stk. 4:
 »Stk. 4. Servitutpålæg, der gennemføres ved  

 ekspropriation, må ikke iværksættes før  

 klagefristens udløb, jf. § 7, stk. 3, medmindre dette er  

 tiltrådt af de berørte ejere og brugere.«.
 2. I § 53 indsættes som stk. 4:
 »Stk. 4. Foranstaltninger, der gennemføres ved  

 ekspropriation, må ikke iværksættes før  

 klagefristens udløb, jf. § 7, stk. 3, medmindre dette er  

 tiltrådt af de berørte ejere og brugere.«.
§ 3 I lov om fremgangsmåden ved ekspropriation vedrørende fast  

 ejendom, jf. lovbekendtgørelse nr. 522 af 4. juli 1991, foretages  

 følgende ændringer:
 1. I § 4, stk. 1, 2. pkt., ændres »juridisk  

 embedseksamen« til: »juridisk kandidateksamen«.
 2. § 6 og § 7 affattes således:
»§ 6. Hver ekspropriationskommission  

 består af 5 medlemmer.
Formanden er en af de i § 4 nævnte  

 kommissarier ved statens ekspropriationer.
Formanden udtager 4 medlemmer til  

 behandlingen af sager vedrørende et konkret anlæg, heraf 2  

 medlemmer fra en af trafikministeren udfærdiget liste og 2 medlemmer  

 fra en for vedkommende amtsrådskreds udfærdiget liste, jf.  

 stk. 2.
Stk. 2. Trafikministeren udpeger 8 personer, der for en  

 6-årig periode optages på en liste over statslige medlemmer af  

 ekspropriationskommissionerne.
I hver amtsrådskreds udpeger  

 amtsrådet 8 personer, der for amtsrådets funktionstid optages  

 på en liste over amtskommunale medlemmer af  

 ekspropriationskommissionerne.
Københavns og Frederiksberg  

 kommunalbestyrelser udpeger for deres funktionstid henholdsvis 4 og 2  

 personer til optagelse på listen for Københavns  

 amtsrådskreds.
Stk. 3. Vedkommende kommunalbestyrelse udpeger til det enkelte  

 anlæg en repræsentant, der deltager i  

 ekspropriationskommissionens møder.
Repræsentanten har ret til  

 at udtale sig på møderne, men deltager ikke i  

 afstemningerne.
Stk. 4. En ekspropriationskommission er beslutningsdygtig,  

 når formanden og mindst 2 andre medlemmer er til stede.
I  

 tilfælde af stemmelighed er formandens stemme afgørende.
 § 7. Trafikministeren nedsætter en eller flere  

 taksationskommissioner til efterprøvelse af de i § 19,  

 stk. 1, nævnte afgørelser.
Stk. 2. En taksationskommission består af 5 medlemmer.  

 Formanden, der skal have juridisk kandidateksamen, udnævnes af kongen,  

 for en 6-årig periode.
Formanden udtager til den enkelte sag 4  

 medlemmer, heraf 2 medlemmer fra en af trafikministeren udfærdiget  

 liste og 2 medlemmer fra en for vedkommende amtsrådskreds  

 udfærdiget liste, jf. stk. 3.
Stk. 3. Trafikministeren udpeger 8 personer, der for en  

 6-årig periode optages på en liste over statslige medlemmer af  

 taksationskommissionerne.
I hver amtsrådskreds udpeger amtsrådet  

 8 personer, der for amtsrådets funktionstid optages på en liste  

 over amtskommunale medlemmer af taksationskommissionen.
Københavns og  

 Frederiksberg kommunalbestyrelser udpeger for deres funktionstid henholdsvis  

 4 og 2 personer til optagelse på listen for Københavns  

 amtsrådskreds.
Stk. 4. En taksationskommission er beslutningsdygtig,  

 når formanden og mindst 2 andre medlemmer er til stede.
I  

 tilfælde af stemmelighed er formandens stemme afgørende.«.
 3. Efter § 7 indsættes:
»§ 7 a.
Ekspropriationskommissionerne og  

 taksationskommissionerne er uafhængige instanser, hvis medlemmer ikke  

 er undergivet instruktioner om den enkelte sags afgørelse.«.
 4. I § 10, stk. 3, indsættes som 2.  

 pkt.:
 »Dog kan den i medfør af § 8 beskikkede ledende  

 landinspektør deltage ved såvel ekspropriationskommissionens som  

 taksationskommissionens behandling af sagen.«.
 5. I § 12, stk. 2, 1. pkt., ændres »14  

 dages« til: »4 ugers« og »i Statstidende og« udgår.
 6. I § 12, stk. 2, 2. pkt., ændres »14 dage«  

 til: »4 uger«.
 7. I § 15, stk. 3, 1. pkt., ændres »14 dage«  

 til: »4 ugers«.
 8. I § 16, stk. 3, ændres »§ 2 b) og  

 c)« til: »§ 2, nr. 1 og 2,«.
 9. I § 19, stk. 1, indsættes efter 1.  

 pkt.:
 »Taksationskommissionen kan tillige efterprøve den i medfør  

 af § 29 fastsatte godtgørelse.«.
 10. I § 19, stk. 2, og § 21, stk. 2, 1.  

 pkt., ændres »14 dages« til: »4 ugers«.
 11. I § 19 indsættes efter stk. 3 som nyt  

 stykke:
»Stk. 4. Hvis alene spørgsmålet om den i  

 medfør af § 29 fastsatte godtgørelse er indbragt for  

 taksationskommissionen, kan taksationskommissionen afgøre sagen  

 på grundlag af skriftlige udtalelser fra parterne.
Formanden kan  

 bestemme, at sagen kan afgøres ved skriftlig forelæggelse for  

 medlemmerne uden afholdelse af møde.«.
 Stk. 4 og 5 bliver herefter stk. 5 og 6.
 12. I § 25, stk. 2, ændres »2 b)« til: »i  

 § 2, nr. 2,«.
 13. I § 26, stk. 2, 2. pkt., ændres »jf.  

 § 19, stk. 4« til: »jf. § 19, stk. 5«.
§ 4 I lov nr. 1230 af 27. december 1996 om Banestyrelsen m.v., som  

 ændret ved lov nr. 290 af 18. maj 1998 og lov nr. 291 af 18. maj 1998,  

 foretages følgende ændringer:
 1. Efter § 5 indsættes:
»§ 5 a.
Banestyrelsen skal ved  

 nedlæggelse af jernbaneoverkørsler og jernbaneovergange, der er  

 offentligt tilgængelige og åbne for almindelig færdsel,  

 offentliggøre planer om den påtænkte nedlæggelse med  

 en frist på mindst 8 uger til at fremsætte bemærkninger til  

 planerne.«.
 2. I § 6 h indsættes efter »reglerne i §§«: »5  

 a,«.
§ 5 Stk. 1. Loven træder i kraft den 1. juli 1999, jf. dog  

 stk. 2.
 Stk. 2. § 1, nr. 10 og nr. 11, og § 3, nr. 2,  

 træder i kraft den 1. januar 2002. Dog træder den ændrede  

 § 7, stk. 4, i lov om fremgangsmåden ved ekspropriation  

 vedrørende fast ejendom, som affattet ved denne lovs § 3, nr. 2,  

 i kraft den 1. juli 1999.
 Stk. 3. De af trafikministeren i medfør af § 6,  

 stk. 1, og § 7, stk. 2, i lov om fremgangsmåden ved  

 ekspropriation vedrørende fast ejendom meddelte beskikkelser af  

 medlemmer af ekspropriations- og taksationskommissionerne gælder indtil  

 den 31. december 2004, selv om den 6-årige periode, for hvilken  

 medlemmerne er udpeget, er udløbet på et tidligere tidspunkt.  

 Indtil den 31. december 2004 meddeles beskikkelser med udløb denne  

 dato.
 Stk. 4. For byggelinier, der er pålagt til sikring af  

 nye veje og forlægninger af bestående veje inden lovens  

 ikrafttræden, jf. stk. 1, begynder tiårsperioden i § 1,  

 nr. 2, at løbe fra 1. juli 1999.
Bemærkninger til  

 lovforslaget Almindelige bemærkninger.
 1. Indledning.
 Ved lovforslaget tages en række initiativer for at  

 forbedre borgernes stilling i forbindelse med gennemførelsen af  

 større anlægsarbejder.
Den 12. maj 1997 nedsatte den daværende  

 trafikminister Udvalget om forbedret information m.v. af borgerne i  

 forbindelse med gennemførelse af større anlægsarbejder.  

 Udvalget fik til opgave  at indsamle oplysninger og  

 erfaringer om de statslige og kommunale myndigheders hidtidige  

 informationsindsats over for borgerne i forbindelse med gennemførelsen  

 af større anlægsarbejder samt at vurdere myndighedernes  

 sagsforberedelse og sagsbehandlingstid.
Det har endvidere været  

 udvalgets opgave efter en nærmere vurdering af informationsniveau m.v.  

 at fremkomme med forslag til, hvordan informationen, dialogen og  

 sagsbehandlingen kan forbedres for at sikre, at de berørte borgere  

 bedre er i stand til selv at varetage deres vitale interesser i forbindelse  

 med et anlægsarbejdes gennemførelse og dermed også  

 opnå bedre tryghed ved den situation, de påtvinges.
Udvalget afgav en rapport i april 1998, hvoraf  

 fremgår, at udvalget har set på de forskellige faser, som et  

 større anlægsprojekt gennemgår.
Udvalget er på denne  

 baggrund fremkommet med en række forslag og anbefalinger til, hvordan  

 man kan forbedre informationen til borgerne og borgernes retsstilling i  

 forbindelse med større anlægsarbejder.
Hovedvægten i rapporten er lagt på, hvorledes  

 man kan forbedre borgernes vilkår i forbindelse med større  

 anlægsarbejder og ekspropriationer hertil.
Hvor udvalget i sit arbejde  

 er stødt på uhensigtsmæssigheder, der kan fjernes ved  

 mindre ændringer i de gældende regler, har udvalget dog  

 også medtaget forslag herom.
Udvalget er derimod ikke gået ind i  

 overvejelser om en mere gennemgribende ændring af lovgivningen, som  

 ikke er motiveret af hensynet til borgerne.
 En række af udvalgets forslag kræver  

 ændring i lovgivningen omfattende lov om offentlige veje (vejloven),  

 lov om planlægning, lov om fremgangsmåden ved ekspropriation  

 vedrørende fast ejendom (statsekspropriationsloven) og lov om  

 Banestyrelsen m.v.
Udvalgsflertallets anbefalinger er fulgt på de  

 fleste punkter.
Dog er nogle af udvalgets centrale forslag ikke fulgt af  

 forskellige grunde.
Det gælder således forslaget om, at der i  

 vejloven og i lov om Banestyrelsen skal fastsættes bindende regler om  

 høring af borgere og myndigheder, inden der fremsættes forslag  

 til projekterings- og anlægslov for nye statslige vej- og  

 jernbaneanlæg samt et forslag om indførelse af en fast  

 aldersgrænse på 70 år for formænd og medlemmer af de  

 erstatningsfastsættende kommissioner.
 Dette lovforslag omfatter alene de ændringer, som  

 udvalgets forslag giver anledning til i lov om offentlige veje, lov om  

 fremgangsmåden ved ekspropriation vedrørende fast ejendom og lov  

 om Banestyrelsen m.v.
 For så vidt angår udvalgets forslag til  

 ændringer af lov om planlægning har Miljø- og  

 Energiministeriet optaget forhandlinger med Kommunernes Landsforening om  

 ændring af planlovens § 48 svarende til den foreslåede  

 ændring af § 38 i lov om offentlige veje (lovforslagets § 1, nr. 4).  

 Under forudsætning af, at der opnås en tilfredsstillende  

 løsning af spørgsmålet om vurdering af de  

 økonomiske konsekvenser i den forbindelse, vil der blive stillet  

 lovforslag herom.
 I det følgende redegøres for udvalgets  

 forslag uden for planlovens område og de overvejelser, som forslagene  

 har givet anledning til.
2. Udvalgets forslag Høring af borgere, interesseorganisationer og myndigheder.
 Udvalget har foreslået, at der fastsættes  

 bindende regler om, at der inden fremsættelse af forslag til  

 projekteringslov vedrørende større statslige anlæg skal  

 gennemføres en offentlig høring.
 Det er udvalgets opfattelse, at den ansvarlige minister  

 bør sikre, at der efter den offentlige høring hurtigst muligt  

 udarbejdes forslag til projekteringslov, hvor antallet af mulige alternative  

 løsninger begrænses mest muligt.
Hvis projektet ikke fremmes inden for en rimelig tid,  

 bør borgerne informeres om, at projektet er opgivet eller om grunden  

 til beslutningens udskydelse.
Hvis der er forløbet mere end 4 år  

 efter, at der er sket offentlig høring vedrørende det  

 pågældende projekt, uden at der er fremsat forslag til  

 projekteringslov, finder udvalget, at der bør stilles krav om, at der  

 skal iværksættes en ny høringsrunde, inden lovforslag  

 fremsættes.
 Udvalget har endvidere foreslået, at der  

 fastsættes bindende regler om høring af borgere,  

 interesseorganisationer og myndigheder, før en anlægslov  

 forelægges for Folketinget svarende til, hvad der gælder i  

 forbindelse med udarbejdelse af region- og kommuneplaner.
 De synspunkter, der kommer frem i forbindelse med denne  

 høring, finder udvalget, skal gøres tilgængelig for  

 Folketinget sammen med en redegørelse for, i hvilket omfang, der tages  

 hensyn til fremkomne synspunkter.
 Det er således udvalgets opfattelse, at der  

 bør indføres bindende regler om høring af borgere og  

 myndigheder forud for beslutninger om fremsættelse af lovforslag  

 vedrørende nye statslige vej- eller jernbaneanlæg, der  

 traditionelt gennemføres ved anlægslove, og som er undtaget fra  

 VVM-proceduren, jf. artikel 1, stk. 5, i Rådets direktiv nr.  

 85/337/EØF af 27. juni 1985 om vurdering af visse offentlige og  

 private projekters indvirkning på miljøet og § 4,  

 stk. 1, i bekendtgørelse nr. 847 af 30. september 1994 om  

 supplerende regler i medfør af lov om planlægning.
 Andre større offentlige og halvoffentlige  

 anlægsarbejder uden for anlægsområdet vedrørende  

 f.eks. flyvepladser, havne, elektricitetsforsyning og naturgasanlæg er  

 omfattet af planlovgivningens almindelige regler og de for de  

 pågældende sektorer gældende særlige regler.  

 Sådanne arbejder er derfor ikke omfattet af udvalgets forslag om nye  

 høringsregler.
Efter grundlovens § 21 kan regeringen fremsætte  

 lovforslag for Folketinget.
Denne initiativret kan ikke ved lov underkastes  

 retlige begrænsninger.
 På denne baggrund ville bestemmelser af den  

 karakter, som udvalget foreslår - og som ville have det sigte at  

 foreskrive en pligt for regeringen til før fremsættelsen af  

 kommende lovforslag at følge en bestemt procedure vedrørende  

 høring af offentligheden m.fl. - efter regeringens opfattelse  

 være uforenelige med grundloven.
 Trafikministeriet finder det derfor ikke muligt at  

 imødekomme udvalgets forslag om, at der i vejloven og i lov om  

 Banestyrelsen indføres bindende regler om høring af borgere og  

 interesseorganisationer m.fl., inden der kan fremsættes forslag til  

 projekteringslov eller anlægslov for nye statslige vej- eller  

 jernbaneanlæg.
 Som det fremgår af den udarbejdede rapport, er  

 udvalgets forslag om indførelse af bindende regler om offentlig  

 høring forud for fremsættelse af forslag til projekterings-  

 eller anlægslov for nye statslige vej- eller jernbaneanlæg  

 inspireret af planlovgivningens regler.
 Disse regler har også dannet grundlag for den  

 praksis, der er udviklet af henholdsvis Vejdirektoratet og Banestyrelsen  

 omkring høring i forbindelse med gennemførte  

 planlægningsundersøgelser og vurderinger af et anlægs  

 indvirkninger på miljøet (VVM-vurdering).
 Det er hensigten at fortsætte og videreudvikle denne  

 praksis med henblik på at styrke de berørte borgeres og  

 interesseorganisationers mulighed for indflydelse på  

 beslutningsprocessen omkring gennemførelsen af nye statslige vej- og  

 jernbaneanlæg.
Som led i denne politik og i overensstemmelse med  

 udvalgets ønske om en formalisering af høringsproceduren  

 på vej- og jernbaneområderne vil Trafikministeriet  

 fastsætte forskrifter, hvori der fastlægges regler om  

 høringsprocedure som led i forberedelsen af statslige  

 anlægsprojekter på vej- og jernbaneområdet.
Forskrifterne  

 vil være baseret på udvalgets forslag og være bindende for  

 Vejdirektoratet og Banestyrelsen.
Det kan tilføjes, at det for så vidt  

 angår bestemmelsen i vejlovens § 14, stk. 3, hvorefter der  

 forinden fremsættelse af lovforslag om anlæg af nye  

 hovedlandeveje skal forhandles med de amtskommunale og kommunale myndigheder,  

 i hvis område vejen forløber, tilsvarende gælder, at denne  

 bestemmelse ikke kan anses for retligt bindende.
Det er imidlertid en  

 selvfølge, at der i forbindelse med udarbejdelsen af et projekt for et  

 nyt hovedlandevejsanlæg, som kan danne grundlag for en anlægslov,  

 må forhandles med de berørte amtskommuner og kommuner bl.a. af  

 hensyn til konsekvenserne for det tilstødende amtskommunale og  

 kommunale vejnet.
Bestemmelsen, der er uændret, siden vejloven fik sin  

 nuværende udformning i 1971, forudsættes derfor opretholdt.
 Forlods overtagelse af berørte ejendomme.
 Udvalget har noteret sig, at der i lov nr. 408 af 22. maj  

 1996 om bl.a. projektering af rute 9 Odense - Svendborg, rute 18 Holstebro -  

 Herning - Vejle og rute 21 Holbæk - Vig som en nyskabelse er indsat en  

 bestemmelse om, at trafikministeren efter begæring kan overtage en  

 ejendom, «når særlige grunde foreligger«, og det skønnes,  

 at ejendommen vil blive berørt «i ikke uvæsentligt omfang« af et  

 af de nævnte anlæg.
 Udvalget har overvejet muligheden for at fastsætte  

 generelle bestemmelser om overtagelse af ejendomme på grundlag af  

 projekteringslove, herunder om grundejerne under nærmere fastsatte  

 betingelser bør have et egentligt retskrav på at få en  

 ejendom overtaget.
Disse overvejelser er resulteret i, at udvalget  

 foreslår, at anvendelsen af bestemmelsen i projekteringsloven  

 vedrørende ruterne 9, 18 og 21 om statslig overtagelse af ejendomme  

 følges nøje, og at der i fremtidige projekteringslove  

 indføres lignende overtagelsesbestemmelser.
Udvalget har forudsat, at  

 overtagelsesbestemmelsen i fremtidige projekteringslove kan udvides i lyset  

 af de indvundne erfaringer.
 Vejdirektoratet har på nuværende tidspunkt kun  

 behandlet ganske få sager om overtagelse af ejendomme på grundlag  

 af den nye bestemmelse i projekteringsloven for ruterne 9, 18 og 21. Der  

 findes derfor endnu ikke et erfaringsgrundlag, som udvalget har kunnet  

 nyttiggøre i sine overvejelser.
 Udvalget har endvidere foreslået, at grundejerne  

 får mulighed for at indbringe afgørelser om afslag på  

 overtagelse af en ejendom for ekspropriations- /taksationskommissionerne,  

 hvis afslaget gives med henvisning til, at der ikke foreligger særlige  

 forhold hos ansøgeren.
 Dette forslag vil blive imødekommet i fremtidige  

 projekteringslove for større statslige vejanlæg.
 Udvalget har endvidere overvejet de særlige  

 problemer, der er forbundet med de bindinger, som pålæg af  

 byggelinier kan indebære for de berørte grundejere.
 Da udvalget er bekendt med, at der i en række  

 tilfælde er pålagt ejendomme byggeliner for både 20 og 30  

 år siden med henblik på at sikre nye vejanlæg, som der  

 stadig ikke er aktuelle planer om at udføre, har udvalget overvejet,  

 om der bør indføres regler, der begrænser anvendelsen  

 eller retsvirkningen af byggelinier efter vejlovens § 35.
Udvalget har i tilknytning til disse overvejelser noteret  

 sig, at der i dag vises stor tilbageholdenhed med at pålægge  

 byggelinier til sikring af nye statslige vejanlæg.
Udvalget har  

 endvidere bemærket, at det forhold, at byggeliniens retsvirkninger  

 bortfalder efter udløbet af en nærmere fastsat periode, ikke  

 medfører, at planerne om det pågældende vejanlæg og  

 dermed usikkerheden for grundejerne bortfalder.
En tidsbegrænsning vil  

 således kun medføre en begrænset forbedring for  

 grundejerne.
Ud fra en samlet vurdering fandt udvalget imidlertid, at  

 hensynet til grundejerne taler for, at de  

 rådighedsindskrænkninger, der er en følge af  

 pålæg af byggelinier efter vejlovens § 35,  

 tidsbegrænses til 10 år.
Hvis vejbestyrelsen efter 10 år  

 ønsker byggelinierne opretholdt, må der derfor træffes en  

 ny beslutning om pålæg af byggelinier efter de gældende  

 procedureregler herfor.
Udvalget har desuden foreslået, at vejlovens  

 § 38 om overtagelse af ejendomme, der er pålagt byggelinier til  

 sikring af nye veje og forlægninger af eksisterende veje, udvides,  

 således at der bliver mulighed for at få en ejendom overtaget,  

 hvis byggelinierne hindrer ejeren i at sælge ejendommen, og der  

 foreligger særlige personlige grunde hos ejeren til at ønske  

 ejendommen afhændet.
Udvalget har samtidig foreslået, at fristen  

 i § 38, stk. 2, for indgivelse af begæring om overtagelse  

 ophæves.
 Disse anbefalinger imødekommes med forslagets  

 § 1, nr. 2-4.
 Gennemførelse af ekspropriation.
Der har i udvalget været enighed om, at opbygningen  

 af det nuværende system indebærer en tilfredsstillende  

 retssikkerhed for borgerne.
Kommissionernes uafhængighed af andre  

 myndigheder foreslås dog præciseret i lovgivningen.
Dette er imidlertid ikke ensbetydende med, at de  

 nuværende systemer efter udvalgets opfattelse fungerer optimalt.
Den  

 kritik, der har ført til udvalgets nedsættelse, og de  

 undersøgelser, der er foretaget i forbindelse med udvalgsarbejdet,  

 tyder på, at borgerne i for stort omfang føler utryghed og  

 frustration i forbindelse med gennemførelse af ekspropriationer.  

 Udvalget finder det derfor nødvendigt, at der sker forskellige  

 justeringer i de gældende regler.
 Justeringerne omfatter bl.a. varslingsreglerne,  

 kommissionernes størrelse og sammensætning,  

 spørgsmål om fuldtallighed, anke af afgørelser om  

 godtgørelse for sagkyndig bistand til ejere og brugere og  

 landinspektørbistand for kommissionerne.
En række af disse forslag er omfattet af  

 nærværende lovforslag.
Der henvises herom til  

 bemærkningerne til § 1, nr. 5 og 6 samt nr. 8-14, og § 3.
 Blandt udvalgets forslag er en anbefaling om, at der  

 indføres en fast aldersgrænse på 70 år for  

 formænd og medlemmer af de erstatningsfastsættende kommissioner.  

 Denne anbefaling er ikke fulgt, da der ikke anses at være behov for en  

 sådan aldersgrænse.
Udover udvalgets forslag indeholder lovforslaget enkelte  

 andre forslag til forbedring af borgernes retssikkerhed i forbindelse med  

 ekspropriation.
Her kan særligt nævnes, at reglerne om adgangen  

 til at klage over kommunale vejbestyrelsers og vejmyndigheders beslutninger  

 om ekspropriation ændres således, at foranstaltninger, der  

 gennemføres ved ekspropriation, ikke må påbegyndes,  

 før klagefristen er udløbet, medmindre dette er tiltrådt  

 af de berørte ejere og brugere.
 3. Økonomiske og administrative konsekvenser for det  

 offentlige.
Den udvidede adgang til at forlange en ejendom overtaget  

 som følge af § 35-byggelinier vil kunne føre til, at  

 vejbestyrelserne (stat, amtskommuner og kommuner) bliver stillet over for  

 flere anmodninger om overtagelse end hidtil.
De administrative og  

 økonomiske udgifter herved kan ikke umiddelbart opgøres, idet  

 de bl.a. afhænger af, hvor mange grundejere der vil benytte sig af den  

 udvidede overtagelsesadgang.
De udgifter, som vejbestyrelserne skal afholde  

 til erhvervelse af ejendomme, er imidlertid udgifter, som de offentlige  

 myndigheder med stor sandsynlighed under alle omstændigheder vil skulle  

 afholde i forbindelse med projektets gennemførelse.
Hvis det  

 efterfølgende viser sig, at en ejendom alligevel ikke vil blive  

 berørt af projektet, vil ejendommen kunne afhændes.
Hertil  

 kommer, at ejendommene i den mellemliggende periode frem til tidspunktet for  

 realiseringen af det pågældende anlæg under normale  

 omstændigheder vil kunne udlejes af den myndighed, der har overtaget  

 ejendommen.
Det vil som hidtil være op til amtsråd og  

 kommunalbestyrelser selv at beslutte i hvilket omfang, man vil bruge  

 byggelinieinstituttet i vejlovens kapitel 4 som middel til at sikre  

 gennemførelsen af nye veje.
De foreslåede ændringer af  

 vejlovens § 38 vil kunne medføre en tilskyndelse for  

 myndighederne til en strammere styring af projekterne, således at der  

 pålægges byggelinier i mere begrænset omfang end tidligere.  

 Det vurderes på denne baggrund, at forslaget ikke vil have  

 væsentlige administrative eller økonomiske konsekvenser for det  

 offentlige.
 4. Miljømæssige konsekvenser.
 Forslaget har ikke miljømæssige  

 konsekvenser.
 5. Økonomiske og administrative konsekvenser for  

 erhvervslivet.
 Forslaget har ikke økonomiske eller administrative  

 konsekvenser for erhvervslivet.
 6. Forholdet til EU-retten.
 Forslaget indeholder ikke EU-retlige aspekter.
 7. Høring.
 Lovforslaget har været forelagt følgende  

 myndigheder og organisationer:
Amtsrådsforeningen i Danmark Kommunernes Landsforening Københavns Kommune Frederiksberg Kommune De danske Landboforeninger Dansk Familielandbrug Landbrugsrådet Forbrugerrådet Grundejernes Landsorganisation Friluftsrådet Danmarks Naturfredningsforening Statens Information Lovforslagets konsekvenser i hovedtræk Positive konsekvenser/mindreudgifter (hvis ja, angiv omfang) Negative konsekvenser/merudgifter (hvis ja, angiv omfang) Økonomiske konsekvenser for stat, kommuner og   

 amtskommuner Ingen Ingen eller kun meget begrænsede  

 merudgifter Administrative konsekvenser for stat, kommuner og  

 amtskommuner Ingen Begrænset meradministration som følge af flere  

 anmodninger om overtagelse af ejendomme Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Bemærkninger til lovforslagets  

 enkelte bestemmelser Til § 1 Til nr. 1.
 Ændringen er en konsekvens af, at der i § 1,  

 nr. 1, i lov nr. 466 af 10. juni 1997 om ændring af lov om offentlige  

 veje, lov om private fællesveje, lov om grundejerbidrag til offentlige  

 veje samt lov om vintervedligeholdelse af og renholdelse af veje i vejlovens  

 § 2, blev indsat to nye stykker som henholdsvis stk. 2 og 3. Ved en  

 fejltagelse blev der ikke i den forbindelse gennemført den  

 nødvendige konsekvensrettelse af henvisningerne i § 2,  

 stk. 6.
 Til nr. 2 og 3.
 Efter vejlovens § 35 kan vejbestyrelsen  

 pålægge ejendomme byggelinier til sikring af nye vejanlæg,  

 der er optaget på vejbestyrelsens vejplan.
 Disse byggelinier medfører, at grundejeren ikke  

 uden vejbestyrelsens godkendelse må opføre ny bebyggelse,  

 herunder tilbygning, på det areal, der ligger inden for byggelinierne.  

 Byggelinierne er dog ikke til hinder for, at der foretages almindelig  

 istandsættelse og vedligeholdelse, herunder tidssvarende modernisering  

 af eksisterende bygninger.
Byggeliniepålæg anses som en almindelig  

 regulering af ejendomsretten og er som sådan principielt  

 erstatningsfri.
I tilfælde, hvor byggeliniepålæg virker  

 særligt indgribende, har en ejer af et areal, der pålægges  

 byggelinier, dog adgang til at begære sin ejendom helt eller delvis  

 overtaget af vejbestyrelsen.
 Da der i en række tilfælde er blevet  

 pålagt ejendomme byggelinier for både 20 og 30 år siden med  

 henblik på at sikre gennemførelsen af et nyt vejanlæg, som  

 der stadig ikke er aktuelle planer om at gennemføre, har udvalget  

 fundet, at byggeliniepålægget bør tidsbegrænses til  

 10 år, således at der skal træffes en ny beslutning om  

 byggeliniepålæg, hvis byggelinierne ønskes opretholdt.
 Forslaget i nr. 2 gennemfører udvalgets  

 forslag.
 Forslaget i nr. 3 skal sikre, at eventuelle beslutninger  

 om forlængelse af byggeliniepålægget offentliggøres  

 m.v. efter samme regler som ved pålæg af byggelinier  

 første gang.
 Til nr. 4.
Som anført under bemærkningerne til nr. 2 og  

 3 ovenfor udløser byggeliniepålæg efter vejlovens  

 bestemmelser som udgangspunkt ingen erstatning.
I særlige  

 tilfælde kan byggeliniepålæg dog give ejeren ret til at  

 forlange et byggeliniebelagt areal overtaget af vejbestyrelsen.
 Efter den gældende bestemmelse i vejlovens § 38  

 kan ejeren af et areal, der er pålagt byggelinier efter vejlovens  

 § 34 eller vejlovens § 35, forlange arealet overtaget af  

 vejbestyrelsen mod erstatning, hvis han afskæres fra en udnyttelse af  

 arealet, der er økonomisk rimelig og forsvarlig under hensyn til  

 ejendommens beliggenhed og øvrige beskaffenhed, og som svarer til den  

 udnyttelse, der finder sted af andre tilgrænsende eller omliggende  

 arealer.
Udgør det byggeliniebelagte areal kun en del af en  

 ejendom, kan ejeren kræve hele ejendommen afstået, hvis den  

 tilbageværende del af ejendommen bliver så lille eller  

 således beskaffen, at den ikke skønnes hensigtsmæssigt at  

 kunne bevares som selvstændig ejendom eller udnyttes på rimelig  

 måde.
Den retsbeskyttelse, § 38 giver grundejerne, er  

 således begrænset til situationer, hvor ejendommen ikke kan  

 udnyttes på en økonomisk forsvarlig måde.
Fristen for fremsættelse af begæring om  

 overtagelse er 6 måneder.
Vejbestyrelsen kan dog tillade, at  

 begæring om overtagelse fremsættes efter udløbet af denne  

 frist, når der foreligger særlige grunde.
Særlige grunde  

 foreligger, når der opstår en ny situation for ejendommen, f.eks.  

 hvis en bygning nedbrænder, og byggelinierne hindrer dens  

 genopførelse.
 Afslår vejbestyrelsen ejerens begæring om  

 overtagelse, eller opnås der ikke enighed om erstatningens  

 størrelse, afgør taksationsmyndighederne, om ejerens krav skal  

 imødekommes og fastsætter erstatningen for arealets  

 overtagelse.
 Som anført i de almindelige bemærkninger har  

 udvalget foreslået, at adgangen til at forlange en ejendom, der er  

 pålagt byggelinier i medfør af vejlovens § 35, overtaget  

 udvides til også at omfatte særlige personlige forhold hos  

 grundejeren.
 Udvalget har herved henvist til overtagelsesbestemmelsen i  

 § 3 i lov nr. 408 af 22. maj 1996 om bl.a. projektering af rute 9  

 Odense-Svendborg, rute 18 Holstebro-Herning-Vejle og rute 21  

 Holbæk-Vig.
 Udvalgets forslag foreslås gennemført ved en  

 ny affattelse af vejlovens § 38, stk. 1 og 2.
 Den udvidede overtagelsesadgang relaterer sig alene til  

 byggelinier efter vejlovens § 35, dvs. byggelinier pålagt til  

 sikring af nye veje og forlægninger af bestående veje i nyt  

 tracé.
 I relation til byggelinier pålagt i medfør af  

 vejlovens § 34 til sikring af udvidelse af eksisterende veje sker ingen  

 ændringer i grundejernes mulighed for at forlange en ejendom  

 overtaget.
Efter forslaget kan den udvidede overtagelsesadgang som  

 følge af § 35-byggelinier gøres gældende, når  

 byggelinierne hindrer afhændelse af arealet, og der foreligger  

 særlige personlige grunde hos ejeren til at komme af med arealet eller  

 ejendommen.
Det er endvidere en betingelse, at byggelinierne omfatter en ikke  

 uvæsentlig del af det pågældende areal eller ejendom.
 Særlige personlige grunde vil f.eks. foreligge, hvor  

 en grundejer på grund af sygdom, alder, familiemæssige eller af  

 andre sociale grunde ønsker at afhænde det  

 byggeliniebehæftede areal eller ejendom for at flytte til et andet  

 sted.
 Kravet om, at byggelinierne skal omfatte en ikke  

 uvæsenligt del af det pågældende areal, indebærer, at  

 der i hvert enkelt tilfælde må foretages en vurdering af  

 byggeliniernes betydning for det pågældende areal eller ejendom.  

 Der kan i praksis forekomme en række forskellige situationer  

 afhængig af, om der er tale om en beboelsesejendom eller en  

 erhvervsejendom, og om den pågældende ejendom består af  

 én eller flere lodder, hvilket typisk er tilfældet for  

 landbrugsejendomme.
Udgangspunktet er, at byggeliniepålægget skal  

 omfatte en så stor del af ejendommen, at vejbestyrelsen med stor  

 sandsynlighed under alle omstændigheder vil skulle overtage ejendommen  

 evt. ved ekspropriation for at kunne realisere vejanlægget i den  

 linieføring, som byggelinien skal sikre.
Hvis således  

 byggelinien eksempelvis alene vedrører en lod af en landbrugsejendom,  

 der er beliggende et stykke fra bygningslodden, vil dette normalt ikke kunne  

 begrunde en overtagelse.
Tilsvarende vil det forhold, at en landbrugsejendoms  

 bygningslod perifert berøres af § 35-byggelinier, og uden at  

 byggelinierne hindrer en fremtidig bygningsudvidelse, heller ikke kunne  

 begrunde en overtagelse.
 Det er i øvrigt en betingelse, at byggelinierne  

 hindrer salg af det pågældende areal eller ejendom på  

 normale vilkår, hvilket ejeren f.eks. kan dokumentere ved  

 erklæring fra en ejendomsmægler.
 Spørgsmålet om betingelserne for at  

 kræve en ejendom overtaget er opfyldt, afgøres i mangel af  

 enighed mellem grundejer og vejbestyrelse som hidtil af  

 taksationsmyndighederne.
Byggeliniernes betydning for den enkelte ejer kan  

 ændre sig i tidens løb.
Den ændrede betydning kan skyldes  

 ændringer i ejerens personlige forhold, men også ændringer  

 i vilkårene for drift af en på ejendommen værende  

 erhvervsvirksomhed kan betyde, at der adskillige år efter  

 byggeliniepålægget opstår et berettiget ønske hos  

 ejeren om at afhænde ejendommen.
Det gælder f.eks., hvis der  

 på ejendommen drives erhvervsvirksomhed, og byggelinien hindrer en  

 naturlig udbygning af virksomhedens driftsbygninger, som må anses  

 nødvendig for virksomhedens fortsatte drift på et rimeligt  

 økonomisk grundlag.
 Udvalget har derfor foreslået, at den  

 nugældende 6 måneders frist for begæring om overtagelse  

 ophæves, således at ejeren til enhver tid kan fremsætte  

 begæring om overtagelse.
Med den ændrede affattelse af § 38,  

 stk. 2, imødekommes udvalgets forslag for så vidt  

 angår byggelinier efter vejlovens § 35. For så vidt  

 angår byggelinier efter § 34, hvor der i øvrigt ikke sker  

 nogen ændringer i muligheden for at forlange et areal eller ejendom  

 overtaget, vil der fortsat gælde en 6 måneders frist for  

 fremsættelse af overtagelsesbegæring.
Vejbestyrelsen vil dog som  

 hidtil kunne tillade, at begæring om overtagelse fremsættes efter  

 udløbet af 6 måneders fristen, når der foreligger  

 særlige grunde.
 Til nr. 5, 6 og 8.
 Udvalget foreslår, at varslingsbestemmelserne i  

 vejloven og statsekspropriationsloven ændres fra 14 dage til 4  

 uger.
 Dette skal sikre grundejerne og disses  

 repræsentanter bedre tid til at varetage grundejernes interesser i  

 sagen.
 I overensstemmelse hermed foreslås i nr. 5 og 6  

 vejlovens regler om frist for indkaldelse til åstedsforretning samt til  

 taksations- og overtaksationsforretning ændret, så fristen  

 forlænges fra 14 dage til 4 uger.
I nr. 8 foreslås, at fristen for at anke en  

 taksationskommissions kendelse til overtaksationskommissionen forlænges  

 fra 3 uger til 4 uger, svarende til fristen i statsekspropriationslovens  

 § 19 for at indbringe ekspropriationskommissionernes  

 erstatningsfastsættelse for denne lovs taksationskommissioner.
Med  

 forslaget bringes de to regelsæt på dette punkt i  

 overensstemmelse med hinanden.
 Til nr. 7.
 Trafikministeren kan som klagemyndighed efter vejlovens  

 § 4 som hovedregel alene tage stilling til retlige  

 spørgsmål, og trafikministeren kan derfor kun ændre  

 ulovlige afgørelser.
 Hvis virkningerne af en ulovlig afgørelse ikke  

 umiddelbart kan modvirkes, f.eks. ved at gennemføre en ny procedure,  

 må den pågældende vejbestyrelse enten undlade at  

 iværksætte afgørelsen eller, hvis afgørelsen er  

 iværksat, retablere forholdene.
 Klageadgangen er dog for så vidt angår  

 ekspropriation ikke begrænset til retlige spørgsmål.  

 Ministeren vil derfor i disse sager også kunne ændre en lovlig,  

 men efter ministerens opfattelse uhensigtsmæssig afgørelse.
Det er i ganske få tilfælde sket, at en  

 vejbestyrelse har iværksat et vejarbejde, hvortil der er erhvervet  

 areal ved ekspropriation, inden klagefristens udløb.
Klagerne  

 føler i disse tilfælde, at deres klageadgang reelt er blevet  

 begrænset, idet klagerne går ud fra, at ministeren ikke vil  

 ændre en lovlig afgørelse, når anlægget først  

 er påbegyndt og måske fuldført, inden klagen kan  

 afgøres.
 Arbejdets påbegyndelse gør således  

 borgerne utrygge.
 Der foreslås derfor indført en bestemmelse  

 om, at foranstaltninger, der gennemføres ved ekspropriation, medmindre  

 andet er aftalt med lodsejerne, først må iværksættes  

 efter klagefristens udløb og selvfølgelig kun, hvis en eventuel  

 klage ikke tillægges opsættende virkning.
 En bestemmelse herom vil være en tryghedsskabende  

 foranstaltning for de berørte grundejere i forbindelse med  

 ekspropriation.
 Til nr. 9.
 Efter vejlovens § 61 og statsekspropriationslovens  

 § 29 kan kommissionerne pålægge anlægsmyndigheden at  

 godtgøre de erstatningsberettigede nødvendige udgifter til  

 sagkyndig bistand.
 Efter vejlovens § 54 kan taksationskommissionernes  

 afgørelse herom indbringes for overtaksationskommissionerne, mens der  

 ikke i statsekspropriationslovens § 19 er hjemmel til at indbringe  

 ekspropriationskommissionernes fastsættelse af godtgørelsen for  

 sagkyndig bistand for statsekspropriationslovens taksationskommissioner.
 Det fremgår af rapporten, at udvalget har  

 foreslået, at det i statsekspropriationsloven udtrykkeligt  

 præciseres, at afgørelser kan indbringes for denne lovs  

 taksationskommissioner.
 Udvalget har dog samtidig fundet, at hvis alene  

 godtgørelsen for sagkyndig bistand påklages, bør der  

 efter begge regelsæt være mulighed for at gennemføre en  

 mere enkel sagsbehandling på grundlag af en skriftlig procedure.
 I overensstemmelse med udvalgets indstilling  

 foreslås der indført særlige bestemmelser om  

 taksationskommissionernes behandling af sager, der udelukkende omfatter  

 godtgørelse for sagkyndig bistand, således at disse sager kan  

 behandles på grundlag af skriftlige indlæg fra parterne, og  

 således at formanden kan bestemme, at taksationskommissionen kan  

 afgøre sagen ved, at den forelægges skriftligt for  

 medlemmerne.
 Til nr. 10 og 11.
 Reglerne om udnævnelse af formænd og medlemmer  

 af vejlovens taksations- og overtaksationskommissioner moderniseres og  

 tydeliggøres.
 Ændringen indebærer bl.a., at formanden for  

 taksationskommissionen ikke længere behøver at være en  

 underretsdommer eller en dommerfuldmægtig, og at formanden for  

 overtaksationskommissionen ikke længere behøver at opfylde  

 betingelserne for at være landsdommer. Ændringen er en konsekvens  

 af den ved lov nr. 402 af 26. juni 1998 gennemførte ændring af  

 retsplejeloven, der træder i kraft den 1. juli 1999, hvorefter der  

 bl.a. ikke længere stilles særlige lovbestemte krav til  

 landsdommere, ud over at vedkommende skal have juridisk kandidateksamen.
Der nedsættes normalt én taksationskommission  

 for hver amtsrådskreds.
I Københavns amtsrådskreds med  

 Københavns og Frederiksberg kommuner er der dog nedsat to  

 kommissioner.
Det samme gælder for Århus, Fyns og Nordjyllands  

 amtsrådskredse.
I alt er der for tiden nedsat 18  

 taksationskommissioner.
 Med lovforslaget præciseres, at Københavns  

 Amt samt Københavns og Frederiksberg kommuner udgør én  

 amtsrådskreds.
Efter de gældende regler skal hvert amtsråd  

 udarbejde en liste på 24 personer, som det finder egnede som medlemmer  

 af taksationskommissionen.
Københavns og Frederiksberg  

 kommunalbestyrelser udpeger henholdsvis 18 og 4 personer, der optages  

 på listen for Københavns amtsrådskreds.
 Til overtaksationskommissionen udpeger hvert amtsråd  

 12 personer, mens Københavns og Frederiksberg kommunalbestyrelser  

 udpeger henholdsvis 10 og 2 personer til optagelse på listen for  

 Københavns amtsrådskreds.
 Udvalget har foreslået, at antallet af  

 listemedlemmer til såvel taksations- som overtaksationskommissionerne  

 reduceres.
 Reduktionen indebærer, at hvert amtsråd  

 fremover kun skal udpege 16 personer til taksationskommissionen og 8 personer  

 til overtaksationskommissionen.
 Københavns Borgerrepræsentation skal fremover  

 udpege 8 medlemmer til taksationskommissionen og 4 medlemmer til  

 overtaksationskommissionen, mens Frederiksberg kommunalbestyrelse  

 uændret skal udpege 4 personer til taksationskommissionen og 2 personer  

 til overtaksationskommissionen.
Reduktionen vil som udgangspunkt medføre, at den  

 enkelte person får mulighed for at deltage i flere forretninger og  

 dermed får større erfaring, hvilket kan medvirke til at skabe  

 større tryghed hos de berørte grundejere.
Der består dog  

 ikke en pligt for formanden til at udtage de enkelte medlemmer efter en fast  

 rotationsordning.
 Til nr. 12.
 Vejloven indeholder ikke regler om, hvorvidt taksations-  

 og overtaksationskommissionerne er beslutningsdygtige, hvis et eller flere  

 medlemmer, f.eks. på grund af akut sygdom, ikke er til stede.
Statsekspropriationslovens § 6, stk. 3,  

 indeholder en bestemmelse om, at en ekspropriationskommission er  

 beslutningsdygtig, hvis mindst tre medlemmer, herunder formanden, er til  

 stede.
Efter lovens § 7, stk. 4, skal lovens taksationskommissioner  

 være fuldtallige for at være beslutningsdygtige, medmindre der  

 for kommissionens kommunalvalgte medlemmer og disses suppleanter foreligger  

 inhabilitetsgrund.
Udvalget har foreslået, at reglen om, at ikke alle  

 medlemmer skal være til stede ved ekspropriationsforretninger, udvides  

 til også at omfatte statsekspropriationslovens taksationskommissioner  

 og vejlovens overtaksationskommissioner, idet disse kommissioner som  

 ekspropriationskommissionerne består af fem medlemmer.
Hermed  

 undgås aflysning og udsættelse af forretningerne til skade for  

 grundejerne, der normalt ønsker en hurtig sagsbehandling.
 I tilfælde af stemmelighed er formandens stemme  

 afgørende.
 Udvalget finder det dog ikke forsvarligt at  

 gennemføre en tilsvarende regel for vejlovens taksationskommissioner,  

 der kun består af tre medlemmer.
 Det forudsættes, at der så vidt muligt  

 indkaldes suppleanter.
 Til nr. 13.
 Det fremgår af udvalgets rapport, at udvalget har  

 diskuteret, om det forhold, at ekspropriationsområdet henhører  

 under trafikministeren, kunne rejse tvivl om, hvorvidt kommissionerne er  

 uafhængige set i lyset af, at Trafikministeriet samtidig er  

 anlægsmyndighed for et stort antal statslige anlæg (veje, baner  

 og lufthavne).
 Udvalgets flertal er imidlertid af den opfattelse, at der,  

 selvom det ikke udtrykkeligt fremgår af de omtalte love, ikke kan  

 være nogen tvivl om, at kommissionerne i deres sagsbehandling er  

 uafhængige af trafikministeren, også selv om ministeren  

 udnævner kommissionernes formænd og en del af medlemmerne.
 Flertallet finder således ingen reel begrundelse for  

 at antage, at trafikministerens forvaltning af ekspropriationsområdet  

 har været underkastet usaglige hensyn.
 Et mindretal, udvalgets brugerrepræsentanter, er  

 imidlertid af den opfattelse, at borgerne i dag ikke opfatter kommissionerne  

 som uvildige instanser.
 Hele udvalget er enig i, at man ikke er bekendt med  

 konkrete tilfælde, hvor der har været grundlag for at antage, at  

 trafikministeren har taget usaglige hensyn ved administrationen af  

 ekspropriationslovgivningen.
 Hele udvalget er tillige enig i, at det bør  

 fremgå udtrykkeligt af lovene, at kommissionerne er uafhængige  

 instanser, og henviser herved til bestemmelsen i  

 miljøbeskyttelseslovens § 102, stk. 2, om  

 Miljøklagenævnet.
 Der foreslås derfor indført en tilsvarende  

 bestemmelse i vejloven og statsekspropriationsloven.
 Til nr. 14.
Efter vejlovens § 59 skal vejbestyrelserne udpege en  

 landinspektør til bistand for taksationskommissionerne.
På samme  

 måde udpeger trafikministeren efter statsekspropriationslovens § 8  

 en ledende landinspektør, der skal bistå ekspropriations- og  

 taksationskommissionerne.
 Det er i begge love forudsat, at samme  

 landinspektør kan medvirke i både 1. og 2. instansens behandling  

 af samme sag.
 Begge loves inhabilitetsbestemmelser er udformet  

 således, at de ikke omfatter landinspektørbistand i 2.  

 instansen.
Det fremgår af udvalgets rapport, at udvalget har  

 overvejet, om denne ordning skal fortsætte.
Udvalget nåede ikke  

 til enighed herom, idet et mindretal bestående af udvalgets  

 brugerrepræsentanter finder, at ordningen bør ændres  

 således, at samme landinspektør ikke kan deltage ved 2.  

 instansens interne rådslagning m.v.
Det er mindretallets opfattelse, at de oplysninger, som  

 landinspektøren kan bidrage med, skal fremlægges på et  

 tidspunkt, hvor grundejerne og deres repræsentanter er til stede,  

 således at der bliver lejlighed til at kommentere og eventuelt  

 imødegå oplysningerne.
Det er endvidere mindretallets  

 opfattelse, at landinspektørens deltagelse i hele sagsforløbet  

 medvirker til, at borgerne ikke opfatter behandlingen ved 2. instansen som  

 uvildig.
 Flertallet finder imidlertid, at ordningen bør  

 fortsætte for at sikre, at afgørelserne træffes på  

 et korrekt faktisk grundlag, og at sagsbehandlingen ikke forlænges som  

 følge af usikkerhed om sådanne spørgsmål.
 Flertallet finder samtidig, at reglerne om  

 landinspektørens medvirken i begge instanser bør  

 tydeliggøres.
 Forslaget tilsigter i overensstemmelse hermed at  

 tydeliggøre de gældende regler.
Til § 2 Til nr. 1 og 2.
 Ændringerne svarer til ændringen i § 1,  

 nr. 7, af vejlovens § 49, og der henvises derfor til  

 bemærkningerne til denne bestemmelse.
Til § 3 Til nr. 1.
 Ændringen tager sigte på at bringe  

 formuleringen af § 4, stk. 1, i statsekspropriationsloven i  

 overensstemmelse med de gældende regler om juridisk kandidateksamen,  

 jf. bemærkningerne til § 1, nr. 10 og 11.
 Til nr. 2.
Efter den gældende bestemmelse i  

 statsekspropriationslovens § 6 består en ekspropriationskommission  

 af 5 medlemmer.
Formanden er kommissarius ved statens ekspropriationer enten  

 på Øerne eller i Jylland.
De 4 øvrige medlemmer er 2 af  

 trafikministeren udpegede medlemmer og 2 af vedkommende amtsråd (i  

 Københavns og Frederiksberg kommuner dog vedkommende  

 kommunalbestyrelse) udpegede medlemmer.
 De af trafikministeren udpegede medlemmer udpeges til  

 bestemte typer anlæg, f.eks. hovedlandevejsanlæg.
Dette indbærer, at kommissionerne til f.eks. alle  

 hovedlandevejsanlæg inden for et amt består af de samme 5  

 medlemmer, uanset hvor mange hovedlandevejsprojekter der skal  

 gennemføres i en given periode.
Dette kan i en periode med mange  

 hovedlandevejsanlæg føre til, at det er vanskeligt at beramme og  

 gennemføre de fornødne forretninger i et for de berørte  

 grundejere rimeligt tempo, idet kun formanden har dette arbejde som  

 fuldtidsarbejde, medens arbejdet for de øvrige medlemmer er bijob ved  

 siden af et eventuelt andet arbejde.
 For at smidiggøre kommissionernes arbejdsgang har  

 udvalget foreslået, at både de statslige og de kommunale  

 medlemmer udpeges af formanden til et konkret anlæg på grundlag  

 af lister udarbejdet af henholdsvis trafikministeren og vedkommende  

 amtsråd (Københavns og Frederiksberg kommunalbestyrelser).
Forslaget om udpegning af listemedlemmer svarer til de  

 gældende regler i vejlovens §§ 57 og 58 for så vidt  

 angår de medlemmer, der udpeges af amterne m.v. til vejlovens  

 taksations- og overtaksationskommissioner.
Der henvises herom til  

 bemærkningerne til § 1, nr. 10 og 11, der ændrer disse  

 bestemmelser for så vidt angår antallet af personer, der optages  

 på listerne.
 Bestemmelsen i stk. 3 afløser den  

 gældende bestemmelse i statsekspropriationslovens § 6,  

 stk. 2. Forslaget indebærer en reduktion af antallet af kommunalt  

 delegerede medlemmer af ekspropriationskommissionerne fra 2 til 1.
Det forudsættes, at den kommunale repræsentant  

 har kendskab til bl.a. planlægningen i området og til andre  

 forhold af betydning for ekspropriationen.
Kommunalbestyrelsen afgør  

 selv, om den pågældende skal være et medlem af  

 kommunalbestyrelsen, f.eks. formand for teknisk udvalg eller en embedsmand,  

 f.eks. ansat i teknisk forvaltning.
Ekspropriationskommissionen kan som  

 hidtil inddrage tekniske sagkyndige fra de berørte amter og kommuners  

 forvaltninger i nødvendigt omfang.
 Bestemmelsen i stk. 4 svarer til den gældende  

 bestemmelse i § 6, stk. 3.
Efter de gældende bestemmelser i  

 statsekspropriationslovens § 7 består en taksationskommission af 5  

 medlemmer.
Formanden er udnævnt af kongen efter indstilling fra  

 trafikministeren.
To medlemmer udpeges af formanden til den enkelte sag  

 blandt et antal personer udpeget af trafikministeren, mens to medlemmer  

 udpeges af vedkommende amtsråd (Københavns eller Frederiksberg  

 kommunalbestyrelser).
 Udvalget har foreslået, at medlemmerne udover  

 formanden udpeges på samme måde som ovenfor foreslået  

 vedrørende udpegning af medlemmer af ekspropriationskommissionerne,  

 det vil sige på grundlag af lister udfærdiget af henholdsvis  

 trafikministeren og vedkommende amtsråd (Københavns og  

 Frederiksberg kommunalbestyrelser).
 Vedrørende den ændrede formulering af  

 § 7, stk. 4, henvises til bemærkningerne til § 1, nr.  

 12.
 Til nr. 3.
 Ændringen svarer til ændringen i § 1, nr.  

 13, og der henvises derfor til bemærkningerne til denne  

 bestemmelse.
 Til nr. 4.
 Ændringen svarer til ændringen i § 1, nr.  

 14, og der henvises derfor til bemærkningerne til denne  

 bestemmelse.
 Til nr. 5, 6, 7 og 10.
 Ændringerne svarer til ændringerne i § 1,  

 nr. 5, 6 og 8, og der henvises derfor til bemærkningerne hertil.  

 Baggrunden for forslaget i nr. 5, hvorefter bekendtgørelse om tid og  

 sted for afholdelse af besigtigelsesforretninger ikke længere skal  

 indrykkes i Statstidende, er en opfattelse af, at den almindelige borger ikke  

 læser Statstidende, og at offentliggørelse i dagblade og  

 lokalaviser derfor er tilstrækkelig.
 Til nr. 8.
 Den foreslåede ændring er en  

 konsekvensændring i forhold til en tidligere gennemført  

 ændring af statsekspropriationslovens § 2, hvorefter denne  

 bestemmelses litrering er erstattet af nummerering.
 Til nr. 9 og 11.
 Som nævnt i bemærkningerne til § 1, nr.  

 9, indeholder statsekspropriationsloven ikke som vejlovens § 54 hjemmel  

 til, at afgørelser om godtgørelse af grundejernes udgifter til  

 sagkyndig bistand kan indbringes for statsekspropriationslovens  

 taksationskommissioner.
 I overensstemmelse med udvalgets indstilling  

 foreslås der i loven indført hjemmel til, at dette  

 spørgsmål kan indbringes for taksationskommissionerne.
 For så vidt angår nr. 11 svarer dette forslag  

 til forslagets § 1, nr. 9, og der henvises derfor til  

 bemærkningerne til denne bestemmelse.
 Til nr. 12.
 Ændringen er en konsekvensændring svarende til  

 den foreslåede ændring i § 3, nr. 8.
 Til nr. 13.
 Ændringen er en konsekvens af ændringen i  

 forslagets § 3, nr. 11.
Til § 4 Til nr. 1.
 Den foreslåede bestemmelse fastsætter en pligt  

 for Banestyrelsen til at foretage en offentlig høring i forbindelse  

 med nedlæggelse af jernbaneoverkørsler og jernbaneovergange, der  

 er offentligt tilgængelige og åbne for almindelig  

 færdsel.
Enhver jernbaneoverkørsel og jernbaneovergang, der  

 ligger i samme niveau som en krydsende vej, frembyder en  

 sikkerhedsmæssig risiko.
I forbindelse med de senere års  

 forøgelse af strækningshastigheden og indsættelse af  

 lettere og mere støjsvagt materiel øges risikoen for alvorlige  

 ulykker.
Af den grund nedlægges - over en årrække - alle  

 overkørsler og overgange på hovedbanenettet, hvor hastigheden  

 overstiger 140 km/t.
I takt med de bevillingsmæssige muligheder  

 gennemføres projekter, der strækning for strækning skal  

 opgradere sikkerhedsforholdene med hovedvægten lagt på  

 nedlæggelse af overkørsler og overgange, da det er den mest  

 effektive metode til at forhindre ulykker med krydsende færdsel.
Nedlæggelse af offentlige jernbaneoverkørsler  

 og jernbaneovergange vil ofte påvirke borgernes trafikale muligheder,  

 selvom nedlæggelse sker ved at etablere nye og sikre  

 krydsningsanlæg (tunneler og broer) til erstatning af de nedlagte  

 jernbaneoverkørsler og jernbaneovergange.
I forbindelse med  

 nedlæggelse af offentlige jernbaneoverkørsler og  

 jernbaneovergange er det naturligt, at Banestyrelsen indgår i dialog  

 med borgerne, lokale myndigheder og interesseorganisationer, således at  

 der kan skabes trafikale helhedsløsninger, som bedst muligt tager  

 højde for de lokale behov.
Når det foreslås, at bestemmelsen alene  

 omfatter nedlæggelse af jernbaneoverkørsler og  

 jernbaneovergange, der både er offentligt tilgængelige og  

 åbne for almindelig færdsel, er det en præcisering i  

 forhold til det af udvalget anbefalede forslag.
Præciseringen har til  

 formål at gøre det klart, at forslaget ikke omfatter private  

 overkørsler og overgange, der er omfattet af banestyrelseslovens  

 § 6 a, stk. 7.
Visse private overkørsler og overgange i skove og  

 andre naturområder, der således ikke er offentligt  

 tilgængelige, benyttes dog i praksis af offentligheden i større  

 omfang.
Ved nedlæggelse af sådanne overkørsler og  

 overgange vil Banestyrelsen dog alligevel gennemføre offentlig  

 høring i overensstemmelse med de principper, der følger af  

 bestemmelsen.
Den nærmere fastlæggelse af, hvilke  

 overkørsler og overgange der i tilfælde af nedlæggelse  

 skal give anledning til en sådan høring, vil blive aftalt mellem  

 Skov- og Naturstyrelsen, der på det statslige niveau varetager de  

 friluftsmæssige interesser, og Banestyrelsen.
 Nedlægges overkørslen efter vejlovgivningens  

 bestemmelser om nedlæggelse af veje og stier, finder denne lovgivnings  

 procedureregler anvendelse på forholdet.
 Til nr. 2.
 Det anses for hensigtsmæssigt, at  

 anvendelsesområdet for den foreslåede bestemmelse i  

 banestyrelseslovens § 5 a kan udvides, således at det ved  

 bekendtgørelse kan bestemmes, at der ligeledes skal ske offentlig  

 høring i overensstemmelse med reglen i § 5 a i forbindelse med  

 nedlæggelse af overgange og overkørsler på jernbaner under  

 privatdrift.
Til § 5 Det foreslås, at loven træder i kraft den 1.  

 juli 1999.
 Da de af amtsrådene og Københavns og  

 Frederiksberg kommunalbestyrelser udpegede medlemmer af de forskellige  

 kommissioner udpeges for amtsrådenes henholdsvis kommunalbestyrelsernes  

 funktionsperiode, foreslås det, at de nye bestemmelser herom  

 først træder i kraft den 1. januar 2002, således at de  

 medlemmer, kommunalbestyrelserne har udpeget for indeværende periode,  

 kan fungere perioden ud.
De af trafikministeren udpegede medlemmer af  

 statsekspropriationslovens ekspropriationskommissioner og  

 taksationskommissioner udpeges for en periode af 6 år ad gangen.
De  

 enkelte medlemmers funktionsperiode udløber imidlertid ikke samtidigt.  

 Da det findes hensigtsmæssigt at have samme funktionsperiode for  

 samtlige de af trafikministeren udpegede medlemmer, og da funktionsperioden  

 for de senest udpegede medlemmer udløber i 2004, foreslås det at  

 forlænge funktionsperioden for de øvrige medlemmer,  

 således at funktionsperioden for samtlige medlemmer gælder indtil  

 den 31. december 2004.
Efter forslagets § 1, nr. 2, kan byggelinier til  

 sikring af nye vejanlæg pålægges for en periode af  

 højst 10 år, der dog kan forlænges.
Bestemmelsen  

 indebærer, at byggelinierne automatisk bortfalder efter 10 år,  

 medmindre der forinden er truffet beslutning om forlængelse.
For  

 byggelinier pålagt inden loven træder i kraft, foreslås en  

 overgangsordning, således at tiårsperioden først begynder  

 at løbe ved lovens ikrafttræden den 1. juli 1999.
Bilag Lovforslaget sammenholdt med gældende lov Gældende formulering Lovforslaget § 1 I lov om offentlige veje, jf. lovbekendtgørelse nr.  

 711 af 11. september 1997, foretages følgende  

 ændringer:
 § 2.
 Stk. 6. Ved vejbestyrelse forstås i denne lov de i  

 stk. 2 og 3 nævnte myndigheder.
 1.
 § 35.
 2.
»Byggelinier kan pålægges for en periode af højst 10  

 år.
Byggeliniepålægget kan forlænges med indtil 10  

 år ad gangen.«.
 § 37.
 3.
 4.
 § 38.
 »§ 38.
 Stk. 2.
 Stk. 2.
 § 47.
Stk. 3. Vejbestyrelsen skal med mindst 2 ugers varsel  

 offentliggøre tid og sted for åstedsforretningens afholdelse i  

 stedlige blade efter vejbestyrelsens bestemmelse.
Offentliggørelsen  

 tjener til underretning for enhver, der som ejer, bruger, panthaver eller i  

 en hvilken som helst anden egenskab har en retlig interesse at varetage i  

 anledning af ekspropriationen.
Arealfortegnelse med ekspropriationsplan skal  

 i mindst 2 uger før åstedsforretningens afholdelse ligge til  

 eftersyn på det stedlige kommunekontor eller andet for beboerne  

 tilgængeligt sted, og offentliggørelsen skal indeholde oplysning  

 herom.
 5.
 6. I § 47, stk. 3. 3. pkt., ændres »2 uger  

 før« til: »4 uger før«.
 Stk. 4.
----- § 53.
 7.
 »Stk. 4. Foranstaltninger, der gennemføres  

 ved ekspropriation, må ikke iværksættes før  

 klagefristens udløb, jf. § 4, stk. 3, medmindre dette er  

 tiltrådt af de berørte ejere og brugere.«.
 § 54.
 8.
 9. I § 54 indsættes som stk. 3:
»Stk. 3. Hvis alene spørgsmålet om den i  

 medfør af § 61 fastsatte godtgørelse er indbragt for  

 overtaksationskommissionen, kan overtaksationskommissionen afgøre  

 sagen på grundlag af skriftlige udtalelser fra parterne.
Formanden kan  

 bestemme, at sagen kan afgøres ved skriftlig forelæggelse for  

 medlemmerne uden afholdelse af møde.«.
 10.
 § 57.
»§ 57. Til afgørelse af  

 erstatningsspørgsmålet, jf. § 52, nedsætter  

 trafikministeren én eller om fornødent flere  

 taksationskommissioner for hver amtsrådskreds.
Københavns Amt  

 udgør sammen med Københavns og Frederiksberg kommuner  

 Københavns amtsrådskreds.
 Stk. 2.
 Stk. 2.
 Stk. 3.
 Københavns og Frederiksberg kommunalbestyrelser  

 udpeger for deres funktionstid henholdsvis 18 og 4 personer til optagelse  

 på listen for Københavns amtsrådskreds.
 Stk. 3.
§ 58 11.
Stk. 2 »Stk. 2. En overtaksationskommission består  

 af 5 medlemmer.
Trafikministeren udnævner for en 6-årig periode  

 en formand, der skal have juridisk kandidateksamen, og 2 faste medlemmer med  

 suppleanter.
Formanden udtager til den enkelte sag yderligere 2 medlemmer fra  

 en for vedkommende amtsrådskreds udfærdiget liste, jf.  

 stk. 3.
 Stk.3.
 Stk. 3.
 12.
»Stk. 4. En overtaksationskommission er  

 beslutningsdygtig, når formanden og mindst 2 andre medlemmer er til  

 stede.
I tilfælde af stemmelighed er formandens stemme  

 afgørende.«.
 13.
»§ 58 a.
Taksationskommissionerne  

 og overtaksationskommissionerne er uafhængige instanser, hvis medlemmer  

 ikke er undergivet instruktioner om den enkelte sags  

 afgørelse.«.
 § 60.
 14.
 Stk. 3.
 »Dog kan den i medfør af § 59, stk. 1,  

 udpegede landinspektør deltage ved såvel taksationskommissionens  

 som overtaksationskommissionens behandling af sagen.«.
§ 2 I lov om private fællesveje, jf. lov nr. 712 af 11.  

 september 1997, foretages følgende ændringer:
 1.
 »Stk. 4. Servitutpålæg, der  

 gennemføres ved ekspropriation, må ikke iværksættes  

 før klagefristens udløb, jf. § 7, stk. 3, medmindre  

 dette er tiltrådt af de berørte ejere og brugere.«.
 2.
 »Stk. 4. Foranstaltninger, der gennemføres ved  

 ekspropriation, må ikke iværksættes før  

 klagefristens udløb, jf. § 7, stk. 3, medmindre dette er  

 tiltrådt af de berørte ejere og brugere.«.
§ 3 I lov om fremgangsmåden ved ekspropriation vedrørende fast  

 ejendom, jf. lovbekendtgørelse nr. 522 af 4. juli 1991, foretages  

 følgende ændringer:
 § 4.
 1.
 2.
 § 6.
»§ 6. Hver  

 ekspropriationskommission består af 5 medlemmer.
Formanden er en af de  

 i § 4 nævnte kommissarier ved statens ekspropriationer.
Formanden  

 udtager 4 medlemmer til behandlingen af sager vedrørende et konkret  

 anlæg, heraf 2 medlemmer fra en af trafikministeren udfærdiget  

 liste og 2 medlemmer fra en for vedkommende amtsrådskreds  

 udfærdiget liste, jf. stk. 2.
 Stk. 2.
 Stk. 2.
 Stk. 3.
 Stk. 3.
 Stk. 4.
 § 7.
 § 7.
 Stk. 2.
 Stk. 2.
 Stk. 3.
 Stk. 3.
 Stk. 4.
 Stk. 4.
 3.
 »§ 7 a.  

 Ekspropriationskommissionerne og taksationskommissionerne er uafhængige  

 instanser, hvis medlemmer ikke er undergivet instruktioner om den enkelte  

 sags afgørelse.«.
 § 10.
 4.
 Stk. 3.
 »Dog kan den i medfør af § 8 beskikkede ledende  

 landinspektør deltage ved såvel ekspropriationskommissionens som  

 taksationskommissionens behandling af sagen.«.
 § 12.
 Stk. 2. Bekendtgørelse om tid og sted for afholdelse af  

 besigtigelsesforretningen skal med mindst 14 dages varsel indrykkes i  

 Statstidende og i et eller flere på egnen udkommende dagblade.  

 Oversigtsplaner for det påtænkte anlæg skal i mindst 14  

 dage før besigtigelsesforretningens afholdelse ligge til eftersyn  

 på det stedlige kommunekontor eller et andet for offentligheden  

 tilgængeligt sted, og bekendtgørelsen skal indeholde oplysning  

 herom.
 5.
 6. I § 12, stk. 2, 2. pkt., ændres »14 dage«  

 til: »4 uger«.
 § 15.
Stk. 3. Til ekspropriationsforretningen indvarsles med mindst  

 14 dage varsel ejere og bruger ifølge arealfortegnelsen skriftligt,  

 for så vidt fornødne oplysninger om adresse m.v. kan  

 fremskaffes.
Også andre, der ifølge de foreliggende oplysninger  

 skønnes at have retlig interesse i sagens afgørelse, skal  

 indvarsles efter denne regel, hvis det må antages at være af  

 betydning for varetagelsen af deres interesser.
Indvarslingen skal oplyse,  

 hvor ekspropriationsplan er fremlagt, og ledsages af et eksemplar af  

 arealfortegnelsen.
 7.
 § 16.
 Stk. 3. Bestemmelsen i stk. 1 og 2 finder med de  

 fornødne lempelser anvendelse, når en del af en ejendom bliver  

 afskåret, og når der foretages ekspropriation i de i § 2 b)  

 og c) omhandlede tilfælde.
 8.
 § 19.
 9.
 »Taksationskommissionen kan tillige efterprøve den i medfør  

 af § 29 fastsatte godtgørelse.«.
 § 19.
 Stk. 2. Til taksationsforretningen indvarsles parterne  

 skriftligt med mindst 14 dages varsel.
----- 10.
 § 21.
Stk. 2. Til de af bestemmelserne i stk. 1 foranledigede  

 kommissionsmøder indvarsles med mindst 14 dages varsel sagens parter  

 samt de personer og myndigheder, som kommissarius efter det tidligere  

 passerede anser for interesseret i det pågældende  

 spørgsmål.
Bestemmelserne i §§ 13, 15, stk. 4, 17 og  

 19 finder anvendelse med fornødne lempelser.
 11.
»Stk. 4. Hvis alene spørgsmålet om den i  

 medfør af § 29 fastsatte godtgørelse er indbragt for  

 taksationskommissionen, kan taksationskommissionen afgøre sagen  

 på grundlag af skriftlige udtalelser fra parterne.
Formanden kan  

 bestemme, at sagen kan afgøres ved skriftlig forelæggelse for  

 medlemmerne uden afholdelse af møde.«.
 Stk. 4 og 5 bliver herefter stk. 5 og  

 6.
 § 25.
 Stk. 2. I de § 2 b) nævnte tilfælde skal de  

 ved ekspropriation over en fast ejendom stiftede rettigheder respekteres af  

 indehavere af alle andre rettigheder over ejendommen, medmindre andet i det  

 enkelte tilfælde bestemmes.
 12. I § 25, stk. 2, ændres  

 »§ 2 b)« til: »i § 2, nr. 2,«.
 § 26.
 Stk. 2. Sag om ekspropriationsaktens lovlighed skal indbringes  

 for domstolene inden 6 måneder efter, at ekspropriationskommissionens  

 bestemmelse om ekspropriation er truffet, jf. § 15, stk. 4. Sag om  

 erstatningen skal indbringes for domstolene inden 6 måneder efter, at  

 taksationskommissionens kendelse er afsendt, jf. § 19,  

 stk. 4.
 13.
§ 5 § 4 I lov nr. 1230 af 27. december 1996 om Banestyrelsen m.v.,  

 som ændret ved lov nr. 290 af 18. maj 1998 og lov nr. 291 af 18. maj  

 1998, foretages følgende ændringer:
 1.
»§ 5 a.
Banestyrelsen skal ved  

 nedlæggelse af jernbaneoverkørsler og jernbaneovergange, der er  

 offentligt tilgængelige og åbne for almindelig færdsel,  

 offentliggøre planer om den påtænkte nedlæggelse med  

 en frist på mindst 8 uger til at fremsætte bemærkninger til  

 planerne.«.
 § 6 h.
 2.
§ 5 Stk. 1.
 Stk. 2.
 Stk. 3.
 Stk. 4.
