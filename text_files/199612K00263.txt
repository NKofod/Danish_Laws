Nr LSF 263 Forslag til Lov om radiokommunikation og tildeling af radiofrekvenser Fremsat af forskningsministeren (Jytte Hilden) den 7. maj 1997 Vedtaget ved tredjebehandling den 29. maj 1997 Lov nr. 394 af 10/06/1997 Kapitel 1 Lovens anvendelsesområde og formål § 1. Formålet med denne lov er gennem en aktiv  

 frekvensadministration at sikre en effektiv udnyttelse af de samlede  

 radiofrekvensressourcer.
Frekvensadministrationen skal blandt andet fremme  

 brugernes adgang til et bredt, varieret og billigt udbud af teleydelser samt  

 radio- og tv-ydelser som nævnt i stk. 2 og medvirke til at sikre klare,  

 objektive og ikkediskriminerende rammer for konkurrencen i telesektoren.
 Stk. 2. Loven finder anvendelse på alle former for  

 telekommunikation, der omfatter anvendelse af radiofrekvenser, samt på  

 radiotekniske og frekvensmæssige forhold vedrørende radio- og  

 fjernsynsvirksomhed.
Kapitel 2 Rammer for frekvensallokering og frekvenstildeling § 2. Forskningsministeren fastsætter hvert andet år rammerne for  

 anvendelse og indbyrdes prioritering af de samlede radiofrekvensressourcer  

 for de efterfølgende 5 år.
 Stk. 2. Telestyrelsen forelægger forskningsministeren forslag til  

 de i stk. 1 nævnte rammer.
 Stk. 3. Telestyrelsens forslag skal omfatte:
1) Forslag til målsætninger for Danmarks deltagelse i internationale  

 forhandlinger og indgåelse af aftaler om frekvensallokering.
Forslaget skal  

 blandt andet omfatte indstilling om den indbyrdes prioritering af  

 frekvensallokering til forskellige anvendelser, herunder tjenester og  

 systemer.
 2) Forslag til frekvensallokerings- og anvendelsesplan (frekvensplan) for  

 de efterfølgende 5 år.
 3) Eventuelle forslag om anvendelse af frekvensadministrative metoder som  

 nævnt i kapitel 3 inden for konkrete dele af frekvensplanen.
 Stk. 4. Forskningsministeren kan fastsætte nærmere regler om  

 indholdet af det i stk. 3 nævnte forslag.
 Stk. 5. Forskningsministeren kan ved fastlæggelsen af rammerne for  

 anvendelse og indbyrdes prioritering af de samlede radiofrekvensressourcer,  

 jf. stk. 1, fravige det af Telestyrelsen forelagte forslag.
Stk. 6. Forskningsministeren kan ved fastlæggelsen af rammerne for  

 anvendelse og indbyrdes prioritering af de samlede radiofrekvensressourcer,  

 jf. stk. 1, ud over de i stk. 3 nævnte forhold fastsætte nærmere regler om 1) inden for hvilke dele af frekvensplanen §§ 12-14 skal finde anvendelse, 2) den tidsmæssige udstrækning af adgangen til at anvende radiofrekvenser  

 omfattet af §§ 12-14 og 3) krav om begrænsninger i tilslutninger til de offentlige telenet.
Stk. 7. Telestyrelsen forelægger hvert år for forskningsministeren  

 en samlet oversigt over, i hvilket omfang der er ledige frekvensressourcer  

 inden for de enkelte dele af den gældende frekvensplan.
I de år, hvor  

 Telestyrelsen tillige forelægger forslag til rammer for anvendelse og  

 indbyrdes prioritering af de samlede radiofrekvensressourcer, jf. stk. 1,  

 sker forelæggelsen af oversigten i forbindelse hermed.
 Stk. 8. Forskningsministeren fastsætter nærmere regler om de  

 nærmere tidsmæssige rammer for proceduren for udarbejdelse af rammer for  

 anvendelse og indbyrdes prioritering af de samlede radiofrekvensressourcer,  

 jf. stk. 1.
 § 3. Efter ministerens fastlæggelse heraf offentliggør  

 Telestyrelsen frekvensplanen, jf. § 2, stk. 3, nr. 2.
 Stk. 2. Forskningsministeren kan fastsætte nærmere regler om,  

 hvilke supplerende oplysninger der som minimum skal indgå i den  

 offentliggjorte frekvensplan.
 § 4. Telestyrelsen kan tidsmæssigt uafhængigt af den i § 2 nævnte  

 procedure fremlægge forslag som nævnt i § 2, stk. 3, nr. 1-3.
 Stk. 2. Forskningsministeren kan tidsmæssigt uafhængigt af den i §  

 2 nævnte procedure på baggrund af et forslag i henhold til stk. 1 eller  

 uafhængigt heraf træffe beslutning om forhold som omhandlet i § 2, stk. 3,  

 nr. 1-3, og stk. 6, nr. 1-3.
Kapitel 3 Frekvensadministrative metoder § 5. De frekvensadministrative metoder, som forskningsministeren i  

 henhold til kapitel 2 kan tage i brug, omfatter offentligt udbud, jf. § 6,  

 administrativ omfordeling, jf. § 7, krav om overgang til mere  

 frekvenseffektive udnyttelsesmetoder eller teknologier, jf. § 8, krav om  

 begrænsning i anvendelsen, jf. § 9, og administrativ inddragelse, jf. § 10.
 Stk. 2. Forskningsministeren kan fastsætte nærmere regler om, at  

 de frekvensadministrative metoder inden for de enkelte dele af frekvensplanen  

 skal anvendes enkeltvis eller i kombination.
 Stk. 3. Forskningsministeren kan fastsætte nærmere regler om, at  

 de frekvensadministrative metoder finder anvendelse i geografisk afgrænsede  

 områder.
 § 6. Der kan afholdes offentligt udbud af tilladelser til  

 anvendelse af radiofrekvenser, hvis den samlede efterspørgsel på  

 radiofrekvenser til den pågældende tjeneste eller det pågældende system ikke  

 kan eller kan forventes inden for et kortere tidsrum ikke at ville kunne  

 imødekommes.
Stk. 2. Afholdelse af offentligt udbud forudsætter, 1) at dette fører til en samlet bedre opfyldelse af lovens overordnede  

 målsætning, jf. § 1, stk. 1, og 2) at der fastsættes klare, objektive og ikke-diskriminerende regler for  

 tildeling af tilladelser, jf. stk. 4.
 Stk. 3. Forskningsministeren fastsætter forud for hvert offentligt  

 udbud nærmere regler for Telestyrelsens udbudsforretning, herunder en  

 overordnet tidsplan for det enkelte udbud, og regler for, i hvilket omfang  

 udbudsbetingelserne skal forelægges ministeren til godkendelse.
Stk. 4. Forskningsministeren fastsætter nærmere regler om rammerne  

 for udformning af udbudsmateriale og for de overordnede kriterier for  

 udvælgelse af tilladelsesindehavere.
Der kan blandt andet fastsættes regler  

 om følgende:
 1) Hvilke typer tilladelser der skal være omfattet af udbudsforretningen.
 2) Tilladelsesindehaveres udbud af ydelser til forbrugere eller til andre  

 net- og tjenesteudbydere, herunder rammer for sammenligning af kvalitet af og  

 priser for disse ydelser.
 3) Den tekniske indretning og kvalitet af tilladelsesindehavernes telenet  

 samt eventuelle krav til disses geografiske udbygning, herunder eventuelle  

 tidsplaner for udbygning.
 4) Vurdering og indbyrdes prioritering af tilbud.
 5) At tilbudsgiveren har et tilstrækkeligt økonomisk og teleteknisk  

 grundlag for at drive de pågældende telenet og -tjenester og kan  

 sandsynliggøre, at tilbudet kan efterleves.
 6) I hvilket omfang det offentlige udbud efter stk. 1 skal omfatte  

 samtlige de i frekvensplanen til denne tjeneste afsatte radiofrekvenser.
 Stk. 5. Reglerne som nævnt i stk. 4 skal udstedes i forbindelse  

 med, at beslutning om metodens iværksættelse træffes i henhold til kapitel 2.
 Stk. 6. Telestyrelsen forestår det offentlige udbud.
 § 7. Der kan gennemføres administrativ omfordeling inden de  

 pågældende individuelle frekvenstilladelsers udløb, hvis den samlede  

 efterspørgsel på radiofrekvenser til den pågældende tjeneste eller det  

 pågældende system ikke kan eller kan forventes inden for et kortere tidsrum  

 ikke at ville kunne imødekommes.
 Stk. 2. Administrativ omfordeling indebærer, at allerede tildelte  

 frekvenstilladelser inddrages med henblik på udstedelse af  

 frekvenstilladelser til dem, der har etableret eller ønsker at etablere  

 tilsvarende tjenester eller systemer.
Stk. 3. Anvendelse af administrativ omfordeling forudsætter, at 1) dette fører til en samlet bedre opfyldelse af lovens overordnede  

 målsætning, jf. § 1, stk. 1, 2) der fastsættes klare, objektive og ikkediskriminerende regler for  

 omfordeling af allerede tildelte frekvensressourcer, og 3) der fastsættes tidsrammer for gennemførelse af administrativ  

 omfordeling, der som minimum sikrer tilladelseindehavere 1 års varsel for  

 inddragelse af allerede tildelte radiofrekvensressourcer, jf. dog stk. 4.
 Stk. 4. Forskningsministeren kan undtagelsesvis, når der  

 foreligger presserende frekvensknaphed, der på væsentlige områder hindrer  

 udbud af teletjenester, som der er en klar efterspørgsel efter, eller  

 presserende frekvensknaphed, som begrænser eller forvrider konkurrencen inden  

 for dele af telesektoren, fastsætte et kortere opsigelsesvarsel end 1 år, jf.  

 stk. 3, nr. 3.
Stk. 5. Forskningsministeren fastsætter forud for iværksættelse af  

 administrativ omfordeling nærmere regler herfor.
Der kan blandt andet  

 fastsættes følgende:
 1) At Telestyrelsen fastsætter nærmere regler for indbyrdes sammenligning  

 af frekvensudnyttelsen inden for den pågældende del af frekvensplanen,  

 herunder grænseværdier for, hvornår en given frekvensudnyttelsesgrad  

 sammenholdt med de øvrige tilladelsesindehaveres frekvensudnyttelse vil kunne  

 udløse omfordeling af allerede tildelte frekvenser.
 2) At Telestyrelsen fastsætter nærmere regler om indbyrdes sammenligning  

 og prioritering af frekvensanvendelsen inden for den pågældende del af  

 frekvensplanen med sigte på, at de enkelte frekvenser alene anvendes til  

 formål, der ikke lige så effektivt kan imødekommes via anvendelse af andre  

 relevante dele af frekvensplanen.
 3) At Telestyrelsen med udgangspunkt i regler fastsat i medfør af nr. 1 og  

 2 kan fastsætte supplerende vilkår for de enkelte frekvenstilladelser.  

 Telestyrelsen kan inddrage tildelte frekvenser eller dele heraf med henblik  

 på omfordeling inden de pågældende frekvenstilladelsers udløb, i det omfang  

 tilladelsesindehaveren ikke opfylder de således fastsatte vilkår.
 Stk. 6. Reglerne som nævnt i stk. 5 skal udstedes i forbindelse  

 med, at beslutningen om metodens iværksættelse træffes i henhold til kapitel  

 2.
 Stk. 7. Telestyrelsen forestår administrativ omfordeling og  

 oplyser herunder brugerne om varsel herfor.
 § 8. Der kan stilles krav om overgang til mere frekvenseffektive  

 udnyttelsesmetoder eller teknologier inden de pågældende individuelle  

 frekvenstilladelsers udløb, hvis den samlede efterspørgsel efter  

 radiofrekvenser til den pågældende tjeneste eller det pågældende system ikke  

 kan eller kan forventes inden for et kortere tidsrum ikke at ville kunne  

 imødekommes.
 Stk. 2. Krav som nævnt i stk. 1 kan også stilles til anvendelse af  

 frekvenser, der tildeles efter §§ 12 og 13, uanset at dette indebærer  

 fastsættelse af nye vilkår for anvendelsen inden udløbet af den i  

 frekvensplanen fastlagte anvendelsesperiode.
 Stk. 3. Krav i henhold til stk. 1 kan kombineres med inddragelse  

 af tildelte radiofrekvensressourcer inden de pågældende frekvenstilladelsers  

 udløb, hvis der ikke sker overgang til mere frekvenseffektive  

 udnyttelsesmetoder eller teknologier.
Stk. 4. Krav om overgang til mere frekvenseffektive  

 udnyttelsesmetoder eller teknologier inden de pågældende frekvenstilladelsers  

 udløb forudsætter, at 1) dette fører til en samlet bedre opfyldelse af lovens overordnede  

 målsætning, jf. § 1, stk. 1, 2) der fastsættes klare, objektive og ikkediskriminerende regler for  

 overgang til nye udnyttelsesmetoder eller teknologier og 3) der fastsættes tidsrammer for gennemførelse af krav fastsat i medfør af  

 stk. 1, der som minimum sikrer tilladelseindehavere 1 års varsel, jf. dog  

 stk. 5.
 Stk. 5. Forskningsministeren kan undtagelsesvis, når der  

 foreligger presserende frekvensknaphed, der på væsentlige områder hindrer  

 udbud af teletjenester, som der er en klar efterspørgsel efter, eller  

 presserende frekvensknaphed, som begrænser eller forvrider konkurrencen inden  

 for dele af telesektoren, fastsætte et kortere opsigelsesvarsel end 1 år, jf.  

 stk. 4, nr. 3.
 Stk. 6. Forskningsministeren fastsætter nærmere regler for krav om  

 overgang til mere frekvenseffektive udnyttelsesmetoder og teknologier, jf.  

 stk. 1. Reglerne skal udstedes i forbindelse med, at en beslutning om  

 metodens iværksættelse træffes i henhold til kapitel 2.
 Stk. 7. Telestyrelsen forestår gennemførelse af krav om overgang  

 til mere frekvenseffektive udnyttelsesmetoder eller teknologier og oplyser  

 herunder brugerne om varsel for de nye vilkårs ikrafttræden.
 § 9. Der kan stilles krav om begrænsninger i anvendelsen af de  

 tildelte radiofrekvenser inden de pågældende individuelle  

 frekvenstilladelsers udløb, hvis den samlede efterspørgsel efter  

 radiofrekvenser til den pågældende tjeneste eller det pågældende system ikke  

 kan eller kan forventes inden for et kortere tidsrum ikke at ville kunne  

 imødekommes, eller hvis udnyttelsesgraden af de pågældende radiofrekvenser  

 medfører eller forventes inden for et kortere tidsrum at medføre  

 kapacitetsproblemer.
 Stk. 2. Krav om begrænsninger i anvendelsen af allerede tildelte  

 radiofrekvenser, jf. stk. 1, kan også stilles til anvendelse af frekvenser,  

 der tildeles efter §§ 12 og 13, uanset at dette indebærer fastsættelse af nye  

 vilkår for anvendelsen inden udløbet af den i frekvensplanen fastlagte  

 anvendelsesperiode.
Stk. 3. Krav om begrænsninger i anvendelsen af tildelte  

 radiofrekvenser inden de pågældende frekvenstilladelsers udløb forudsætter,  

 at 1) dette fører til en samlet bedre opfyldelse af lovens overordnede  

 målsætning, jf. § 1, stk. 1, 2) der fastsættes klare, objektive og ikkediskriminerende regler herfor og 3) der fastsættes tidsrammer for gennemførelse af krav fastsat i medfør af  

 stk. 1.
Stk. 4. Forskningsministeren fastsætter forud for iværksættelse af  

 regulering efter stk. 1 nærmere regler herfor.
Der kan blandt andet  

 fastsættes følgende:
 1) At Telestyrelsen kan træffe afgørelse om, at mere kapacitetskrævende  

 udnyttelsesformer skal ophøre.
 2) At der kan stilles radiotekniske krav ud over de i §§ 12-14 hjemlede  

 krav.
 Stk. 5. Regler som nævnt i stk. 4 skal udstedes i forbindelse med,  

 at beslutningen om metodens iværksættelse træffes i henhold til kapitel 2.
 Stk. 6. Telestyrelsen forestår reguleringen med henblik på løsning  

 af frekvensknaphed og oplyser herunder de berørte brugere om varsel herfor.
 § 10. Der kan gennemføres administrativ inddragelse af allerede  

 tildelte frekvensressourcer inden for dele af frekvensplanen før de  

 pågældende individuelle frekvenstilladelsers udløb, hvis det ud fra en samlet  

 vurdering af det pågældende udstyrs frekvensøkonomi, herunder antallet af  

 tilsluttede brugere, sammenholdt med eventuelle alternative  

 anvendelsesmuligheder, skønnes hensigtsmæssigt.
 Stk. 2. Inddragelse som nævnt i stk. 1 kan også foretages med  

 hensyn til frekvenser, der tildeles efter §§ 12 og 13, uanset at dette  

 indebærer inddragelse inden udløbet af den i frekvensplanen fastlagte  

 anvendelsesperiode.
Stk. 3. Administrativ inddragelse som nævnt i stk. 1 forudsætter,  

 at 1) dette fører til en samlet bedre opfyldelse af lovens overordnede  

 målsætning, jf. § 1, stk. 1, 2) der fastsættes klare, objektive og ikkediskriminerende regler herfor, 3) der fastsættes tidsrammer for administrativ inddragelse som nævnt i  

 stk. 1, der som minimum sikrer tilladelsesindehavere 1 års varsel, jf. dog  

 stk. 4, og 4) der samtidig med fastsættelse af rammer for inddragelse af allerede  

 tildelte radiofrekvensressoucer fastsættes rammer for fornyet udbud af de  

 således inddragede radiofrekvensressourcer.
 Stk. 4. Forskningsministeren kan undtagelsesvis, når der  

 foreligger presserende frekvensknaphed, der på væsentlige områder hindrer  

 udbud af teletjenester, som der er en klar efterspørgsel efter, eller  

 presserende frekvensknaphed, som begrænser eller forvrider konkurrencen inden  

 for dele af telesektoren, fastsætte et kortere opsigelsesvarsel end 1 år, jf.  

 stk. 3, nr. 3.
Stk. 5. Forskningsministeren fastsætter nærmere regler for  

 administrativ inddragelse.
Reglerne udstedes i forbindelse med, at  

 beslutningen om metodens iværksættelse træffes i henhold til kapitel 2.
 Stk. 6. Telestyrelsen forestår administrativ inddragelse og  

 oplyser herunder brugerne om varsel herfor.
Kapitel 4 Udstedelse af tilladelser til anvendelse af radiofrekvenser § 11. Anvendelse af radiofrekvenser og fastlæggelse af vilkår  

 herfor skal ske inden for rammerne af frekvensplanen, jf. kapitel 2, og de  

 bestemmelser, der heri er fastlagt for anvendelse af de enkelte dele af de  

 samlede radiofrekvensressourcer.
 Stk. 2. Inden for de dele af frekvensplanen, hvor der i henhold  

 til kapitel 2 er truffet beslutning om anvendelse af særlige  

 frekvensadministrative metoder, sker udstedelse og administration af  

 tilladelser på grundlag af de herom fastsatte bestemmelser.
 Stk. 3. Der kan ikke i medfør af §§ 12-14 fastsættes yderligere  

 generelle indskrænkninger i anvendelsen af de enkelte dele af frekvensplanen  

 end indeholdt i denne.
 § 12. Anvendelse af radiofrekvenser uden individuel tilladelse kan  

 ske på følgende områder:
 1) Radiobaseret telekommunikation, hvor de radioanlæg, der anvendes, alene  

 er indrettet til modtagning og ikke udgør en del af kommunikationssystemer,  

 hvori der også indgår sendere.
 2) Radio- og fjernsynsvirksomhed, hvor de radioanlæg, der anvendes, alene  

 er indrettet til modtagning.
 3) Radiobaseret telekommunikation inden for forsvaret.
 Stk. 2. Bestemmelsen i stk. 1, nr. 1, omfatter dog ikke modtagere,  

 der indgår i nød- og sikkerhedstjenester.
 Stk. 3. Telestyrelsen fastsætter nærmere regler for forsvarets  

 anvendelse af frekvenser.
 Stk. 4. Telestyrelsen kan fastsætte nærmere regler om, at andre  

 kategorier af radiobaseret telekommunikation end de i stk. 1 nævnte kan ske  

 uden individuel tilladelse.
 § 13. Anvendelse af radiofrekvenser uden individuel tilladelse kan  

 ske under forudsætning af overholdelse af generelle vilkår fastsat af  

 Telestyrelsen.
 Stk. 2. Vilkår som nævnt i stk. 1 kan omfatte følgende:
 1) Radiotekniske krav, herunder begrænsninger med hensyn til den anvendte  

 sendestyrke, antennehøjde, antenneretning m.v.
 2) Krav med sigte på overholdelse af internationale forpligtelser på  

 radiofrekvensområdet, herunder aftaler om international frekvenskoordinering.
 3) Krav om anvendelse af typegodkendte radioanlæg.
 4) Krav om anvendelse af radioanlæg, hvor der foreligger dokumentation for  

 overholdelse af forud fastsatte tekniske krav i form af fabrikanterklæring.
 5) Krav om anvendelse af godkendte kvalitetsstyringssystemer.
 6) Indskrænkninger vedrørende den geografiske udstrækning af  

 anvendelsesområder for de tildelte frekvenser.
 7) Overholdelse af frekvensplanen og heri fastlagte nærmere regler for  

 anvendelse af de tildelte frekvenser.
8) Krav om forstyrrelsesmæssige forhold Stk. 3. Telestyrelsen fastsætter nærmere regler om, inden for  

 hvilke kategorier af radiokommunikation der, under forudsætning af  

 overholdelse af generelle vilkår, kan ske anvendelse af frekvenser uden  

 individuel tilladelse, jf. stk. 1 og 2.
§ 14. Anvendelse af radiofrekvenser kan endvidere ske på grundlag  

 af individuel tilladelse meddelt af Telestyrelsen.
Telestyrelsen fastsætter  

 de generelle og individuelle vilkår for tilladelsen.
 Stk. 2. Vilkår som nævnt i stk. 1 kan omfatte følgende:
 1) Radiotekniske krav, herunder begrænsninger med hensyn til den anvendte  

 sendestyrke, antennehøjde, antenneretning m.v.
 2) Krav med sigte på overholdelse af internationale forpligtelser på  

 radiofrekvensområdet, herunder aftaler om international frekvenskoordinering.
 3) Krav om anvendelse af typegodkendte radioanlæg.
 4) Krav om anvendelse af radioanlæg, hvor der foreligger dokumentation for  

 overholdelse af forud fastsatte tekniske krav i form af fabrikanterklæring.
 5) Krav om anvendelse af godkendte kvalitetsstyringssystemer.
 6) Krav om, at brugeren af de pågældende radiofrekvenser skal have bestået  

 foreskrevne prøver.
 7) Indskrænkninger vedrørende den geografiske udstrækning af  

 anvendelsesområder for de tildelte frekvenser.
 8) Overholdelse af frekvensplanen og heri fastlagte nærmere regler for  

 anvendelse af de tildelte frekvenser.
 9) Krav om forstyrrelsesmæssige forhold.
 10) Krav om betaling af forfaldne gebyrer, rykkergebyrer og afgifter.
Stk. 3. Ved udstedelse af tilladelser på baggrund af afholdt  

 offentligt udbud, jf. § 6, kan afgivne tilbud eller tilkendegivelser fra  

 tilbudsgiveren i forbindelse med udvælgelsen af tilladelseshavere på grundlag  

 af det offentlige udbud danne grundlag for Telestyrelsens fastsættelse af  

 vilkår på andre områder end de i stk. 2 nævnte.
Vilkår om det tilbudte udbud  

 af tjenester til andre brugere, herunder til slutbrugerne, vilkår vedrørende  

 kvaliteten af tjenesterne, priser m.v. vil maksimalt kunne udstrækkes til at  

 gælde i 1 år efter, at tilladelsesindehaveren har nået den i tilladelsen  

 eventuelt fastsatte geografiske og befolkningsmæssige udbygningsgrad, dog  

 således at disse vilkår som minimum er gældende i 2 år efter udstedelsen af  

 tilladelsen.
 Stk. 4. Tilladelser efter stk. 1 kan udstedes til enkeltstående  

 brugere af radiofrekvenser eller til afgrænsede grupper af brugere.
 Stk. 5. Anmodninger om tildeling af individuel tilladelse til  

 anvendelse af radiofrekvenser skal imødekommes, i det omfang det er muligt  

 inden for rammerne af den i kapitel 2 fastlagte frekvensplan og med en  

 tildeling af frekvenser i et omfang, der ud fra en samlet vurdering på et  

 klart, objektivt og ikkediskriminerende grundlag tilgodeser en optimal  

 udnyttelse af frekvensspektret.
 § 15. I det omfang individuelle tilladelser er gældende for en  

 periode længere end 5 år, kan Telestyrelsen med et års varsel fastsætte nye  

 vilkår for tilladelsen, jf. § 14, stk. 2.
 § 16. Telestyrelsen fastsætter regler om varigheden af de enkelte  

 kategorier af individuelle tilladelser, der meddeles på grundlag af § 14.
§ 17. Ved en individuel tilladelses udløb må  

 tilladelsesindehaveren, såfremt frekvensudnyttelsen ønskes fortsat, indgive  

 en ny ansøgning.
Ansøgningen gøres til genstand for fornyet behandling og  

 danner grundlag for en eventuel ny tilladelse.
 Stk. 2. Telestyrelsen kan uanset stk. 1 fastsætte forenklede  

 procedurer for fornyelse af individuelle tilladelser.
 § 18. Individuelle frekvenstilladelser kan ikke overdrages.
 Stk. 2. Uanset bestemmelsen i stk. 1 kan der i forbindelse med  

 udstedelse af individuelle tilladelser til afgrænsede brugergrupper, jf. §  

 14, stk. 4, ske intern overdragelse og omfordeling inden for brugergruppen.
Stk. 3. Uanset bestemmelsen i stk. 1 kan der ske overdragelse af  

 individuelle frekvenstilladelser mellem moderselskaber og helejede søster- og  

 datterselskaber.
Begrænsning eller udelukkelse af denne adgang til  

 overdragelse kan dog fastlægges i bestemmelser fastlagt i forbindelse med  

 afholdelse af offentligt udbud, jf. § 6.
 § 19. Telestyrelsen kan til enhver tid tilbagekalde en tilladelse,  

 der er meddelt i medfør af § 14, hvis tilladelsesindehaveren træder i  

 betalingsstandsning, træder i likvidation eller kommer under konkurs.
 § 20. Telestyrelsen kan meddele tidsbegrænsede forsøgs- og  

 prøvedriftstilladelser til at afprøve en nærmere specificeret teknologi eller  

 tjeneste.
 Stk. 2. Telestyrelsen fastsætter vilkår for tilladelser meddelt i  

 medfør af stk. 1, herunder at prøvedrift ikke må omfatte kommercielt udbud af  

 net eller tjenester.
 § 21. Telestyrelsen kan, hvis der måtte opstå forstyrrelsesmæssige  

 forhold, give brugere af radiofrekvenser påbud om at søge forstyrrelser  

 afhjulpet og om eventuelt at indstille brugen, indtil forstyrrelserne er  

 afhjulpet, samt påbud om at medvirke til dækning af de med afhjælpning  

 forbundne udgifter.
Kapitel 5 Aflæggelse af prøver § 22. Telestyrelsen fastsætter nærmere regler for prøver, som  

 måtte være en forudsætning for anvendelse af radiofrekvenser, jf. § 14.  

 Reglerne kan omfatte indholdet af prøverne og aflæggelse og gyldighed af  

 disse.
 Stk. 2. Telestyrelsen kan fastsætte særlige regler for  

 handicappede personers aflæggelse af prøver.
Kapitel 6 Regler for markedsføring, oprettelse og ibrugtagning af radioanlæg § 23. Telestyrelsen kan gøre markedsføring, oprettelse,  

 ibrugtagning eller anvendelse af radioanlæg betinget af overholdelse af  

 generelle regler om, at 1) radioanlæg, der udgør modtagere, som indgår i nød- og  

 sikkerhedstjenester, er typegodkendt, 2) radioanlæg, der udgør sendere eller kombinerede sendere og modtagere,  

 er typegodkendt, godkendt i medfør af et kvalitetsstyringssystem, eller der  

 fremlægges dokumentation for overholdelse af de tekniske krav i form af en  

 fabrikanterklæring, 3) der fremlægges dokumentation for overholdelse af tekniske krav i form  

 af fabrikanterklæring for radioanlæg (modtagere), som benyttes i  

 kommunikationssystemer, hvori der indgår sendere, 4) anvendelse af radioanlægget kun kan ske på frekvenser, hvortil der  

 foreligger tilladelse til frekvensanvendelse efter §§ 12-14.
Stk. 2. Telestyrelsen kan fastsætte nærmere regler om 1) forbud mod eller indskrænkning i adgangen til markedsføring, herunder  

 salg og udlevering af radioanlæg, og 2) påbud om tilbagekaldelse fra markedet, tilbagekøb eller afhjælpning.
Kapitel 7 Oplysningspligt for udbydere af visse telenet og teletjenester § 24. Udbydere af radiobaserede offentlige telenet og  

 teletjenester skal oplyse tilknyttede brugere om den foreliggende risiko for  

 uberettiget aflytning af radiokommunikation.
Kapitel 8 Tekniske bestemmelser for radioanlæg § 25. Telestyrelsen kan fastsætte tekniske bestemmelser, herunder  

 regler for typegodkendelse m.v., for radioanlæg, som anvendes i henhold til  

 §§ 13 og 14.
 Stk. 2. Ud over krav, der fastsættes i tekniske bestemmelser efter  

 stk. 1, skal radioanlæg, der er omfattet af lov om beskyttelse mod  

 elektromagnetiske forstyrrelser og de i medfør heraf fastsatte bestemmelser,  

 overholde det til grund for loven liggende direktivs beskyttelseskrav.
Kapitel 9 Særlige vilkår for radiospredning § 26. Der må ikke oprettes, drives eller bruges sendestationer til  

 radiospredning på det åbne hav eller i luftrummet derover.
Kapitel 10 Krav om ophør af radiokommunikation § 27. Når hensynet til statens sikkerhed gør det nødvendigt, kan  

 forskningsministeren forbyde anvendelsen af radioanlæg bortset fra  

 modtageanlæg, der alene er indrettet til modtagning af radiospredning.  

 Radioanlæg, der omfattes af et sådant forbud, kan forlanges afleveret til  

 offentlig myndighed til deponering.
 Stk. 2. Ud over de i stk. 1 nævnte tilfælde kan  

 forskningsministeren, hvis forholdene gør det nødvendigt, bestemme, at brugen  

 af radioanlæg, herunder radioanlæg som nævnt i § 12, stk. 1, nr. 1 og 2, og  

 radioanlæg omfattet af regler udstedt i medfør af § 12, stk. 4, samt § 13  

 skal ophøre.
Kapitel 11 Telestyrelsen som tilsynsmyndighed m.v.
 § 28. Telestyrelsen fører tilsyn og kontrol med overholdelse af  

 loven og de i medfør af denne fastsatte bestemmelser og vilkår.
 Stk. 2. Telestyrelsen træffer afgørelse vedrørende manglende  

 overholdelse af bestemmelser og vilkår fastsat i medfør af denne lov og kan i  

 den forbindelse meddele påbud.
 Stk. 3. Telestyrelsen kan pålægge dagbøder med henblik på at  

 gennemtvinge efterkommelse af påbud som nævnt i stk. 2. Der er udpantningsret  

 for bøderne.
 Stk. 4. Telestyrelsen kan tilbagekalde individuelle tilladelser  

 meddelt i medfør af § 14, såfremt tilladelsesindehaveren ikke efterkommer de  

 i tilladelsen fastsatte vilkår.
Stk. 5. Telestyrelsen kan tilbagekalde en tilladelse, hvis en  

 tilladelsesindehaver ikke 1) efterkommer påbud som nævnt i stk. 2 eller 2) betaler dagbøder pålagt i medfør af stk. 3.
 Stk. 6. Telestyrelsen kan foretage kontrolbesøg, når det på  

 baggrund af konstaterede forstyrrelser må formodes, at loven eller de i  

 medfør heraf fastsatte regler eller vilkår ikke overholdes.
 Stk. 7. Telestyrelsen kan kræve driften af radioanlæg, der  

 forstyrrer samfundsvigtig radiokommunikation, standset øjeblikkelig og kan  

 træffe de nødvendige foranstaltninger til gennemførelse af dette påbud,  

 herunder plombering af apparatet.
 § 29. Telestyrelsen har til enhver tid mod behørig legitimation og  

 uden retskendelse adgang til offentlige og private ejendomme og lokaliteter  

 med henblik på via stikprøver at kontrollere, at loven og de i medfør heraf  

 fastsatte regler og vilkår overholdes.
 Stk. 2. Politiet yder bistand til gennemførelse af kontrol som  

 nævnt i stk. 1. Forskningsministeren kan efter aftale med justitsministeren  

 fastsætte nærmere regler herom.
 § 30. Udbydere af telenet og teletjenester skal efter nærmere  

 regler fastsat af Telestyrelsen meddele Telestyrelsen oplysninger om  

 økonomiske, statistiske og øvrige forhold med henblik på udarbejdelse af  

 rapporter m.v. om frekvensmæssige forhold vedrørende sådanne telenet og  

 teletjenester.
 § 31. Forskningsministeren kan ikke, ud over hvad der følger af  

 bestemmelserne i lov om Telestyrelsen, give Telestyrelsen tjenestebefaling om  

 styrelsens varetagelse af myndighedsopgaver vedrørende konkrete sager, om  

 behandling og afgørelse af enkeltsager, om Telestyrelsens udstedelse af  

 administrative forskrifter på områder, hvor styrelsen er bemyndiget hertil,  

 eller om Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i medfør  

 heraf.
 § 32. Forskningsministeren kan ikke dispensere fra administrative  

 forskrifter udstedt af ministeren i medfør af denne lov.
 § 33. Forskningsministeren kan fastsætte nærmere regler, hvorefter  

 offentlige myndigheder og private foretagender bemyndiges til at udføre visse  

 opgaver, der i denne lov er tillagt Telestyrelsen.
 § 34. Telestyrelsen udarbejder og vedligeholder et register over  

 eksisterende tilladelseshavere.
 Stk. 2. Registret i henhold til stk. 1 er offentligt tilgængeligt  

 og kan rekvireres hos Telestyrelsen eventuelt mod betaling.
 Stk. 3. Telestyrelsen fastsætter regler om registrets  

 udgivelsesform m.v.
Kapitel 12 Klageadgang § 35. For Teleklagenævnet kan indbringes klager over  

 Telestyrelsens afgørelser truffet i medfør af denne lov, herunder klager over  

 Telestyrelsens sagsbehandling.
 Stk. 2. For Teleklagenævnet kan indbringes klager over afgørelser  

 i henhold til administrative forskrifter udstedt i medfør af loven truffet af  

 offentlige myndigheder og private foretagender, der er bemyndiget hertil i  

 medfør af § 33.
 Stk. 3. Telestyrelsens fastsættelse af administrative forskrifter  

 efter denne lov kan ikke indbringes for anden administrativ myndighed.
 Stk. 4. Teleklagenævnet kan, når det træffer afgørelse, meddele  

 påbud til tilladelsesindehaveren.
 Stk. 5. Teleklagenævnet kan pålægge en tilladelsesindehaver  

 dagbøder med henblik på at gennemtvinge påbud som nævnt i stk. 4. Der er  

 udpantningsret for beløbene.
Stk. 6. Teleklagenævnet kan pålægge Telestyrelsen at tilbagekalde  

 en individuel tilladelse meddelt i henhold til § 14, hvis en  

 tilladelsesindehaver ikke 1) opfylder påbud som nævnt i stk. 4 eller 2) betaler dagbøder pålagt i medfør af stk. 5.
Kapitel 13 Tavshedspligt § 36. Telestyrelsen fastsætter nærmere bestemmelser om  

 tavshedspligt for brugere af radioanlæg, herunder radioanlæg, der er  

 omhandlet i § 12, stk. 1, nr. 1 og 2, og i regler udstedt i medfør af § 12,  

 stk. 4.
Kapitel 14 Gebyrer, afgifter og depositum § 37. Forskningsministeren fastsætter regler om gebyrer for  

 meddelelse af typegodkendelse og andre former for godkendelse af radioanlæg  

 samt for afholdelse af prøver, udstedelse af certifikater til betjening af  

 radioanlæg og udstedelse af prøvningsrapporter til dækning af udgifterne i  

 forbindelse hermed.
 § 38. Telestyrelsen opkræver en frekvensafgift hos indehavere af  

 individuelle frekvenstilladelser for brug af de tildelte frekvenser.
 Stk. 2. Frekvensafgifternes størrelse fastsættes årligt i  

 finansloven og bekendtgøres af Telestyrelsen.
 Stk. 3. Telestyrelsen forestår opkrævning af frekvensafgifter.
 § 39. Telestyrelsen opkræver hos tilladelsesindehaverne en  

 omkostningsdækkende ydelse til dækning af de udgifter, der er forbundet med  

 Telestyrelsens gennemførelse af offentligt udbud i henhold til § 6,  

 udvælgelse af tilladelsesindehavere m.v.
 Stk. 2. Hvis en tilbudsgiver, efter at udpegning som  

 tilladelsesindehaver har fundet sted, vælger at trække sit tilbud tilbage,  

 inden Telestyrelsen har meddelt individuel tilladelse, kan tilbudsgiveren  

 pålægges at medvirke til betaling af udgifter, som Telestyrelsen har haft i  

 forbindelse med udbudet og udarbejdelsen af tilladelsen.
 § 40. Det kan pålægges individuelle tilladelsesindehavere, jf. §  

 14, inden for afgrænsede dele af frekvensplanen at betale forhøjet  

 frekvensafgift, når det på grund af frekvensknaphed skønnes nødvendigt for at  

 fremme en flytning af frekvensforbruget til andre dele af frekvensplanen  

 eller til kabelbaseret telekommunikation.
 Stk. 2. Den forhøjede frekvensafgift er et tillæg til den  

 almindelige frekvensafgift, jf. § 38, stk. 1. Tillægget udgør et depositum,  

 der tilbagebetales til tilladelsesindehaveren ved tilladelsens ophør.
Stk. 3. Pålæggelse af forhøjet frekvensafgift som nævnt i stk. 1  

 forudsætter, at 1) dette fører til en samlet bedre opfyldelse af lovens overordnede  

 målsætninger, jf. § 1, stk. 1, og 2) der kan anvises tilladelsesindehaverne andre muligheder for at  

 gennemføre den ønskede radio- eller telekommunikation.
 Stk. 4. Størrelsen af tillægget, og hvilke typer af  

 frekvensanvendelse tillægget skal omfatte, fastsættes årligt på finansloven.  

 Den forhøjede frekvensafgift bekendtgøres af Telestyrelsen.
 Stk. 5. Telestyrelsen forestår opkrævning, administration og  

 tilbagebetaling af tillægget til den almindelige frekvensafgift.
 § 41. Der kan gennemføres forhøjet administrativ prissætning af  

 individuelle tilladelser, jf. § 14, inden for hele eller større  

 sammenhængende dele af frekvensplanen, når det på grund af frekvensknaphed  

 skønnes nødvendigt for at begrænse det samlede frekvensforbrug eller for at  

 fremme flytning af større dele af forbruget til andre dele af frekvensplanen  

 eller til kabelbaseret telekommunikation.
 Stk. 2. Forhøjet administrativ prissætning er et tillæg til den  

 almindelige frekvensafgift, jf. § 38, stk. 1.
Stk. 3. Forhøjet administrativ prissætning som nævnt i stk. 1  

 forudsætter, at 1) det fører til en samlet bedre opfyldelse af lovens overordnede  

 målsætning, jf. § 1, stk. 1, og 2) det ikke er muligt via anvendelse af de i §§ 6-10 nævnte  

 frekvensadministrative metoder at undgå frekvensknaphed som nævnt i stk. 1.
Stk. 4. Størrelsen af den forhøjede administrative prissætning, og  

 hvilke typer af frekvensanvendelse tillægget skal omfatte, fastsættes årligt  

 på finansloven.
Endvidere skal det på finansloven fastsættes, hvorvidt  

 tillægget til den almindelige frekvensafgift skal udgøre et depositum, der  

 tilbagebetales tilladelsesindehaveren ved tilladelsens ophør.
Den forhøjede  

 administrative prissætning bekendtgøres af Telestyrelsen.
 Stk. 5. Telestyrelsen forestår opkrævning, admininistration og  

 eventuel tilbagebetaling af tillægget til den almindelige frekvensafgift.
Kapitel 15 Straffebestemmelser § 42. Overtrædelse af § 14, stk. 1, § 18, stk. 1, § 24 og § 26,  

 regler udstedt i henhold til § 13, stk. 1 og 2, § 23 og § 25, stk. 1, samt  

 overtrædelse af vilkår og påbud fastsat i medfør af § 14, stk. 2 og 3, § 20,  

 stk. 2, § 21 og § 28, stk. 7, straffes med bøde.
 Stk. 2. I forskrifter, der udstedes i medfør af denne lov, kan der  

 fastsættes straf af bøde for overtrædelse af bestemmelser i forskrifterne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Stk. 4. For så vidt angår overtrædelse af § 26, finder  

 straffelovens regler om medvirken kun anvendelse med hensyn til 1) den, der medvirker til oprettelse eller økonomisk eller teknisk drift  

 af den station, der bruges eller er bestemt til at bruges til radiospredning  

 i strid med bestemmelserne, 2) den, der i ejerens eller brugerens tjeneste medvirker til  

 radiospredning for den pågældende station, og 3) den, der medvirker til radiospredning ved økonomisk eller teknisk  

 bistand, ved bestilling af udsendelser over stationen, ved optagelse eller  

 formidling af ordrer herpå, ved at lede optagelsen af programmer, ved  

 deltagelse på fartøjet i udsendelser, ved at stille lokaler eller tekniske  

 hjælpemidler til rådighed eller ved levering eller transport af betydning for  

 radiospredningen.
Stk. 5. Overtrædelse af § 26 hører under dansk straffemyndighed,  

 uanset om betingelserne i straffelovens §§ 6-9 er opfyldt.
Handlinger  

 foretaget uden for den danske stat er dog kun undergivet dansk  

 straffemyndighed, såfremt 1) radiospredningsstationen oprettes eller drives med henblik på eller  

 bruges til radiospredning, som må antages bestemt til modtagning på dansk  

 område, eller som forstyrrer radiomodtagning på dansk område, eller 2) gerningsmanden har dansk indfødsret eller bopæl i den danske stat eller  

 har indfødsret eller bopæl i Finland, Island, Norge eller Sverige og opholder  

 sig her i landet.
Kapitel 16 Overgangs- og ikrafttrædelsesbestemmelser § 43. Loven træder i kraft den 1. juli 1997, §§ 37, 38, 40 og 41  

 dog først den 1. januar 1998.
 Stk. 2. Lov om radiokommunikation, jf. lovbekendtgørelse nr. 297  

 af 22. april 1992 med senere ændringer, ophæves den 1. juli 1997, § 4  

 b dog først den 1. januar 1998.
 Stk. 3. Regler udstedt i medfør af den i stk. 2 nævnte lov  

 forbliver i kraft, indtil de ophæves eller afløses af regler udstedt i medfør  

 af denne lov.
 Stk. 4. Tilladelser udstedt i medfør af den i stk. 2 nævnte lov  

 bevarer deres gyldighed, indtil de tilbagekaldes eller ændres i medfør af  

 vilkår fastsat i medfør af § 3, stk. 2, nr. 4, i den i stk. 2 nævnte lov.
 Stk. 5. Forskningsministeren fastsætter nærmere regler om, hvornår  

 forslag i henhold til § 2, stk. 2, første gang skal foreligge.
 Stk. 6. De pr. 1. juli 1997 til et radiobaseret offentligt telenet  

 eller teletjeneste knyttede brugere skal inden 3 måneder fra denne dato være  

 informeret i henhold til § 24.
 Stk. 7. Er der før den 1. januar 1998 opkrævet frekvensafgifter,  

 hvor afgiftsperioden først udløber efter den 1. januar 1998, kan der ved  

 første betaling af afgifter for individuelle frekvenstilladelser fastsat i  

 henhold til § 38 opkræves et tillæg for perioden fra den 1. januar 1998 til  

 afgiftsperiodens udløb, i det omfang et krav om højere afgifter i henhold til  

 § 38 har været gældende for denne periode.
 § 44. Loven gælder ikke for Færøerne og Grønland.
Oprindeligt fremsat forslag Kapitel 1 Lovens anvendelsesområde og formål § 1. Formålet med denne lov er gennem en aktiv  

 frekvensadministration at sikre en effektiv udnyttelse af de samlede  

 radiofrekvensressourcer.
Frekvensadministrationen skal blandt andet fremme  

 brugernes adgang til et bredt, varieret og billigt udbud af teleydelser samt  

 radio- og tv-ydelser som nævnt i stk. 2, og medvirke til at sikre klare,  

 objektive og ikke-diskriminerende rammer for konkurrencen i telesektoren.
 Stk. 2. Loven finder anvendelse på alle former for  

 telekommunikation, der omfatter anvendelse af radiofrekvenser, samt på  

 radiotekniske og frekvensmæssige forhold vedrørende radio- og  

 fjernsynsvirksomhed.
Kapitel 2 Rammer for frekvensallokering og frekvenstildeling § 2. Forskningsministeren fastsætter hvert andet år rammerne for  

 anvendelse og indbyrdes prioritering af de samlede radiofrekvensressourcer  

 for de efterfølgende 5 år.
 Stk. 2. Telestyrelsen forelægger forskningsministeren forslag til  

 de i stk. 1 nævnte rammer.
 Stk. 3. Telestyrelsens forslag skal omfatte:
1) Forslag til målsætninger for Danmarks deltagelse i internationale  

 forhandlinger og indgåelse af aftaler om frekvensallokering.
Forslaget skal  

 blandt andet omfatte indstilling om den indbyrdes prioritering af  

 frekvensallokering til forskellige anvendelser, herunder tjenester og  

 systemer.
 2) Forslag til frekvensallokerings- og anvendelsesplan (frekvensplan) for  

 de efterfølgende 5 år.
 3) Eventuelle forslag om anvendelse af frekvensadministrative metoder som  

 nævnt i kapitel 3 inden for konkrete dele af frekvensplanen.
 Stk. 4. Forskningsministeren kan fastsætte nærmere regler om  

 indholdet af det i stk. 3 nævnte forslag.
 Stk. 5. Forskningsministeren kan ved fastlæggelsen af rammerne for  

 anvendelse og indbyrdes prioritering af de samlede radiofrekvensressourcer,  

 jf. stk. 1, fravige det af Telestyrelsen forelagte forslag.
Stk. 6. Forskningsministeren kan ved fastlæggelsen af rammerne for  

 anvendelse og indbyrdes prioritering af de samlede radiofrekvensressourcer,  

 jf. stk. 1, ud over de i stk. 3 nævnte forhold fastsætte nærmere regler om, 1) inden for hvilke dele af frekvensplanen §§ 12-14 skal finde anvendelse, 2) den tidsmæssige udstrækning af adgangen til at anvende radiofrekvenser  

 omfattet af §§ 12-14 og 3) krav om begrænsninger i tilslutninger til de offentlige telenet.
Stk. 7. Telestyrelsen forelægger hvert år for forskningsministeren  

 en samlet oversigt over, i hvilket omfang der er ledige frekvensressourcer  

 inden for de enkelte dele af den gældende frekvensplan.
I de år, hvor  

 Telestyrelsen tillige forelægger forslag til rammer for anvendelse og  

 indbyrdes prioritering af de samlede radiofrekvensressourcer, jf. stk. 1,  

 sker forelæggelsen af oversigten i forbindelse hermed.
 Stk. 8. Forskningsministeren fastsætter nærmere regler om de  

 nærmere tidsmæssige rammer for proceduren for udarbejdelse af rammer for  

 anvendelse og indbyrdes prioritering af de samlede radiofrekvensressourcer,  

 jf. stk. 1.
 § 3. Efter ministerens fastlæggelse heraf offentliggør  

 Telestyrelsen frekvensplanen, jf. § 2, stk. 3, nr. 2.
 Stk. 2. Forskningsministeren kan fastsætte nærmere regler om,  

 hvilke supplerende oplysninger der som minimum skal indgå i den  

 offentliggjorte frekvensplan.
 § 4. Telestyrelsen kan tidsmæssigt uafhængigt af den i § 2 nævnte  

 procedure, fremlægge forslag som nævnt i § 2, stk. 3, nr. 1-3.
 Stk. 2. Forskningsministeren kan tidsmæssigt uafhængigt af den i §  

 2 nævnte procedure, på baggrund af et forslag i henhold til stk. 1 eller  

 uafhængigt heraf, træffe beslutning om forhold som omhandlet i § 2, stk. 3,  

 nr. 1-3 og stk. 6, nr. 1-3.
Kapitel 3 Frekvensadministrative metoder § 5. De frekvensadministrative metoder, som forskningsministeren i  

 henhold til kapitel 2 kan tage i brug, omfatter offentligt udbud, jf. § 6,  

 administrativ omfordeling, jf. § 7, krav om overgang til mere  

 frekvenseffektive udnyttelsesmetoder eller teknologier, jf. § 8, krav om  

 begrænsning i anvendelsen, jf. § 9 og administrativ inddragelse, jf. § 10.
 Stk. 2. Forskningsministeren kan fastsætte nærmere regler om, at  

 de frekvensadministrative metoder inden for de enkelte dele af frekvensplanen  

 skal anvendes enkeltvis eller i kombination.
 Stk. 3. Forskningsministeren kan fastsætte nærmere regler om, at  

 de frekvensadministrative metoder finder anvendelse i geografisk afgrænsede  

 områder.
 § 6. Der kan afholdes offentligt udbud af tilladelser til  

 anvendelse af radiofrekvenser, hvis den samlede efterspørgsel på  

 radiofrekvenser til den pågældende tjeneste eller det pågældende system ikke  

 kan, eller kan forventes inden for et kortere tidsrum ikke at ville kunne,  

 imødekommes.
Stk. 2. Afholdelse af offentligt udbud forudsætter, 1) at dette fører til en samlet bedre opfyldelse af lovens overordnede  

 målsætning, jf. § 1 stk. 1 og 2) at der fastsættes klare, objektive og ikke-diskriminerende regler for  

 tildeling af tilladelser, jf. stk. 4.
 Stk. 3. Forskningsministeren fastsætter forud for hvert offentligt  

 udbud nærmere regler for Telestyrelsens udbudsforretning, herunder en  

 overordnet tidsplan for det enkelte udbud, og regler for i hvilket omfang  

 udbudsbetingelserne skal forelægges ministeren til godkendelse.
Stk. 4. Forskningsministeren fastsætter nærmere regler om rammerne  

 for udformning af udbudsmateriale og for de overordnede kriterier for  

 udvælgelse af tilladelsesindehavere.
Der kan blandt andet fastsættes regler  

 om følgende:
 1) Hvilke typer tilladelser, der skal være omfattet af udbudsforretningen.
 2) Tilladelsesindehaveres udbud af ydelser til forbrugere eller til andre  

 net- og tjenesteudbydere, herunder rammer for sammenligning af kvalitet af og  

 priser for disse ydelser.
 3) Den tekniske indretning og kvalitet af tilladelsesindehavernes telenet,  

 samt eventuelle krav til disses geografiske udbygning, herunder eventuelle  

 tidsplaner for udbygning.
 4) Vurdering og indbyrdes prioritering af tilbud.
 5) At tilbudsgiveren har et tilstrækkeligt økonomisk og teleteknisk  

 grundlag for at drive de pågældende telenet og -tjenester, og kan  

 sandsynliggøre, at tilbuddet kan efterleves.
 6) I hvilket omfang det offentlige udbud efter stk. 1 skal omfatte  

 samtlige de i frekvensplanen til denne tjeneste afsatte radiofrekvenser.
 Stk. 5. Reglerne som nævnt i stk. 4 skal udstedes i forbindelse  

 med, at beslutning om metodens iværksættelse træffes i henhold til kapitel 2.
 Stk. 6. Telestyrelsen forestår det offentlige udbud.
 § 7. Der kan gennemføres administrativ omfordeling inden de  

 pågældende individuelle frekvenstilladelsers udløb, hvis den samlede  

 efterspørgsel på radiofrekvenser til den pågældende tjeneste eller det  

 pågældende system ikke kan, eller kan forventes inden for et kortere tidsrum  

 ikke at ville kunne, imødekommes.
 Stk. 2. Administrativ omfordeling indebærer, at allerede tildelte  

 frekvenstilladelser inddrages, med henblik på udstedelse af  

 frekvenstilladelser til de, der har etableret eller ønsker at etablere  

 tilsvarende tjenester eller systemer.
Stk. 3. Anvendelse af administrativ omfordeling forudsætter, at 1) dette fører til en samlet bedre opfyldelse af lovens overordnede  

 målsætning, jf. § 1, stk. 1, 2) der fastsættes klare, objektive og ikke-diskriminerende regler for  

 omfordeling af allerede tildelte frekvensressourcer, og 3) der fastsættes tidsrammer for gennemførelse af administrativ  

 omfordeling, der som minimum sikrer tilladelseindehavere 1 års varsel for  

 inddragelse af allerede tildelte radiofrekvensressourcer, jf. dog stk. 4.
 Stk. 4. Forskningsministeren kan undtagelsesvis, når der  

 foreligger presserende frekvensknaphed, der på væsentlige områder hindrer  

 udbud af teletjenester, som der er en klar efterspørgsel efter, eller  

 begrænser eller forvrider konkurrencen inden for dele af telesektoren,  

 fastsætte et kortere opsigelsesvarsel end 1 år, jf. stk. 3, nr. 3.
Stk. 5. Forskningsministeren fastsætter forud for iværksættelse af  

 administrativ omfordeling nærmere regler herfor.
Der kan blandt andet  

 fastsættes følgende:
 1) At Telestyrelsen fastsætter nærmere regler for indbyrdes sammenligning  

 af frekvensudnyttelsen inden for den pågældende del af frekvensplanen,  

 herunder grænseværdier for, hvornår en given frekvensudnyttelsesgrad  

 sammenholdt med de øvrige tilladelsesindehaveres frekvensudnyttelse vil kunne  

 udløse omfordeling af allerede tildelte frekvenser.
 2) At Telestyrelsen fastsætter nærmere regler om indbyrdes sammenligning  

 og prioritering af frekvensanvendelsen inden for den pågældende del af  

 frekvensplanen, med sigte på at de enkelte frekvenser alene anvendes til  

 formål, der ikke lige så effektivt kan imødekommes via anvendelse af andre  

 relevante dele af frekvensplanen.
 3) At Telestyrelsen med udgangspunkt i regler fastsat i medfør af nr. 1-2  

 kan fastsætte supplerende vilkår for de enkelte frekvenstilladelser.  

 Telestyrelsen kan inddrage tildelte frekvenser eller dele heraf med henblik  

 på omfordeling inden de pågældende frekvenstilladelsers udløb, i det omfang  

 tilladelsesindehaveren ikke opfylder de således fastsatte vilkår.
 Stk. 6. Reglerne som nævnt i stk. 5 skal udstedes i forbindelse  

 med, at beslutningen om metodens iværksættelse træffes i henhold til kap. 2.
 Stk. 7. Telestyrelsen forestår administrativ omfordeling og  

 oplyser herunder brugerne om varsel herfor.
 § 8. Der kan stilles krav om overgang til mere frekvenseffektive  

 udnyttelsesmetoder eller teknologier inden de pågældende individuelle  

 frekvenstilladelsers udløb, hvis den samlede efterspørgsel efter  

 radiofrekvenser til den pågældende tjeneste eller det pågældende system ikke  

 kan, eller kan forventes inden for et kortere tidsrum ikke at ville kunne,  

 imødekommes.
 Stk. 2. Krav som nævnt i stk. 1 kan også stilles til anvendelse af  

 frekvenser, der tildeles efter §§ 12-13, uanset at dette indebærer  

 fastsættelse af nye vilkår for anvendelsen inden udløbet af den i  

 frekvensplanen fastlagte anvendelsesperiode.
 Stk. 3. Krav i henhold til stk. 1 kan kombineres med inddragelse  

 af tildelte radiofrekvensressourcer inden de pågældende frekvenstilladelsers  

 udløb, hvis der ikke sker overgang til mere frekvenseffektive  

 udnyttelsesmetoder eller teknologier.
Stk. 4. Krav om overgang til mere frekvenseffektive  

 udnyttelsesmetoder eller teknologier inden de pågældende frekvenstilladelsers  

 udløb forudsætter, at 1) dette fører til en samlet bedre opfyldelse af lovens overordnede  

 målsætning, jf. § 1, stk. 1, 2) der fastsættes klare, objektive og ikke-diskriminerende regler for  

 overgang til nye udnyttelsesmetoder eller teknologier, og 3) der fastsættes tidsrammer for gennemførelse af krav fastsat i medfør af  

 stk. 1, der som minimum sikrer tilladelseindehavere 1 års varsel, jf. dog  

 stk. 5.
 Stk. 5. Forskningsministeren kan undtagelsesvis, når der  

 foreligger presserende frekvensknaphed, der på væsentlige områder hindrer  

 udbud af teletjenester, som der er en klar efterspørgsel efter, eller  

 begrænser eller forvrider konkurrencen inden for dele af telesektoren,  

 fastsætte et opsigelsesvarsel kortere end 1 år, jf. stk. 4, nr. 3.
 Stk. 6. Forskningsministeren fastsætter nærmere regler for krav om  

 overgang til mere frekvenseffektive udnyttelsesmetoder og teknologier, jf.  

 stk. 1. Reglerne skal udstedes i forbindelse med at en beslutning om metodens  

 iværksættelse træffes i henhold til kapitel 2.
 Stk. 7. Telestyrelsen forestår gennemførelse af krav om overgang  

 til mere frekvenseffektive udnyttelsesmetoder eller teknologier og oplyser  

 herunder brugerne om varsel for de nye vilkårs ikrafttræden.
 § 9. Der kan stilles krav om begrænsninger i anvendelsen af de  

 tildelte radiofrekvenser, inden de pågældende individuelle  

 frekvenstilladelsers udløb, hvis den samlede efterspørgsel efter  

 radiofrekvenser til den pågældende tjeneste eller det pågældende system ikke  

 kan, eller kan forventes inden for et kortere tidsrum ikke at ville kunne,  

 imødekommes, eller hvis udnyttelsesgraden af de pågældende radiofrekvenser  

 medfører eller forventes inden for et kortere tidsrum at medføre,  

 kapacitetsproblemer.
 Stk. 2. Krav om begrænsninger i anvendelsen af allerede tildelte  

 radiofrekvenser, jf. stk. 1, kan også stilles til anvendelse af frekvenser  

 der tildeles efter §§ 12-13, uanset at dette indebærer fastsættelse af nye  

 vilkår for anvendelsen inden udløbet af den i frekvensplanen fastlagte  

 anvendelsesperiode.
Stk. 3. Krav om begrænsninger i anvendelsen af tildelte  

 radiofrekvenser inden de pågældende frekvenstilladelsers udløb forudsætter,  

 at 1) dette fører til en samlet bedre opfyldelse af lovens overordnede  

 målsætning, jf. § 1, stk. 1, 2) der fastsættes klare, objektive og ikke-diskriminerende regler herfor,  

 og 3) der fastsættes tidsrammer for gennemførelse af krav fastsat i medfør af  

 stk. 1.
Stk. 4. Forskningsministeren fastsætter forud for iværksættelse af  

 regulering efter stk. 1 nærmere regler herfor.
Der kan blandt andet  

 fastsættes følgende:
 1) At Telestyrelsen kan træffe afgørelse om, at mere kapacitetskrævende  

 udnyttelsesformer skal ophøre.
 2) At der kan stilles radiotekniske krav, udover de i §§ 12-14 hjemlede  

 krav.
 Stk. 5. Regler som nævnt i stk. 4 skal udstedes i forbindelse med,  

 at beslutningen om metodens iværksættelse træffes i henhold til kapitel 2.
 Stk. 6. Telestyrelsen forestår reguleringen med henblik på løsning  

 af frekvensknaphed og oplyser herunder de berørte brugere om varsel herfor.
 § 10. Der kan gennemføres administrativ inddragelse af allerede  

 tildelte frekvensressourcer inden for dele af frekvensplanen før de  

 pågældende individuelle frekvenstilladelsers udløb, hvis det ud fra en samlet  

 vurdering af det pågældende udstyrs frekvensøkonomi, herunder antallet af  

 tilsluttede brugere, sammenholdt med eventuelle alternative  

 anvendelsesmuligheder, skønnes hensigtsmæssigt.
 Stk. 2. Inddragelse som nævnt i stk. 1 kan også foretages med  

 hensyn til frekvenser, der tildeles efter §§ 12-13, uanset at dette indebærer  

 inddragelse inden udløbet af den i frekvensplanen fastlagte  

 anvendelsesperiode.
Stk. 3. Administrativ inddragelse som nævnt i stk. 1 forudsætter,  

 at 1) dette fører til en samlet bedre opfyldelse af lovens overordnede  

 målsætning, jf. § 1, stk. 1, 2) der fastsættes klare, objektive og ikke-diskriminerende regler herfor, 3) der fastsættes tidsrammer for administrativ inddragelse som nævnt i  

 stk. 1, der som minimum sikrer tilladelsesindehavere 1 års varsel, jf. dog  

 stk. 4, og 4) der samtidig med fastsættelse af rammer for inddragelse af allerede  

 tildelte radiofrekvensressoucer fastsættes rammer for fornyet udbud af de  

 således inddragede radiofrekvensressourcer.
 Stk. 4. Forskningsministeren kan undtagelsesvis, når der  

 foreligger presserende frekvensknaphed, der på væsentlige områder hindrer  

 udbud af teletjenester, som der er en klar efterspørgsel efter, eller på  

 væsentlige områder begrænser eller forvrider konkurrencen inden for dele af  

 telesektoren, fastsætte et opsigelsesvarsel kortere end 1 år, jf. stk. 3, nr.  

 2.
Stk. 5. Forskningsministeren fastsætter nærmere regler for  

 administrativ inddragelse.
Reglerne udstedes i forbindelse med, at  

 beslutningen om metodens iværksættelse træffes i henhold til kapitel 2.
 Stk. 6. Telestyrelsen forestår administrativ inddragelse og  

 oplyser herunder brugerne om varsel herfor.
Kapitel 4 Udstedelse af tilladelser til anvendelse af radiofrekvenser § 11. Anvendelse af radiofrekvenser og fastlæggelse af vilkår  

 herfor skal ske inden for rammerne af frekvensplanen, jf. kapitel 2, og de  

 bestemmelser, der heri er fastlagt for anvendelse af de enkelte dele af de  

 samlede radiofrekvensressourcer.
 Stk. 2. Inden for de dele af frekvensplanen, hvor der i henhold  

 til kapitel 2 er truffet beslutning om anvendelse af særlige  

 frekvensadministrative metoder, sker udstedelse og administration af  

 tilladelser på grundlag af de herom fastsatte bestemmelser.
 Stk. 3. Der kan ikke i medfør af §§ 12-14 fastsættes yderligere  

 generelle indskrænkninger i anvendelsen af de enkelte dele af frekvensplanen  

 end indeholdt i denne.
 § 12. Anvendelse af radiofrekvenser uden individuel tilladelse kan  

 ske på følgende områder:
 1) Radiobaseret telekommunikation, hvor de radioanlæg der anvendes alene  

 er indrettet til modtagning og ikke udgør en del af kommunikationssystemer,  

 hvori der også indgår sendere.
 2) Radio- og fjernsynsvirksomhed, hvor de radioanlæg der anvendes alene er  

 indrettet til modtagning.
 3) Radiobaseret telekommunikation inden for forsvaret.
 Stk. 2. Bestemmelsen i stk. 1, nr. 1, omfatter dog ikke modtagere,  

 der indgår i nød- og sikkerhedstjenester.
 Stk. 3. Telestyrelsen fastsætter nærmere regler for forsvarets  

 anvendelse af frekvenser.
 Stk. 4. Telestyrelsen kan fastsætte nærmere regler om, at andre  

 kategorier af radiobaseret telekommunikation end de i stk. 1 nævnte kan ske  

 uden individuel tilladelse.
 § 13. Anvendelse af radiofrekvenser uden individuel tilladelse kan  

 ske under forudsætning af overholdelse af generelle vilkår fastsat af  

 Telestyrelsen.
 Stk. 2. Vilkår som nævnt i stk. 1 kan omfatte følgende:
 1) Radiotekniske krav, herunder begrænsninger med hensyn til den anvendte  

 sendestyrke, antennehøjde, antenneretning m.v.
 2) Krav med sigte på overholdelse af internationale forpligtelser på  

 radiofrekvensområdet, herunder aftaler om international frekvenskoordinering.
 3) Krav om anvendelse af typegodkendte radioanlæg.
 4) Krav om anvendelse af radioanlæg, hvor der foreligger dokumentation for  

 overholdelse af forud fastsatte tekniske krav i form af fabrikanterklæring.
 5) Krav om anvendelse af godkendte kvalitetsstyringssystemer.
 6) Indskrænkninger vedrørende den geografiske udstrækning af  

 anvendelsesområder for de tildelte frekvenser.
 7) Overholdelse af frekvensplanen og heri fastlagte nærmere regler for  

 anvendelse af de tildelte frekvenser.
8) Krav om forstyrrelsesmæssige forhold Stk. 3. Telestyrelsen fastsætter nærmere regler om, inden for  

 hvilke kategorier af radiokommunikation der, under forudsætning af  

 overholdelse af generelle vilkår, kan ske anvendelse af frekvenser uden  

 individuel tilladelse, jf. stk. 1-2.
§ 14. Anvendelse af radiofrekvenser kan endvidere ske på grundlag  

 af individuel tilladelse meddelt af Telestyrelsen.
Telestyrelsen fastsætter  

 de generelle og individuelle vilkår for tilladelsen.
 Stk. 2. Vilkår som nævnt i stk. 1 kan omfatte følgende:
 1) Radiotekniske krav, herunder begrænsninger med hensyn til den anvendte  

 sendestyrke, antennehøjde, antenneretning m.v.
 2) Krav med sigte på overholdelse af internationale forpligtelser på  

 radiofrekvensområdet, herunder aftaler om international frekvenskoordinering.
 3) Krav om anvendelse af typegodkendte radioanlæg.
 4) Krav om anvendelse af radioanlæg, hvor der foreligger dokumentation for  

 overholdelse af forud fastsatte tekniske krav i form af fabrikanterklæring.
 5) Krav om anvendelse af godkendte kvalitetsstyringssystemer.
 6) Krav om, at brugeren af de pågældende radiofrekvenser skal have bestået  

 foreskrevne prøver.
 7) Indskrænkninger vedrørende den geografiske udstrækning af  

 anvendelsesområder for de tildelte frekvenser.
 8) Overholdelse af frekvensplanen og heri fastlagte nærmere regler for  

 anvendelse af de tildelte frekvenser.
 9) Krav om forstyrrelsesmæssige forhold.
 10) Krav om betaling af forfaldne gebyrer, rykkergebyrer og afgifter.
Stk. 3. Ved udstedelse af tilladelser på baggrund af afholdt  

 offentlig udbud, jf. § 6, kan afgivne tilbud eller tilkendegivelser fra  

 tilbudsgiveren i forbindelse med udvælgelsen af tilladelseshavere på grundlag  

 af det offentlige udbud, danne grundlag for Telestyrelsens fastsættelse af  

 vilkår på andre områder end de i stk. 2 nævnte.
Vilkår om det tilbudte udbud  

 af tjenester til andre brugere, herunder til slutbrugerne, vilkår vedrørende  

 kvaliteten af tjenesterne, priser m.v. vil maksimalt kunne udstrækkes til at  

 gælde i 1 år efter, at tilladelsesindehaveren har nået den i tilladelsen  

 eventuelt fastsatte geografiske og befolkningsmæssige udbygningsgrad, dog  

 således at disse vilkår som minimum er gældende i 2 år efter udstedelsen af  

 tilladelsen.
 Stk. 4. Tilladelser efter stk. 1 kan udstedes til enkeltstående  

 brugere af radiofrekvenser eller til afgrænsede grupper af brugere.
 Stk. 5. Anmodninger om tildeling af individuel tilladelse til  

 anvendelse af radiofrekvenser skal imødekommes i det omfang, det er muligt  

 inden for rammerne af den i kapitel 2 fastlagte frekvensplan, og med en  

 tildeling af frekvenser i et omfang, der ud fra en samlet vurdering på et  

 klart, objektivt og ikke-diskriminerende grundlag tilgodeser en optimal  

 udnyttelse af frekvensspektret.
 § 15. I det omfang individuelle tilladelser er gældende for en  

 periode længere end 5 år, kan Telestyrelsen med et års varsel fastsætte nye  

 vilkår for tilladelsen, jf. § 14, stk. 2.
 § 16. Telestyrelsen fastsætter regler om varigheden af de enkelte  

 kategorier af individuelle tilladelser, der meddeles på grundlag af § 14.
§ 17. Ved en individuel tilladelses udløb må  

 tilladelsesindehaveren, såfremt frekvensudnyttelsen ønskes fortsat, indgive  

 en ny ansøgning.
Ansøgningen gøres til genstand for fornyet behandling og  

 danner grundlag for en eventuel ny tilladelse.
 Stk. 2. Telestyrelsen kan uanset stk. 1 fastsætte forenklede  

 procedurer for fornyelse af individuelle tilladelser.
 § 18. Individuelle frekvenstilladelser kan ikke overdrages.
 Stk. 2. Uanset bestemmelsen i stk. 1 kan der i forbindelse med  

 udstedelse af individuelle tilladelser til afgrænsede brugergrupper, jf. §  

 14, stk. 4, ske intern overdragelse og omfordeling indenfor brugergruppen.
 Stk. 3. Uanset bestemmelsen i stk. 1 kan der ske overdragelse af  

 individuelle frekvenstilladelser mellem moderselskaber eller helejede søster-  

 og datterselskaber.
 § 19. Telestyrelsen kan til enhver tid tilbagekalde en tilladelse,  

 der er meddelt i medfør af § 14, hvis tilladelsesindehaveren træder i  

 betalingsstandsning, likvidation eller kommer under konkurs.
 § 20. Telestyrelsen kan meddele tidsbegrænsedeforsøgs- og  

 prøvedrifttilladelser til at afprøve en nærmere specificeret teknologi eller  

 tjeneste.
 Stk. 2. Telestyrelsen fastsætter vilkår for tilladelser meddelt i  

 medfør af stk. 1, herunder at prøvedrift ikke må omfatte kommercielt udbud af  

 net eller tjenester.
 § 21. Telestyrelsen kan, hvis der måtte opstå forstyrrelsesmæssige  

 forhold, give brugere af radiofrekvenser påbud om at søge forstyrrelser  

 afhjulpet og om eventuelt at indstille brugen, indtil forstyrrelserne er  

 afhjulpet, samt påbud om at medvirke til dækning af de med afhjælpning  

 forbundne udgifter.
Kapitel 5 Aflæggelse af prøver § 22. Telestyrelsen fastsætter nærmere regler for prøver, som  

 måtte være en forudsætning for anvendelse af radiofrekvenser, jf. § 14.  

 Reglerne kan omfatte indholdet af prøverne, aflæggelse og gyldighed af disse.
 Stk. 2. Telestyrelsen kan fastsætte særlige regler for  

 handicappede personers aflæggelse af prøver.
Kapitel 6 Regler for markedsføring, oprettelse og ibrugtagning af radioanlæg § 23. Telestyrelsen kan gøre markedsføring, oprettelse,  

 ibrugtagning eller anvendelse af radioanlæg betinget af overholdelse af  

 generelle regler om, at 1) radioanlæg, der udgør modtagere som indgår i nød- og  

 sikkerhedstjenester, er typegodkendt, 2) radioanlæg, der udgør sendere eller kombinerede sendere og modtagere,  

 er typegodkendt, godkendt i medfør af et kvalitetsstyringssystem eller der  

 fremlægges dokumentation for overholdelse af de tekniske krav i form af en  

 fabrikanterklæring, 3) der fremlægges dokumentation for overholdelse af tekniske krav i form  

 af fabrikanterklæring for radioanlæg (modtagere), som benyttes i  

 kommunikationssystemer, hvori der indgår sendere, 4) anvendelse af radioanlægget kun kan ske på frekvenser, hvortil der  

 foreligger tilladelse til frekvensanvendelse efter §§ 12-14.
Stk. 2. Telestyrelsen kan fastsætte nærmere regler om 1) forbud mod eller indskrænkning i adgangen til markedsføring, herunder  

 salg og udlevering af radioanlæg og 2) påbud om tilbagekaldelse fra markedet, tilbagekøb eller afhjælpning.
Kapitel 7 Oplysningspligt for udbydere af visse telenet og teletjenester § 24. Udbydere af radiobaserede offentlige telenet og  

 teletjenester skal oplyse tilknyttede brugere om den foreliggende risiko for  

 uberettiget aflytning af radiokommunikation.
Kapitel 8 Tekniske bestemmelser for radioanlæg § 25. Telestyrelsen kan fastsætte tekniske bestemmelser, herunder  

 regler for typegodkendelse m.v., for radioanlæg som anvendes i henhold til §§  

 13 og 14.
 Stk. 2. Ud over krav, der fastsættes i tekniske bestemmelser efter  

 stk. 1, skal radioanlæg, der er omfattet af lov om beskyttelse mod  

 elektromagnetiske forstyrrelser og de i medfør heraf fastsatte bestemmelser,  

 overholde det til grund for loven liggende direktivs beskyttelseskrav.
Kapitel 9 Særlige vilkår for radiospredning § 26. Der må ikke oprettes, drives eller bruges sendestationer for  

 radiospredning på det åbne hav eller i luftrummet derover.
Kapitel 10 Krav om ophør af radiokommunikation § 27. Når hensynet til statens sikkerhed gør det nødvendigt, kan  

 forskningsministeren forbyde anvendelsen af radioanlæg bortset fra  

 modtageanlæg, der alene er indrettet til modtagning af radiospredning.  

 Radioanlæg, der omfattes af et sådant forbud, kan forlanges afleveret til  

 offentlig myndighed til deponering.
 Stk. 2. Udover de i stk. 1 nævnte tilfælde kan  

 forskningsministeren, hvis forholdene gør det nødvendigt, bestemme, at brugen  

 af radioanlæg, herunder radioanlæg som nævnt i § 12, stk. 1, nr. 1 og 2, og  

 radioanlæg omfattet af regler udstedt i medfør af § 12, stk. 4, samt § 13  

 skal ophøre.
Kapitel 11 Telestyrelsen som tilsynsmyndighed m.v.
 § 28. Telestyrelsen fører tilsyn og kontrol med overholdelse af  

 loven og de i medfør af denne fastsatte bestemmelser og vilkår.
 Stk. 2. Telestyrelsen træffer afgørelse vedrørende manglende  

 overholdelse af bestemmelser og vilkår fastsat i medfør af denne lov, og kan  

 i den forbindelse meddele påbud.
 Stk. 3. Telestyrelsen kan pålægge en tilladelsesindehaver dagbøder  

 med henblik på at gennemtvinge efterkommelse af påbud som nævnt i stk. 2. Der  

 er udpantningsret for bøderne.
 Stk. 4. Telestyrelsen kan tilbagekalde individuelle tilladelser  

 meddelt i medfør af § 14, såfremt tilladelsesindehaveren ikke efterkommer de  

 i tilladelsen fastsatte vilkår.
Stk. 5. Telestyrelsen kan tilbagekalde en tilladelse hvis en  

 tilladelseindehaver ikke 1) efterkommer påbud som nævnt i stk. 2, eller 2) ikke betaler dagbøder pålagt i medfør af stk. 3.
 Stk. 6. Telestyrelsen kan foretage kontrolbesøg, når det på  

 baggrund af konstaterede forstyrrelser må formodes, at loven eller de i  

 medfør heraf fastsatte regler eller vilkår ikke overholdes.
 Stk. 7. Telestyrelsen kan kræve driften af radioanlæg, der  

 forstyrrer samfundsvigtig radiokommunikation, standset øjeblikkeligt, og kan  

 træffe de nødvendige foranstaltninger til gennemførelse af dette påbud,  

 herunder plombering af apparatet.
 § 29. Telestyrelsen har til enhver tid mod behørig legitimation og  

 uden retskendelse adgang til offentlige og private ejendomme og lokaliteter  

 med henblik på via stikprøver at kontrollere, at loven og de i medfør heraf  

 fastsatte regler og vilkår overholdes.
Stk. 2. Politiet yder bistand hertil.
Forskningsministeren kan  

 efter aftale med justitsministeren fastsætte nærmere regler herom.
 § 30. Udbydere af telenet og teletjenester skal efter nærmere  

 regler fastsat af Telestyrelsen meddele Telestyrelsen oplysninger om  

 økonomiske, statistiske og øvrige forhold med henblik på udarbejdelse af  

 rapporter m.v. om frekvensmæssige forhold vedrørende sådanne telenet og  

 teletjenester.
 § 31. Forskningsministeren kan ikke, ud over hvad der følger af  

 bestemmelserne i lov om Telestyrelsen, give Telestyrelsen tjenestebefaling om  

 styrelsens varetagelse af myndighedsopgaver vedrørende konkrete sager, om  

 behandling og afgørelse af enkeltsager, om Telestyrelsens udstedelse af  

 administrative forskrifter på områder, hvor styrelsen er bemyndiget hertil,  

 eller om Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i medfør  

 heraf.
 § 32. Forskningsministeren kan ikke dispensere fra administrative  

 forskrifter udstedt af ministeren i medfør af denne lov.
 § 33. Forskningsministeren kan fastsætte nærmere regler, hvorefter  

 offentlige myndigheder og private foretagender bemyndiges til at udføre visse  

 opgaver, der i denne lov er tillagt Telestyrelsen.
 § 34. Telestyrelsen udarbejder og vedligeholder et register over  

 eksisterende tilladelseshavere.
 Stk. 2. Registret i henhold til stk. 1 er offentligt tilgængeligt  

 og kan rekvireres hos Telestyrelsen eventuelt mod betaling.
 Stk. 3. Telestyrelsen fastsætter regler om registrets  

 udgivelsesform m.v.
Kapitel 12 Klageadgang § 35. For Teleklagenævnet kan indbringes klager over  

 Telestyrelsens afgørelser truffet i medfør af denne lov, herunder klager over  

 Telestyrelsens sagsbehandling.
 Stk. 2. For Teleklagenævnet kan indbringes klager over afgørelser  

 i henhold til administrative forskrifter udstedt i medfør af loven, truffet  

 af offentlige myndigheder og private foretagender, der er bemyndiget hertil i  

 medfør af § 33.
 Stk. 3. Telestyrelsens fastsættelse af administrative forskrifter  

 efter denne lov kan ikke indbringes for anden administrativ myndighed.
 Stk. 4. Teleklagenævnet kan, når det træffer afgørelse, meddele  

 påbud til tilladelsesindehaveren.
 Stk. 5. Teleklagenævnet kan pålægge en tilladelsesindehaver  

 dagbøder med henblik på at gennemtvinge påbud som nævnt i stk. 4. Der er  

 udpantningsret for beløbene.
Stk. 6. Teleklagenævnet kan pålægge Telestyrelsen at tilbagekalde  

 en individuel tilladelse meddelt i henhold til § 14, hvis en  

 tilladelseindehaver ikke, 1) opfylder påbud, som nævnt i stk. 4, eller 2) betaler dagbøder pålagt i medfør af stk. 5.
Kapitel 13 Tavshedspligt § 36. Telestyrelsen fastsætter nærmere bestemmelser om  

 tavshedspligt for brugere af radioanlæg, herunder radioanlæg, der er  

 omhandlet i § 12, stk. 1, nr 1 og 2, og regler udstedt i medfør af § 12, stk.  

 4.
Kapitel 14 Gebyrer, afgifter og depositum § 37. Forskningsministeren fastsætter regler om gebyrer for  

 meddelelse af typegodkendelse og andre former for godkendelse af radioanlæg  

 samt for afholdelse af prøver, udstedelse af certifikater til betjening af  

 radioanlæg og udstedelse af prøvningsrapporter, til dækning af udgifterne i  

 forbindelse hermed.
 § 38. Telestyrelsen opkræver en frekvensafgift hos indehavere af  

 individuelle frekvenstilladelser for brug af de tildelte frekvenser.
 Stk. 2. Frekvensafgifternes størrelse fastsættes årligt i  

 finansloven og bekendtgøres af Telestyrelsen.
 Stk. 3. Telestyrelsen forestår opkrævning af frekvensafgifter.
 § 39. Telestyrelsen opkræver hos tilladelsesindehaverne en  

 omkostningsdækkende ydelse til dækning af de udgifter, der er forbundet med  

 Telestyrelsens gennemførelse af offentligt udbud i henhold til § 6,  

 udvælgelse af tilladelsesindehavere m.v.
 Stk. 2. Hvis en tilbudsgiver, efter at udpegning som  

 tilladelsesindehaver har fundet sted, vælger at trække sit tilbud tilbage,  

 inden Telestyrelsen har meddelt individuel tilladelse, kan tilbudsgiveren  

 pålægges at medvirke til betaling af udgifter, som Telestyrelsen har haft i  

 forbindelse med udbudet og udarbejdelsen af tilladelsen.
 § 40. Det kan pålægges individuelle tilladelsesindehavere, jf. §  

 14, inden for afgrænsede dele af frekvensplanen at betale forhøjet  

 frekvensafgift, når det på grund af frekvensknaphed skønnes nødvendigt for at  

 fremme en flytning af frekvensforbruget til andre dele af frekvensplanen  

 eller til kabelbaseret telekommunikation.
 Stk. 2. Den forhøjede frekvensafgift er et tillæg til den  

 almindelige frekvensafgift, jf. § 38, stk. 1. Tillægget udgør et depositum,  

 der tilbagebetales til tilladelsesindehaveren ved tilladelsens ophør.
Stk. 3. Pålæggelse af forhøjet frekvensafgift som nævnt i stk. 1  

 forudsætter, at 1) dette fører til en samlet bedre opfyldelse af lovens overordnede  

 målsætninger, jf. § 1, stk. 1, og 2) der kan anvises tilladelsesindehaverne andre muligheder for at  

 gennemføre den ønskede radio- eller telekommunikation.
 Stk. 4. Størrelsen af tillægget og hvilke typer af  

 frekvensanvendelse tillægget skal omfatte fastsættes årligt på finansloven.  

 Den forhøjede frekvensafgift bekendtgøres af Telestyrelsen.
 Stk. 5. Telestyrelsen forestår opkrævning, administration og  

 tilbagebetaling af tillægget til den almindelige frekvensafgift.
 § 41. Der kan gennemføres forhøjet administrativ prissætning af  

 individuelle tilladelser, jf. § 14, inden for hele eller større sammenhængede  

 dele af frekvensplanen, når det på grund af frekvensknaphed skønnes  

 nødvendigt for at begrænse det samlede frekvensforbrug eller for at fremme  

 flytning af større dele af forbruget til andre dele af frekvensplanen eller  

 til kabelbaseret telekommunikation.
 Stk. 2. Forhøjet administrativ prissætning er et tillæg til den  

 almindelige frekvensafgift, jf. § 38, stk. 1.
Stk. 3. Forhøjet administrativ prissætning som nævnt i stk. 1  

 forudsætter, at 1) det fører til en samlet bedre opfyldelse af lovens overordnede  

 målsætning, jf. § 1, stk. 1, og 2) det ikke er muligt via anvendelse af de i §§ 6-10 nævnte  

 frekvensadministrative metoder, at undgå frekvensknaphed som nævnt i stk. 1.
Stk. 4. Størrelsen af den forhøjede administrative prissætning og  

 hvilke typer af frekvensanvendelse tillægget skal omfatte fastsættes årligt  

 på finansloven.
Endvidere skal det på finansloven fastsættes, hvorvidt  

 tillægget til den almindelige frekvensafgift skal udgøre et depositum, der  

 tilbagebetales tilladelsesindehaveren ved tilladelsens ophør.
Den forhøjede  

 administrative prissætning bekendtgøres af Telestyrelsen.
 Stk. 5. Telestyrelsen forestår opkrævning, admininistration og  

 eventuel tilbagebetaling af tillægget til den almindelige frekvensafgift.
Kapitel 15 Straffebestemmelser § 42. Overtrædelse af §§ 14, stk. 1, 18, stk. 1, 24 og 26, regler  

 udstedt i henhold til §§ 13, stk. 1 og 2, 23 og 25, stk. 1, samt overtrædelse  

 af vilkår og påbud fastsat i medfør af §§ 14, stk. 2 og 3, 20, stk. 2 , 21 og  

 28, stk. 7, straffes med bøde.
 Stk. 2. I forskrifter der udstedes i medfør af denne lov, kan der  

 fastsættes straf af bøde for overtrædelse af bestemmelser i forskrifterne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Stk. 4. For så vidt angår overtrædelse af § 26, finder  

 straffelovens regler om medvirken kun anvendelse med hensyn til, 1) den, der medvirker til oprettelse eller økonomisk eller teknisk drift  

 af den station, der bruges eller er bestemt til at bruges til radiospredning  

 i strid med bestemmelserne, 2) den, der i ejerens eller brugerens tjeneste medvirker til  

 radiospredning for den pågældende station og 3) den, der medvirker til radiospredning ved økonomisk eller teknisk  

 bistand, ved bestilling af udsendelser over stationen, ved optagelse eller  

 formidling af ordrer herpå, ved at lede optagelsen af programmer, ved  

 deltagelse på fartøjet i udsendelser, ved at stille lokaler eller tekniske  

 hjælpemidler til rådighed eller ved levering eller transport af betydning for  

 radiospredningen.
Stk. 5. Overtrædelse af § 26 hører under dansk straffemyndighed,  

 uanset om betingelserne i straffelovens §§ 6-9 er opfyldt.
Handlinger,  

 foretaget uden for den danske stat, er dog kun undergivet dansk  

 straffemyndighed, såfremt 1) radiospredningsstationen oprettes eller drives med henblik på eller  

 bruges til radiospredning, som må antages bestemt til modtagning på dansk  

 område, eller som forstyrrer radiomodtagning på dansk område, eller 2) gerningsmanden har dansk indfødsret eller bopæl i den danske stat eller  

 har indfødsret eller bopæl i Finland, Island, Norge eller Sverige og opholder  

 sig her i landet.
Kapitel 16 Overgangs- og ikrafttrædelsesbestemmelser § 43. Loven træder i kraft den 1. juli 1997, §§ 37, 38, 40 og 41  

 dog først den 1. januar 1998.
 Stk. 2. Lov om radiokommunikation, jf. lovbekendtgørelse nr. 297  

 af 22. april 1992 med senere ændringer, ophæves den 1. juli 1997, § 4 b dog  

 først den 1. januar 1998.
 Stk. 3. Regler udstedt i medfør af den i stk. 2 nævnte lov  

 forbliver i kraft, indtil de ophæves eller afløses af regler udstedt i medfør  

 af denne lov.
 Stk. 4. Tilladelser udstedt i medfør af den i stk. 2 nævnte lov  

 bevarer deres gyldighed, indtil de tilbagekaldes eller ændres i medfør af  

 vilkår fastsat i medfør af § 3, stk. 2, nr. 4, i den i stk. 2 nævnte lov.
 Stk. 5. Forskningsministeren fastsætter nærmere regler om, hvornår  

 forslag i henhold til § 2, stk. 2, første gang skal foreligge.
 Stk. 6. De pr. 1. juli 1997 til et radiobaseret offentligt telenet  

 eller teletjeneste tilknyttede brugere skal inden 3 måneder fra denne dato  

 være informeret i henhold til § 24.
 Stk. 7. Er der før den 1. januar 1998 opkrævet frekvensafgifter  

 hvor afgiftsperioden først udløber efter den 1. januar 1998 kan der ved  

 første betaling af afgifter for individuelle frekvenstilladelser fastsat i  

 henhold til § 38 opkræves et tillæg for perioden fra den 1. januar 1998 til  

 afgiftsperiodens udløb i det omfang, et krav om højere afgifter i henhold til  

 § 38 har været gældende for denne periode.
 § 44. Loven gælder ikke for Færøerne og Grønland.
Bemærkninger til lovforslaget Almindelige bemærkninger Den 6. december 1995 indgik Socialdemokratiet, Venstre, Det Konservative  

 Folkeparti, Socialistisk Folkeparti, Det Radikale Venstre og  

 Centrum-Demokraterne en principaftale, som lægger rammerne for den  

 fuldstændige liberalisering af telesektoren i Danmark.
Principaftalen indeholder de overordnede rammer for en trinvis  

 gennemførsel af liberaliseringen.
Første trin (trin 2a) blev gennemført i  

 foråret 1996, mens dette lovforslag er en del af udmøntningen af sidste del  

 af principaftalen (trin 2b). Lovforslaget forudsættes vedtaget i Folketinget  

 til ikrafttræden 1. juli 1997.
A.
De gældende regler Lovgrundlaget på radiokommunikationsområdet udgøres af lov om  

 radiokommunikation, jf. lovbekendtgørelse nr. 297 af 22. april 1992 ændret  

 ved lov om ændring af lov om radiokommunikation nr. 470 af 12. juni 1996.
Den gældende lovgivning tager sit udgangspunkt i, og er velegnet til,  

 situationer hvor der er begrænset efterspørgsel efter frekvensressourcer, og  

 hvor der er forholdsvis få aktører på telemarkedet.
Efter de gældende regler  

 sker fastlæggelse af rammerne for anvendelse og prioritering af  

 frekvensressourcerne administrativt og meddelelse af tilladelser sker efter  

 princippet om »først til mølle«.
Dette princip har i en årrække  

 været benyttet i Danmark og de fleste andre lande.
Denne planlægningsmetode  

 fungerer bedst så længe der er nogenlunde tilstrækkelige frekvensressourcer  

 og der ikke forekommer modstridende behov. »Først til mølle«  

 princippet er karakteriseret ved, at Telestyrelsen som administrativ  

 myndighed ud fra en række kriterier foretager et skøn over ansøgerens behov  

 for frekvensressourcer sammenholdt med hensynet til en samlet effektiv  

 frekvensudnyttelse.
Ud fra disse kriterier beslutter Telestyrelsen, hvilke  

 ansøgere, der må anses for at have behov for frekvenser, samt hvilken  

 båndbredde og/eller dækning, der er velegnet til et bestemt brug.
På baggrund  

 heraf tildeles ansøgere frekvenser i den rækkefølge, de ansøger herom.
Den gældende lov er imidlertid ikke velegnet til administration af  

 frekvensressourcer, der er knappe og for hvilke der således skal ske en  

 prioritering af såvel hvilken anvendelse, der kan ske af ressourcerne og  

 dernæst af, hvem af flere ansøgere der skal meddeles tilladelse til de  

 eftertragtede frekvensressourcer.
Således er der i den gældende lov ikke  

 grundlag for politisk at fastlægge rammerne for den prioritering af  

 forskellige anvendelser, der nødvendigvis må ske.
I loven er heller ikke  

 formuleret klare administrative principper, der hviler på de generelle krav i  

 telereguleringen om gennemsigtighed, ikke-diskriminering og objektivitet.
En  

 fortsat administration efter den nugældende lov, ville i dag hvor  

 frekvensknaphed forekommer i stigende omfang, indebære en nærliggende risiko  

 for at der utilsigtet ville ske en usaglig og diskriminerende administration.
B.
Baggrunden for og indholdet af lovforslaget Formålet med dette lovforslag er, at regulere adgangen til og brugen af  

 radiofrekvenser på et liberaliseret telemarked og skal ses som den endelige  

 udmøntning af principaftalen vedrørende radiofrekvensregulering.
Hvor presset  

 for at få adgang til de radiofrekvensressourcer, der er til rådighed  

 tidligere var behersket, har liberaliseringen allerede på nuværende tidspunkt  

 medført en stigende efterspørgsel på radiofrekvenser fra såvel nye som  

 eksisterende operatører, en udvikling der må forventes at fortsætte.
Når  

 dette sammenholdes med, at en stadig større del af de moderne  

 kommunikationsformer baserer sig på radiofrekvenser, er resultatet en tendens  

 til knaphed på disse ressourcer.
Der er således på nuværende tidspunkt  

 områder med egentlig frekvensknaphed og sådanne situationer må forventes  

 fremover at blive mere almindelige.
Det generelt forøgede behov for radiofrekvenser medfører dels at der må  

 foretages en prioritering mellem hvilke former for teleydelser (tjenester),  

 som man ønsker at afsætte ressourcer til, dels at der vil opstå konkurrence  

 om adgang til tilladelser til de tjenester til hvilke, der er ledige  

 frekvensressourcer.
Det første medfører et behov for en politisk forankring  

 af den prioritering, der skal ske, mens fordelingen af utilstrækkelige  

 ressourcer medfører et behov for regler for administrationen af frekvenser,  

 der er gennemsigtige, objektive og ikke-diskriminerende.
 På den baggrund omhandler nærværende lovforslag således:
 1) Det internationale frekvenssamarbejde.
 2) Regler for en fremsynet, offentlig og politisk forankret udarbejdelse  

 af rammer for anvendelse og prioritering af de samlede frekvensressourcer.
 3) En række frekvensadministrative metoder, der tager sigte på forskellige  

 grader af og former for frekvensknaphed.
 4) Initiativer til løsning af akutte frekvensknaphedsproblemer.
 5) En afgrænsning af ansvarsområder, der placererbeslutninger om forhold  

 af telepolitisk karakter hos Forskningsministeren og beslutninger om forhold  

 af frekvensadministrativ karakter hos Telestyrelsen.
 6) Regler for udstedelse af tilladelser.
 7) Regler for Telestyrelsens opgaver som tilsynsmyndighed.
 8) En præcisering af afgiftsreglerne.
Det internationale frekvenssamarbejde Radiofrekvensspektret er en begrænset ressource.
I et lille land som  

 Danmark, hvor terrænforskellene er minimale, er det uundgåeligt at  

 radiobølgerne overskrider landegrænser.
Samarbejde på tværs af landegrænser  

 er derfor nødvendigt for at forhindre forstyrrelser mellem forskellige  

 radiotjenester.
Endvidere kræver den stigende harmonisering af forskellige  

 radiosystemer mellem landene, at der til stadighed skabes internationale  

 løsninger på radiokommunikationsområdet.
På globalt plan finder samarbejdet sted i ITU ( I nternational  

T elecommunication U nion). I ITU-regi er udarbejdet et  

 internationalt regelsæt kaldet Det internationale Radioreglement.  

 Radioreglementet indeholder de overordnede internationale regler indenfor  

 frekvensforvaltning.
ITU afholder hvert andet år en verdensomspændende  

 radiokonference (WRC), og på disse radiokonferencer revideres blandt andet  

 radioreglementet.
Radioreglementet indeholder blandt andet den internationale  

 frekvensallokeringstabel.
Heri er angivet hvilke tjenester, som kan anvendes  

 indenfor de forskellige frekvensbånd.
Det vil sige, at der i ITU-regi ikke  

 tages stilling til hvilke radiosystemer, som f.eks.
GSM, DCS1800, ERMES m.v.,  

 der kan/skal anvende hvilke frekvensbånd, men derimod stillingtagen til  

 hvilke typer af tjenester, (mobile-, faste-, satellittjenester m.v)., der kan  

 anvendes i de forskellige frekvensbånd.
ITU's grundlæggende regelsæt er indeholdt i en konstitution og en  

 konvention, som Danmark har tiltrådt.
Dette grundlæggende regelsæt  

 komplementers af Radioreglementet og er bindende for alle ITU  

 medlemsstaterne.
Det fremgår af bemærkningerne til forslaget til den gældende  

 radiokommunikationslov, at bestemmelserne fra radioreglementet og  

 konventionen optages i de af ministeren udfærdigede bekendtgørelser i det  

 omfang de pågældende bestemmelser skal have retsvirkninger her i landet.
I Europa foregår planlægningen af de verdensomspændende radiokonferencer  

 (WRC) i ERC ( E uropean R adiocommunications C  

 ommittee), der varetager særlige europæiske interesser på  

 radiokommunikationsområdet.
ERC hører under CEPT (The E uropean  

C onference of P ost and T elecommunications A  

 dministrations) der i dag har 43 medlemslande.
ERC har fire permanente  

 arbejdsgrupper, hvoraf den ene, CPG ( C onference P reparatory  

G roup), forestår udarbejdelsen af fælles europæiske forslag til de  

 verdensomspændende radiokonferencer.
Som led i en øget international harmonisering på  

 radiokommunikationsområdet indføres der i disse år stadigt flere  

 fælleseuropæiske radiosystemer.
I den forbindelse er en harmonisering af  

 frekvensanvendelsen i de enkelte lande nødvendige.
Eksempler på sådanne  

 fælleseuropæiske radiosystemer er de førnævnte radiosystemer GSM, DCS1800 og  

 ERMES, som alle anvendes til offentlig mobilkommunikation.
GSM står for  

G lobal S ystem for M obile C ommunication og er  

 et digitalt mobiltelefonsystem som i dag er indført i større dele af verden.  

 DCS 1800 står for D igital C ellular S ystem og er  

 baseret på samme teknologi som GSM, men anvender et højere frekvensområde  

 (1700 og 1800 Mhz-frekvensområdet). ERMES står for E uropean R  

 adio Me ssaging S ystem og er et digitalt personsøgesystem.
På europæisk plan sker samarbejdet som tidligere nævnt i ERC, der  

 behandler særlige europæiske interesser på radiokommunikationsområdet.
ERC  

 udarbejder således, baseret på de af ITU internationalt vedtagne overordnede  

 beslutninger, europæiske beslutninger, ERC Decisions, vedrørende  

 radiokommunikationsforhold og herunder frekvensanvendelsen i Europa.
En ERC  

 Decision opfattes som en folkeretlig bindende aftale, der pålægger landene at  

 afsætte de identificerede frekvenser til den bestemte tjeneste.
 For Danmarks vedkommende betyder dette i praksis, at når der i ERC er  

 vedtaget en ERC decision, der designerer et bestemt frekvensbånd til et  

 bestemt radiosystem, og ERC beslutningen er tiltrådt fra dansk side, er  

 Danmark forpligtet til at følge denne.
Som det fremgår af ovennævnte, er frekvensadministration ikke udelukkende  

 et nationalt anliggende, hvilket blandt andet bliver afspejlet i lovforslaget  

 derved, at Telestyrelsen, der på Danmarks vegne forestår det internationale  

 samarbejde, fremover i forbindelse med ITU's afholdelse af WRC konferencer  

 fremlægger den frekvensplan, som danner basis for Danmarks deltagelse ved  

 konferencerne.
De regler, som herefter bliver fastsat i den nationale  

 frekvensallokerings og anvendelsesplan, er således et resultat af de  

 internationale beslutninger som Danmark er forpligtet til at følge.
Regler for udarbejdelse af rammer for anvendelse og prioritering af de  

 samlede radiofrekvensressourcer Reglerne for fastlæggelse af rammer for anvendelse og prioritering af de  

 samlede frekvensressourcer skal sikre, at frekvensplanlægningen dels gøres  

 langsigtet, idet udarbejdelsen skal ske med et 5-årigt perspektiv, dels at  

 planlægningen gøres offentlig, hvorved forstås, at forslag til planen gøres  

 til genstand for en høring i relevante branche- og forbrugerorganisationer og  

 at den endelige plan offentliggøres.
Hermed fremmes konkurrencen, idet  

 operatørerne på markedet gives de bedst mulige betingelser for planlægning og  

 investering.
Endvidere skal planlægningen sikre den bedst mulige udnyttelse  

 af de frekvensressourcer, der er til rådighed, hvorved konkurrenceaspektet  

 yderligere tilgodeses idet en effektiv udnyttelse af ressourcerne er en  

 forudsætning for en for operatørerne tilfredsstillende adgang til at få  

 tilladelser til frekvensudnyttelse.
Ved således at give konkurrencen de  

 bedste betingelser, skal målet - om de for brugeren bedste og billigste  

 teleydelser - nås.
Frekvensadministrative metoder Det almindelige princip for frekvensadministration er det såkaldte  

 »først til mølle« princip, ifølge hvilket tilladelser udstedes  

 efterhånden som ansøgninger herom modtages, i det omfang det er muligt i  

 henhold til frekvensallokerings- og anvendelsesplanen, og i det omfang der er  

 ledige frekvenser afsat til den ansøgte anvendelse.
Som fastslået ovenfor er  

 princippet om »først til mølle« velegnet, hvor ansøgningerne i vidt  

 omfang kan efterkommes, idet der er rigelige frekvensressourcer, mens metoden  

 ikke er egnet, hvor ressourcerne er knappe.
I sådanne situationer indebærer  

 princippet en nærliggende risiko for en usaglig og utilsigtet diskriminering,  

 med deraf følgende negative effekter for konkurrencen.
På denne baggrund indeholder lovforslaget en række alternative metoder til  

 frekvensadministration, der er baseret på de generelle krav i  

 telereguleringen om gennemsigtighed, ikke-diskriminering og objektivitet.
Det  

 er en forudsætning for metodernes anvendelse, at der er konstateret, eller  

 inden for et kortere tidsperspektiv må forudses, knaphed på  

 frekvensressourcer indenfor det pågældende område.
Det er ligeledes en  

 forudsætning for metodernes iværksættelse, at der forinden er afholdt en  

 høring i branchen.
Til grund for valg af metode skal ligge et proportionalitets-princip,  

 således at en mere indgribende metode alene må finde anvendelse, hvor det  

 vurderes at mindre indgribende metoder ikke vil være egnede i den konkrete  

 situation.
Der er i lovforslaget ikke opstillet en egentlig prioriteret  

 rækkefølge af metoderne, idet deres egnethed og virkning må vurderes konkret  

 for de enkelte områder, som måtte blive berørt at frekvensknaphed.
Metoderne  

 kan anvendes enkeltvis eller i kombination.
Udgangspunktet har været ikke at benytte økonomiske parametre som grundlag  

 for frekvensadministration, idet en sådan fremgangsmåde ville være egnet til  

 at føre penge ud af sektoren og dermed fordyre teleydelserne.
For to metoders  

 vedkommende, forhøjet frekvensafgift og forhøjet administrativ prissætning,  

 er der dog tale om, at man benytter en fordyrelse af adgangen til at anvende  

 et frekvensområde til at regulere frekvensefterspørgslen.
Det beløb, der  

 overstiger de sædvanlige afgifter til Telestyrelsens administrative  

 omkostninger, er ved metoden om forhøjet frekvensafgift imidlertid et  

 depositum, der tilbagebetales tilladelsesindehaveren ved tilladelsens udløb.  

 Ved forhøjet administrativ prissætning skal der i det konkrete tilfælde tages  

 stilling til, om hele eller en del af det beløb, der overstiger de  

 omkostningsbestemte afgifter til Telestyrelsen, skal være et depositum.
Initiativer til løsning af akutte frekvensknaphedsproblemer De områder af frekvensspektret, som i dag er hårdest belastet i forhold  

 til den stigende efterspørgsel, er de frekvensbånd, som er afsat til PMR (  

P rivate M obile R adio) i hovedstadsområdet og visse  

 større provinsbyer samt frekvensbånd til faste forbindelser (radiokæder).  

 Inden for den gældende lovgivning er der kun begrænsede muligheder for at  

 løse disse problemer, men Telestyrelsen forbereder for tiden de initiativer,  

 som vil blive iværksat med hjemmel i den ny lovgivning.
PMR er landmobile radiotjenester, som anvendes af f.eks. taxi- og  

 vognmandsselskaber.
Den bedste løsning af de aktuelle problemer med  

 ressourcemangel til PMR er formentligt at introducere flere  

 frekvensadministrative metoder parallelt.
For det første vil kommerciel TETRA ( T rans- E uropean  

T runked R adio A ccess) blive sendt i offentligt udbud.  

 TETRA er en ny, digital teknologi, der både kan anvendes til offentlige og  

 lukkede tjenester og som anses for i væsentlig grad at kunne aflaste  

 PMR-frekvenserne i Københavnsområdet.
Det må i den forbindelse afklares, om  

 det eventuelt er hensigtsmæssigt at foretage et offentligt udbud af et  

 kombineret TETRA-net, der kan betjene såvel brugere af lukkede radionet til  

 kommercielle formål, som brugere af lukkede net til beredskabs-, nød- og  

 sikkerhedsformål.
Da der i et sådant eventuelt kombineret net vil indgå  

 elementer af kommercielt tjenesteudbud, og der derfor et tale om kommercielt  

 interessante radiofrekvenser, vil det være en forudsætning for udnyttelse af  

 frekvenser hertil, at disse er tildelt via en offentlig udbudsforretning,  

 .m.h.p. at sikre transparente og ikke-diskriminerende rammer for tildeling  

 heraf.
Det vil i så fald indgå i udbudsmaterialet, det pågældende net bl.a.  

 skal indrettes med sigte på betjening af udbydere af berdskabs-, nød- og  

 sikkerhedstjenester, med de særlige krav der følger heraf m.h.t.  

 hemmeligholdelse, driftsikkerhed og separering af trafik.
For det andet vil gennemstilling fra radionet til de offentlige telenet i  

 Københavnsområdet blive betinget af overgang til ny teknologi, herunder  

 TETRA.
PMR-tjenester har i dag ikke gennemstilling til de offentlige telenet,  

 men for at sikre de bedste konkurrencemuligheder for radiobaserede tjenester,  

 vil gennemstilling med lovforslaget nu blive tilladt.
Uden for  

 Københavnsområdet og eventuelt visse større provinsbyer vil der blive adgang  

 til gennemstilling uden krav til den anvendte teknologi.
En radiokæde er en eller flere faste forbindelser mellem to punkter  

 bestående af radioudstyr (sender og modtager) og retningsbestemte antenner i  

 hver ende.
På dette område forventes liberaliseringen at medføre en stigende  

 efterspørgsel på frekvenser.
Telestyrelsen har derfor påbegyndt en analyse af  

 behovet for frekvenser til radiokæder.
På baggrund heraf vil der blive  

 tilrettelagt administrative principper for frekvenstilladelser.
De  

 administrative principper skal bl.a. medvirke til, at der fortsat vil være  

 frekvenser til rådighed for radiokæder over længere afstande.
Endvidere vil  

 det blive overvejet at afholde tjenesteauktioner over radiokædefrekvenser på  

 særligt attraktive hovedstrækninger.
Opgavefordelingen mellem forskningsministeren og Telestyrelsen Administrationen af frekvensområdet omfatter dels visse overordnede  

 telepolitiske beslutninger, der vil dukke op med jævne mellemrum, dels en  

 række løbende, frekvensadministrative beslutninger.
 De telepolitiske beslutninger henlægger lovforslaget til  

 forskningsministeren, der træffer disse afgørelser i samspil med alle  

 relevante brancheaktører og i relevant omfang med Folketinget.
 De telepolitiske beslutninger på frekvensområdet omfatter blandt andet:
 - Fastlæggelse af overordnede retningslinier for Telestyrelsen deltagelse  

 i internationale forhandlinger og aftaler om frekvensallokeringer og  

 -tildelinger.
 - Fastlæggelse af rammerne for anvendelsen og den indbyrdes prioritering  

 af frekvensressourcerne.
 - Fastlæggelse af hvorvidt der er et behov for at anvende  

 frekvensadministrative metoder inden for dele af frekvensallokerings- og  

 anvendelsesplanen, herunder fastsættelse af rammer for metodernes anvendelse.
 Det er hensigten med den fastlagte procedure for udarbejdelse og  

 vedtagelse af rammer for anvendelse og indbyrdes prioritering af de samlede  

 radiofrekvensressourcer dels at forankre de telepolitiske beslutninger hos  

 forskningsministeren, dels at gøre rammerne for de administrative  

 beslutninger klare, objektive og ikke-diskriminerende og endeligt at give  

 telebranchen mulighed for at deltage i og få medindflydelse på planlægningen.
 Telestyrelsens administrative opgaver vil blandt andet være:
 - Deltagelse i internationale forhandlinger om frekvensallokering og  

 -anvendelse.
 - Løbende tilsyn med frekvensspektrets effektive udnyttelse.
 - Udstedelse af tilladelser.
- Tilsyn og kontrol med overholdelse af loven og administrative  

 forskrifter udstedt i medfør heraf Regler for udstedelse af tilladelser Lovforslaget indeholder et forslag om at gøre enhver tilladelse til  

 frekvensanvendelse tidsbegrænset, således at tilladelsesindehaveren, såfremt  

 aktiviteten ved tilladelsens ophør ønskes fortsat, må indgive en ny ansøgning  

 herom.
Denne ansøgning gøres til genstand for behandling hos Telestyrelsen og  

 kan derefter i henhold til den på tidspunktet for behandlingen gældende  

 frekvensallokerings og -anvendelsesplan danne grundlag for udstedelse af en  

 ny tilladelse.
Formålet med at gøre individuelle tilladelser tidsbegrænsede er, at opnå  

 størst mulig fleksibilitet i frekvensplanlægningen.
Tidsbegrænsningen giver  

 en mulighed for at omprioritere brugen af ressourcerne, der i forhold til  

 tilladelsesindehaverne er skånsom, idet enhver tilladelsesindehaver på  

 forhånd kan indrette sig efter en given udløbsdato.
 Varigheden af tilladelser fastsættes generelt i frekvensallokerings- og  

 anvendelsesplanen med udgangspunkt i det anvendte udstyrs  

 afskrivningsperiode.
Telestyrelsen får ifølge lovforslaget mulighed for at tildele  

 frekvensressourcerne blokvis, herunder at tildele frekvensressourcer til  

 brugergrupper med henblik på fælles ikke-profiterende administration heraf.  

 Der skabes således mulighed for at en række brugere kan gå sammen i en  

 brugergruppe, og få tildelt en blok frekvenser, som de herefter selv  

 administrerer brugen af.
Formålet hermed er, at give tilladelsesindehavere  

 mulighed for, selv at forestå en mere smidig administration af de tildelte  

 frekvensressourcer og dermed effektivisere udnyttelsen af disse.
Regler for Telestyrelsens opgaver som tilsynsmyndighed Blandt reglerne for Telestyrelsen opgaver som tilsynsmyndighed, og  

 ændringerne heri, skal særligt fremhæves Telestyrelsens forpligtelse til at  

 overvåge, at de samlede frekvensressourcer udnyttes optimalt.
Telestyrelsen  

 skal således sikre at samtlige frekvensressourcer tages i brug i takt med at  

 der opstår behov herfor, og at de enkelte frekvensområder fungerer optimalt.  

 I den forbindelse skal Telestyrelsen orientere forskningsministeren, når der  

 er behov for at tage nye frekvensadministrative metoder i brug.
Frekvensafgifter Hjemmelen til at opkræve frekvensafgifter hos indehavere af individuelle  

 frekvenstilladelser foreslås således med nærværende lovforslag opretholdt og  

 udbygget så det præciseres, at hensigten er at frekvensafgifterne sammen med  

 eventuelle specifikke gebyr-ordninger skal kunne finansiere Telestyrelsens  

 samlede aktiviteter på radiokommunikationsområdet i bred forstand.
C.
Lovens administrative og økonomiske konsekvenser Lovforslaget har betydning for Telestyrelsens administration, derved at  

 der ikke længere skal ske automatiske fornyelse af tilladelser ved disses  

 udløb men derimod ske en fornyet behandling i Telestyrelsen på grundlag af en  

 ny ansøgning.
 Endvidere vil der i forbindelse med udarbejdelsen af rammer for anvendelse  

 og prioritering af de samlede radiofrekvensressourcer blive pålagt  

 Telestyrelsen væsentlige nye arbejdsopgaver.
Endeligt vil Telestyrelsen i henhold til lovforslaget fremover skulle  

 udarbejde de bekendtgørelser, der vedrører forhold af teknisk karakter.
Den  

 samlede stigning i mængden af arbejdsopgaver medfører et behov for en  

 styrkelse af Telestyrelsens medarbejderstab.
Lovforslaget har visse besparelsesmæssige konsekvenser med hensyn til  

 Telestyrelsens finansieringsgrundlag, idet nettotalsfinansieringen forventes  

 reduceret fra ca. 30 mill. kr. årligt til 2-3 mill. kr. som følge af øget  

 sektorfinansiering.
Derudover har lovforslaget ingen økonomiske konsekvenser.
D.
Forholdet til EU-retten Lovforslaget indeholder en række bemyndigelser til forskningsministeren og  

 Telestyrelsen til at fastsætte administrative bestemmelser om de nærmere  

 vilkår for tilladelse til frekvensanvendelse.
Bemyndigelser til at fastsætte tekniske forskrifter skal ikke notificeres  

 for Kommissionen i medfør af direktiv 83/189 med senere  

 ændringer(Informationsproceduredirektivet). Det følger således af  

 fællesskabsrettet at en national bestemmelse, der alene giver bemyndigelse  

 til at udstede administrative forskrifter, hvis regler er bindende for de  

 berørte, men ikke i sig selv medfører retsvirkninger for borgerne, ikke er en  

 teknisk forskrift i direktivets forstand, jfr.
Præmis 29 i EF-domstolens dom  

 af 30. april 1996 i sag C-194/94, CIA Security International SA.
 Udkast til bekendtgørelser m.v., der udstedes i medfør af denne lov, og  

 som indeholder de nærmere tekniske krav til radioanlæg, skal derimod  

 notificeres for Kommissionen.
 Lovforslaget er i overensstemmelse med Europaparlamentets og Rådets  

 direktiv af 6. marts 1997 om ensartede principper for almene tilladelser og  

 enkeltlicenser for teletjenester.
 I henhold til direktivet gælder, at der som udgangspunkt ikke må stilles  

 krav om individuelle tilladelser (enkeltlicenser), men at der skal være  

 adgang til markedet på grundlag af generel lovgivning eller såkaldte almene  

 tilladelser, der svarer til fri adgang til at udbyde den pågældende tjeneste  

 mod overholdelse af generelle vilkår.
 Imidlertid kan der stilles krav om individuelle tilladelser i de  

 situationer hvor en udbyder får adgang til knappe ressourcer, hvortil bl.a.  

 regnes radiofrekvenser.
Udstedelse af individuelle tilladelser skal ske ved en åben,  

 ikke-diskriminerende, gennemsigtig procedure.
Samme procedure skal gælde for  

 alle ansøgere, medmindre der er objektive grunde for at skelne.
Vilkår for  

 individuelle tilladelser skal være objektivt begrundede,  

 ikke-diskriminerende, forholdsmæssigt afpassede og gennemsigtige.
 Antallet af individuelle tilladelser kan begrænses, når det er nødvendigt  

 for at sikre effektiv udnyttelse af knappe ressourcer, herunder  

 radiofrekvenser.
Angående gebyrer og afgifter fastslår direktivet, at disse bør være  

 baseret på objektive, ikke-diskriminerende og gennemsigtige kriterier.  

 Gebyrer må kun have til formål at dække de administrative omkostninger i  

 forbindelse med forvaltning, kontrol og håndhævelse af den gældende  

 lovgivning for et givet område.
Yderligere afgift kan dog pålægges når det  

 har til formål at sikre at ressourcerne udnyttes optimalt.
Dette kan bl.a.  

 være relevant på frekvensområdet, jf. også lovforslagets bestemmelser herom.
E.
Høring Forud for udarbejdelsen af lovforslaget har sigtelinierne herfor været  

 drøftet i en arbejdsgruppe under Telerådet, med repræsentation fra relevante  

 brancheaktører m.v.
 Udkastet til dette lovforslag har derudover været sendt til høring hos  

 relevante ministerier, berørte myndigheder og organisationer med flere.
Bemærkninger til de enkelte bestemmelser Til § 1 Til stk. 1 Formålet med loven er at sikre en effektiv udnyttelse af de samlede  

 radiofrekvensressourcer gennem en aktiv og fremadrettet  

 frekvensadministration, der i videst muligt omfang søger at foregribe  

 frekvensknaphedsproblemer og løse disse, før de pågældende problemer fører  

 til, at der er samfundsmæssigt hensigtsmæssige radiokommunikationsbehov, der  

 ikke kan tilgodeses.
Målsætningen herom kræver også, at der løbende sker en  

 indbyrdes prioritering af de anvendelser, der skal ske af de enkelte dele af  

 radiofrekvensressourcerne, i overensstemmelse med de internationalt fastlagte  

 rammer herfor.
 Sigtet med loven er desuden at sikre objektive, klare og  

 ikke-diskriminerende rammer for frekvensadministrationen.
 Brugere af radiofrekvenser omfatter blandt andet udbydere af telenet og  

 teletjenester som mobiltelefoni og personsøgning, radio- og tv-stationer,  

 teleselskaber der anvender trådløs teknologi til dele af deres infrastruktur,  

 private virksomheder som for eksempel vognmandsforretninger der anvender  

 lukkede radionet (PMR), radio-amatører, skibsfart, luftfart og offentlige  

 myndigheder, herunder beredskabsmyndigheder, politi og forsvar, der ligeledes  

 har brug for lukkede radionet.
Til stk. 2 Loven omfatter telekommunikation, der sker ved hjælp af radiobølger.
Ved  

 radiobølger forstås elektromagnetiske bølger med en frekvens under 3 THz, som  

 udbreder sig i det frie rum uden anvendelse af kunstige ledere.
 Endvidere er radiofrekvensmæssige og hertil knyttede tekniske spørgsmål  

 for radio- og fjernsynsvirksomhed omfattet af loven, mens adgang til at drive  

 programvirksomhed og rammerne herfor henhører lov om radio- og  

 fjernsynsvirksomhed.
Til § 2 Da frekvensressourcerne ikke er ubegrænsede, er det nødvendigt, at der  

 foretages en prioritering mellem flere mulige anvendelser af de til rådighed  

 værende radiofrekvensressoucer, herunder afvejninger af om de enkelte dele af  

 frekvensplanen skal anvendes til radio/tv-formål, til mobilkommunikation, til  

 trådløs infrastruktur (radiokæder, DECT m.v.) for udbydere af teletjenester,  

 til amatørradio-brug, til beredskabs- politi- eller forsvarsformål eller til  

 andre anvendelser.
Den prioritering der foretages er af stor betydning for blandt andet  

 telesektorens muligheder for at tilbyde de tjenester, der efterspørges af  

 brugere af f.eks. mobilkommunikation.
Den danske prioritering vil fortsat ske  

 inden for rammerne af de beslutninger, der træffes internationalt på  

 frekvensområdet.
Sigtet med den foreslåede bestemmelse er i forlængelse heraf at sikre, at  

 der i samspil med Telestyrelsen, der har den telefaglige ekspertise på  

 området, med telesektoren og andre brugere af radiofrekvenser, foretages en  

 løbende planlægning, der er udtryk for en fremadrettet og dynamisk  

 fastlæggelse af rammerne for den samlede danske frekvensallokering og  

 -anvendelse.
Målet med planlægningen er at sikre den rette prioritering  

 mellem såvel nye som eksisterende tjenester, således at der i videst muligt  

 omfang bliver adgang til at indføre nye tjenester samtidigt med, at  

 frekvensknaphed undgås for de eksisterende tjenester.
Det foreslås således, at der med et fast interval af to år udarbejdes nye  

 rammer for anvendelse og indbyrdes prioritering af de samlede til rådighed  

 værende radiofrekvensressourcer.
Den foreslåede hyppighed med hensyn til  

 revision af de fastlagte rammer svarer til hyppigheden af de internationale  

 forhandlinger om den globale frekvensallokering (radiokonferencerne i ITU's  

 regi), der gennemføres hver andet år.
Endvidere sikrer det toårige interval,  

 at planen revideres så ofte, at det bør være muligt at tage højde for den  

 forventede teknologiske udvikling.
Den reviderede frekvensplan, der således  

 bliver udarbejdet, erstatter den tidligere gældende.
Uanset at det er hensigten at revidere frekvensplanen hvert andet år, er  

 målsætningen at frekvensplanen fastlægges med et fremtidsperspektiv på  

 minimum fem år.
Målet er at sikre kontinuitet og langsigtethed i  

 planlægningen for derved at give markedsaktørerne de bedste muligheder for at  

 planlægge investeringer og aktiviteter udfra kendte forudsætninger.
Telebranchen, erhvervslivet og relevante forbrugerorganisationer skal  

 inddrages i planlægningsproceduren, således at de får lejlighed til at  

 påvirke beslutningerne ud fra deres praktiske kendskab til behov og  

 problemer.
Er der således i branchen en opfattelse af, at der er opstået,  

 eller der er på vej til at opstå, områder med frekvensknaphed, kan  

 telebranchen gennem de fastlagte procedurer aktivt påvirke den fremtidige  

 frekvensallokering og -anvendelse.
Branchen får endvidere på et meget tidligt  

 tidspunkt kendskab til planer og oplysninger, der kan være af betydning for  

 deres forretningsmæssige dispositioner.
 I tilknytning til drøftelserne om rammer for anvendelse og indbyrdes  

 prioritering af frekvensressourcerne vil der blive lejlighed til at drøfte,  

 hvorvidt der er behov for at iværksætte regulering af frekvensknaphed ved  

 hjælp af forhøjet frekvensafgift og/eller forhøjet administrativ prissætning.  

 På grund af disse værktøjers karakter af afgifter, kan de ikke iværksættes  

 administrativt, men kræver vedtagelse på finansloven.
Til stk. 2-5 Som administrativ myndighed forelægger Telestyrelsen forskningsministeren  

 forslag til rammerne for anvendelse og prioritering af frekvensressourcerne.
Forslaget danner grundlag for drøftelserne med telesektoren og relevante  

 brugerorganisationer m.v.
På baggrund heraf fastlægger forskningsministeren  

 de endelige rammer for anvendelse og indbyrdes prioritering af  

 radiofrekvensressourcerne for de efterfølgende 5 år.
Forskningsministeren kan  

 i den forbindelse fravige det af Telestyrelsen oprindeligt fremlagte forslag.
 De rammer, der udstikkes af forskningsministeren efter ovennævnte  

 procedure, skal blandt andet indeholde en beskrivelse af de  

 »mandater«, der udgør grundlaget for Telestyrelsens deltagelse i  

 internationale forhandlinger og indgåelse af bindende aftaler samt  

 tiltrædelse af beslutninger (herunder ERC-decisions) vedrørende  

 frekvensallokering på Danmarks vegne.
Endvidere skal rammerne omfatte en frekvensplan for den nationale  

 allokering og anvendelse af radiofrekvenser.
Den nationale frekvensplan skal  

 baseres på de internationale aftaler, som Danmark har tiltrådt, eller  

 påtænker at tiltræde.
Endvidere skal planen indeholde specificerede  

 oversigter over den fastlagte anvendelse af de enkelte dele af  

 frekvensplanen, herunder hvilke tjenester og systemer, det er hensigten at  

 give adgang til inden for de enkelte dele heraf.
Anvendelsesplanen indeholder  

 ligeledes en beskrivelse af de påtænkte tidsrammer for den fastlagte  

 anvendelse, således at planen beskriver fremtidige påtænkte ændringer i  

 anvendelsesplanen og i de for den enkelte tjeneste fastlagte tidsrammer for  

 eventuel omlægning m.v.
I frekvensplanen indgår ligeledes en beskrivelse af  

 de beslutninger, der er truffet om anvendelse af frekvensadministrative  

 metoder.
 Det bør generelt tilstræbes, at der fastlægges rammer for anvendelse af de  

 samlede frekvensressourcer i overensstemmelse med internationale  

 allokeringer, øvrige internationale beslutninger om anvendelse af dele af  

 radiofrekvensspektret til konkrete tjenester eller systemer, samt  

 internationale specificeringer og standardiseringer af udstyr til  

 radiokommunikationsformål.
Det er desuden hensigten, som nævnt i de almindelige bemærkninger, med  

 denne lov at introducere en række supplerende frekvensadministrative  

 styringsinstrumenter eller metoder, med sigte på administrationen af de dele  

 af frekvensplanen, hvori der er eller inden for et kortere tidsrum forventes  

 frekvensknaphed.
Beslutninger om iværksættelse af disse  

 frekvensadministrative styringsinstrumenter inden for de enkelte dele af  

 frekvensplanen træffes som udgangspunkt i sammenhæng med den toårige  

 planlægningsprocedure.
 Forskningsministeren kan fastsætte regler for Telestyrelsen udarbejdelse  

 af forslag som nævnt ovenfor, herunder stille nærmere krav til de elementer,  

 der skal indgå i det samlede forslag.
Til stk. 6 Den foreslåede bestemmelse har bl.a. til hensigt at præcisere, at der i  

 forskningsministerens fastsættelse af rammerne for anvendelse og indbyrdes  

 prioritering også kan indgå nærmere regler om, inden for hvilke dele af  

 frekvensplanen, der skal anvendes individuelle frekvenstilladelser,  

 henholdsvis inden for hvilke områder, der alene bør fastsættes generelle  

 vilkår for udnyttelse, samt inden for hvilke dele af frekvensplanen og til  

 hvilke formål anvendelse kan ske uden videre.
 Som udgangspunkt er kompetencen til at fastsætte regler herom dog henlagt  

 til Telestyrelsen, jf. §§ 12-14 og det forudsættes således, at  

 forskningsministeren vil være tilbageholdende med at udnytte denne hjemmel.
Endvidere præciseres det, at der i forskningsministerens fastlæggelse af  

 frekvensplanen kan indgå tidsmæssige rammer for, hvor længe en given del af  

 frekvensplanen kan forventes anvendt til en eller flere tjenester eller  

 systemer.
Den pågældende bestemmelse vil bl.a. danne grundlag for  

 fastsættelse af evt. udløbstidspunkter for anvendelse af radiofrekvenser til  

 et givet formål.
Endelig kan forskningsministeren fastlægge, at der for dele af  

 frekvensspektret skal være begrænsninger med hensyn til gennemstilling af  

 kommunikation til offentlige telenet eller teletjenester.
Hensigten er, at  

 der i videst mulig omfang skal være adgang til gennemstilling til de  

 offentlige telenet.
Knaphed på frekvensressourcer kan imidlertid betyde, at  

 begrænsning i adgangen til gennemstilling på visse områder kan være påkrævet.  

 For de områder hvor gennemstilling ikke tillades vil der imidlertid altid  

 være adgang til enkeltgennemstilling, f.eks. til 112.
Til stk. 7 De nævnte statusrapporter skal indeholde oplysninger om i hvilket omfang  

 der inden for de enkelte dele af frekvensplanen, er meddelt tilladelser, og i  

 hvilket omfang der herved sker en udnyttelse af de samlede  

 radiofrekvensressourcer inden for denne del af frekvensplanen.
Rapporten vil  

 således udgøre en overordnet oversigt over, i hvilket omfang der er ledige  

 frekvensressourcer.
Det er ikke hensigten, at der i forbindelse med  

 udarbejdelse af de nævnte statusrapporter skal ske en egentlig kortlægning  

 eller monitering af udnyttelsesgrad m.v. inden for de enkelte dele af  

 frekvensplanen.
Til stk. 8 Det foreslås hermed at give forskningsministeren hjemmel til at fastlægge  

 de nærmere tidsmæssige rammer for iværksættelse af udarbejdelse af  

 frekvensplan m.v. efter stk. 1-7. De tidsmæssige rammer herfor bør fastlægges  

 således, at der er et hensigtsmæssigt tidsmæssigt samspil mellem fastlæggelse  

 af rammer m.v. på nationalt niveau, og de efterfølgende internationale  

 forhandlinger om allokering af radiofrekvenser.
Telestyrelsen forestår på Danmarks vegne de internationale forhandlinger  

 om frekvensallokering.
De globale forhandlinger herom finder sted ved World  

 Radio Conference (WRC) hvert andet år i oktober/ november måned.
Før  

 forhandlingerne fremsendes de internationale forhandlingsoplæg til de enkelte  

 lande.
Telestyrelsen vil bl.a. på grundlag heraf kunne udarbejde forslag til  

 danske forhandlingsmålsætninger.
Endvidere deltager Telestyrelsen i det  

 løbende internationale samarbejde, herunder i European Radiocommunications  

 Commitee (ERC), om konkret frekvensanvendelse.
Til § 3 Frekvensplanen skal som udgangspunkt være offentliggjort i Lovtidende,  

 idet den udgør en integreret del af retsgrundlaget for udnyttelse af  

 frekvensressourcerne.
Frekvensplanen indgår således i de af  

 forskningsministeren fastlagte rammer, jf. § 2, stk. 1 og stk. 5-6, der som  

 udgangspunkt offentliggøres i form af en bekendtgørelse.
Imidlertid vil selve frekvensplanen, jf. § 2, stk. 3, nr. 2, være af så  

 stort omfang, at det er uhensigtsmæssigt at offentliggøre denne gennem  

 Lovtidende.
Det er således hensigten ved kongelig anordning at undtage denne  

 fra offentliggørelse heri.
Frekvensplanen vil derimod blive offentliggjort af Telestyrelsen.  

 Offentliggørelse vil eventuelt kunne finde sted i elektronisk form, herunder  

 med on-line adgang, under forudsætning af at de, der måtte ønske det,  

 eventuelt mod betaling, kan få tilsendt en udskrift.
Brugerne vil af  

 Telestyrelsen blive orienteret om frekvensplanens eksistens og betydning.
Forskningsministeren kan i henhold til stk. 2 fastsætte regler om, hvilke  

 oplysninger Telestyrelsen skal offentliggøre som supplement til  

 frekvensplanen.
For disse oplysninger gør det sig gældende, at det er  

 forskrifter fastsat i bekendtgørelser som er offentliggjort i Lovtidende.
Af  

 hensyn til frekvensplanens praktiske anvendelighed kan det imidlertid være  

 hensigtsmæssigt her at gengive disse informationer, eventuelt i form af en  

 henvisning til de relevante bekendtgørelser.
Det forudsættes, at det efter  

 denne bestemmelse blandt andet vil blive fastsat, at der i tillæg til  

 frekvensplanen skal gives oplysninger om, hvilke frekvensadministrative  

 instrumenter, der finder anvendelse inden for de enkelte dele af  

 frekvensplanen.
Til § 4 Formålet med bestemmelsen er blandt andet at give mulighed for hurtigt at  

 kunne justere de gældende rammer for anvendelse og indbyrdes prioritering af  

 de samlede frekvensressourcer.
Der bør således være muligt at ændre den  

 fastlagte frekvensplan og at introducere yderligere frekvensadministrative  

 styingsinstrumenter på baggrund af pludseligt opståede forandringer med  

 hensyn til frekvensudnyttelses-situationen, ligesom der bør kunne fastsættes  

 nye eller supplerende forhandlingsmålsætninger med henblik på internationale  

 forhandlinger.
Inden der fastlægges yderligere rammer for anvendelse eller prioritering  

 af frekvensressourcerne efter § 4, vil der blive gennemført de fornødne  

 branchehøringer m.v., med henblik på også efter denne procedure at sikre en  

 solid inddragelse af sektor-interesserne i beslutningsprocessen inden de  

 endelige bestemmelser fastlægges.
Høringsproceduren kan dog forenkles af  

 forskningsministeren, såfremt det måtte være nødvendigt på grund af tidspres.
 Den foreslåede bestemmelse vil straks efter lovens vedtagelse, på grundlag  

 af en indstilling fra Telestyrelsen og efter drøftelser med brancheaktører,  

 danne grundlag for implementering af en række styringsinstrumenter på de  

 områder inden for frekvensplanen, hvor der allerede i dag foreligger  

 frekvensknaphed.
 Som nævnt i de almindelige bemærkninger er Telestyrelsen på nuværende  

 tidspunkt i færd med at kortlægge behovet for radiokæder, og det forventes,  

 at der på baggrund af undersøgelsens resultat vil blive behov for at foretage  

 en administrativ omfordeling af de til rådighed værende frekvensressourcer,  

 sandsynligvis kombineret med et offentligt udbud over de særligt  

 eftertragtede hovedstrækninger.
 Endvidere vil der være behov for at introducere en række  

 frekvensadministrative styringsinstrumenter med henblik på at løse akutte  

 frekvensknapheds-problemer vedrørende radiofrekvenser til lukkede radionet  

 (PMR) i Københavnsområdet samt eventuelt andre storbyområder.
 Endelig vil bestemmelsen danne grundlag for videreførelse af den allerede  

 igangsatte regulering af mobilselskabernes (indtil videre Tele Danmark Mobils  

 og Sonofons) udnyttelse af de tildelte radiofrekvenser, der indebærer at de  

 pågældende selskaber pålægges at oplyse om udnyttelsesgrad og dokumentere  

 denne på grundlag af nærmere regler fastsat af Telestyrelsen, med henblik på  

 eventuel efterfølgende administrativ omfordeling.
Til § 5 Til stk. 1 Bestemmelsen indeholder en udtømmende opregning af de  

 frekvensadministrative metoder, som forskningsministeren kan iværksætte i  

 tilfælde af aktuel eller forventet frekvensknaphed.
For ministerens  

 beslutning om, hvilke frekvensadministrative metoder der skal finde  

 anvendelse, gælder det almindelige proportionalitetsprincip.
Således skal der  

 til enhver tid ske anvendelse af den eller de mindst indgribende  

 frekvensadministrative metoder.
Det er ikke muligt at opstille en generel  

 prioriteret rækkefølge af de i loven hjemlede frekvensadministrative metoder,  

 der kan danne grundlag for afvejning af, hvilke frekvensadministrative  

 metoder, der først bør bringes i anvendelse.
Metodernes indgriben på det  

 enkelte frekvensområde vil således variere efter frekvensområdet og de dertil  

 knyttede tjenester og det er derfor nødvendigt, at der for hver enkel  

 knaphedssituation sker en indbyrdes afvejning af metodernes indgribende  

 karakter.
Til stk. 2 Nogle knaphedssituationer kan løses ved at en enkelt metode benyttes  

 alene, mens andre kræver en kombineret anvendelse af flere metoder.  

 Ministeren kan derfor i medfør af stk. 3 træffe beslutning om anvendelse af  

 de frekvensadministrative metoder såvel enkeltvis som i kombination.
En  

 kombineret anvendelse af flere frekvensadministrative styringsinstrumenter  

 kan i visse tilfælde være mindre indgribende end anvendelsen af et enkelt  

 styringsinstrument.
Til stk. 3 Situationer med frekvensknaphed kan opstå såvel nationalt som i geografisk  

 afgrænsede områder.
Lokal frekvensknaphed vil formentlig især opstå i  

 storby-områder.
Sigtet med den foreslåede bestemmelse er derfor at sikre  

 hjemmel til at foretage geografisk differentiering, således at en eller flere  

 frekvensadministrative styringsinstrumenter kan anvendes i geografisk  

 afgrænsede områder.
Det vil være en forudsætning, at metodens anvendelse ikke  

 som sådan medfører en forvridning af konkurrencen mellem konkurrerende  

 tjenester eller systemer, der betjener samme gruppe af brugere.
Til § 6 Til stk. 1 Offentligt udbud af radiofrekvens-ressourcer indebærer, at de  

 interesserede tilbudsgivere på grundlag af deres respektive tilbud  

 konkurrerer om at få tildelt de pågældende frekvensressourcer.
Afgørende for, hvem de pågældende frekvenser skal tildeles, vil være de  

 afgivne tilbud og disses indhold med hensyn til for eksempel kvalitet af og  

 pris for de tjenester, som det er hensigten at udbyde på grundlag af de  

 pågældende frekvenser.
Denne form for offentligt udbud omtales også som  

 tjenesteauktion.
 Den foreslåede bestemmelse hjemler ikke afholdelse af udbudsforretninger,  

 hvor det indgår som et udvælgelseskriterium, hvilke beløb de interesserede  

 parter er villige til at betale for at få adgang til at udnytte de pågældende  

 frekvensressourcer, såkaldt økonomisk auktion.
Udbud af radiobaserede telenet, som for eksempel mobilnet eller  

 radiobaserede net, der sigter på at betjene en række brugergrupper med behov  

 for lukkede radionet via en fælles radiobaseret infrastruktur, forudsætter  

 som udgangspunkt, at frekvenserne er tildelt gennem offentligt udbud.
For så  

 vidt angår TETRA, forventes det således, at der indenfor den nærmeste fremtid  

 skal afholdes offentligt udbud herover, jf. også de almindelige bemærkninger.  

 Et sådant udbud vil enten kunne omfatte udbud af frekvenser med sigte på et  

 som udgangspunkt rent kommercielt TETRA-net med sigte på udbud af tjenester  

 til f.eks. vognmænd, taxi-selskaber og andre, der i dag har etableret egne  

 lukkede radionet, eller udbud af frekvenser med sigte på etablering af et  

 samlet TETRA-net, der betjener såvel kommercielle brugere som brugere inden  

 for nød-, sikkerheds- og beredskabsområdet.
Den førstnævnte løsning vil i givet fald formentlig skulle kombineres med  

 tildeling af radiofrekvenser m.h.p. etablering af et særskilt TETRA-net, der  

 alene anvendes til nød-, sikkerheds- og beredskabsformål, og således ikke  

 danner grundlag for nogen form for kommercielt udbud af tjenester.
Se også  

 bemærkningerne til § 14 om en sådan blokvis tildeling af frekvenser til  

 ikke-kommercielle formål.
 Offentligt udbud skal dog ikke afholdes, hvis der er rigelige eller  

 tilstrækkelige frekvensressourcer til at imødekomme den samlede efterspørgsel  

 efter frekvenser til den pågældende anvendelse, eller hvis der er tale om  

 teknologier hvor flere udbydere kan sameksistere inden for de pågældende  

 frekvensbånd, således som det f.eks. er tilfældet med DECT-teknologien, der  

 kan anvendes blandt andet til lokal radiobaseret infrastruktur, herunder  

 radiobaserede abonnentledningsnet.
M.h.t. egentlige offentlige mobilkommunikationsnet med tilhørende basale  

 tjenester forudsættes offentligt udbud med sigte på udstedelse af tilladelser  

 hertil som hidtil afviklet på grundlag af bestemmelserne i lov om offentlig  

 mobilkommunikation.
Forskningsministeren fastlægger ved bekendtgørelse,  

 hvilke teknologier der skal i offentligt udbud på grundlag af lov om  

 offentlig mobilkommunikation, jf. bestemmelserne herom i mobilloven.
Til stk. 3 og 4 Forskningsministeren vil i medfør af den foreslåede bestemmelse kunne  

 fastsætte nærmere regler for kommende udbudsforretninger.
Fastsættelse af  

 reglerne skal ske i form af en bekendtgørelse.
Inden udstedelse af en sådan  

 bekendtgørelse skal der foretages en høring blandt relevante branche- og  

 brugerrepræsentanter over et udkast hertil.
I bekendtgørelserne vil bl.a.  

 kunne indgå, hvilke tjenester eller systemer udbudsforretningen omfatter, de  

 tilsigtede målsætninger med hensyn til tjenesteudbud, kvalitet og pris og i  

 forlængelse heraf evalueringskriterierne for de indkomne tilbud, hvordan  

 udbudsforretningen skal tilrettelægges, herunder hvorvidt udbud skal  

 foretages i en eller flere runder samt tidsplanen for det pågældende udbud.  

 Endeligt skal det i bekendtgørelsen fastlægges, hvorvidt ministeren skal  

 inddrages i at fastsætte yderligere regler for udbudet.
Sådanne yderligere  

 regler vil i givet fald, i lighed med de ovenfor nævnte, typisk blive  

 udstukket i form af en bekendtgørelse dog således, at det ved afgørelsen  

 heraf indgår, at der ikke herved bør ske unødige forsinkelser af selve  

 udbudsforretningen.
 I medfør af stk. 4 fastsætter forskningsministeren endvidere regler for  

 udformning af udbudsmaterialet og overordnede kriterier for udvælgelse af  

 tilladelsesindehavere.
Til § 7 Administrativ omfordeling indebærer, at de til en tjeneste tildelte  

 frekvenser omfordeles mellem de eksisterende tilladelsesindehavere og/eller  

 at dele af de eksisterende tilladelsesindehaveres frekvenser inddrages og  

 tildeles andre, der ønsker at udbyde samme eller en tilsvarende tjeneste.
 De frekvenser der inddrages, er således frekvenser som på det pågældende  

 tidspunkt allerede er tildelt i medfør af gældende tilladelser.
 Administrativ omfordeling giver mulighed for på baggrund af klare,  

 objektive og ikke-diskriminerende regler, at foretage en ny fordeling af de  

 for tjenesten eller systemet til rådighed værende frekvenser, således at både  

 hidtidige og kommende tilladelsesindehavere på området tilgodeses.
 Det er en forudsætning for metodens anvendelse, at det ikke er muligt  

 inden for den samlede prioritering af frekvensressourcerne at afsætte  

 yderligere frekvenser til den pågældende tjeneste eller det pågældende  

 system.
 Der kan umiddelbart forudses to områder, hvor der vil være behov for  

 fastsættelse af nærmere regler om administrativ omfordeling.
Af historiske årsager er situationen i dag den, at der foreligger en  

 skævdeling af frekvensressourcerne til radiokæde-formål, idet Tele Danmark er  

 tildelt en række frekvenser hertil.
Samtidig ønsker en række nye  

 markedsaktører at få tildelt frekvensressourcer til samme formål.
Det må  

 derfor forudses, at der på baggrund af Telestyrelsens igangværende  

 kortlægning af behovet for radiokæder, vil skulle ske en administrativ  

 omfordeling af disse ressourcer.
Endvidere vil der for så vidt angår frekvenser til mobilnet skulle  

 fastsættes nærmere regler for en eventuel administrativ omfordeling af  

 frekvensressourcerne mobiloperatørerne imellem.
Reglerne vil skulle medvirke  

 til at sikre, at en mobiloperatør, som i konkurrencen med andre operatører  

 har kunnet tiltrække en stor kundebase og håndterer en stor trafikmængde, vil  

 kunne få overført yderligere frekvenser fra en operatør, der håndterer en  

 mindre trafikmængde og dermed udnytter sin frekvenstildeling mindre  

 effektivt.
På hvilket grundlag en sådan omfordeling skal ske blev allerede  

 fastlagt med gennemførelsen af lov om offentlig mobilkommunikation i trin 2a.  

 Den pågældende regulering er baseret på en sammenlignende analyse af  

 frekvenseffektivitet.
De pågældende bestemmelser om frekvensudnyttelse i lov om offentlig  

 mobilkommunikation foreslås med det parallelt fremsatte forslag til Lov om  

 ændring af lov om offentlig mobilkommunikation ophævet.
Blandt andet foreslås  

 § 6, stk. 2, i Lov om offentlig mobilkommunikation ophævet.
Bestemmelsen  

 giver adgang til at omfordele frekvenser, der ikke udnyttes tilstrækkeligt  

 effektivt til andre mobiloperatører.
Hjemmel til en sådan administrativ  

 omfordeling vil herefter blive varetaget af nærværende generelle bestemmelse  

 om administrativ omfordeling af frekvenser.
Til stk. 4 Bestemmelsen giver forskningsministeren hjemmel til i ganske særlige  

 tilfælde at fravige det i medfør af stk. 3 fastsatte minimum for varsler om  

 administrativ omfordeling.
 Bestemmelsen tænkes kun anvendt undtagelsesvis, hvor der er tale om stærkt  

 presserende frekvensknaphed der indebærer at større grupper af brugere på  

 grund af frekvensknaphed udelukkes fra den ønskede benyttelse af frekvenser  

 til tjenester, der har en klar samfundsmæssig nytteværdi.
Til stk. 5 Af nr. 2 fremgår, at der kan fastsættes regler om indbyrdes sammenligning  

 og prioritering af frekvensanvendelsen inden for den pågældende del af  

 frekvensplanen med sigte på, at visse anvendelsesformål kan henvises til  

 andre relevante dele af frekvensplanen.
Radiokædeområdet er et eksempel herpå.
Ved anvendelse af bestemmelsen på  

 radiokædeområdet vil det indebære, at radiokædeanvendelser til nogle formål  

 vil blive henvist til andre relevante radiokædefrekvensbånd end det  

 frekvensbånd, hvor der skal foretages en administrativ omfordeling.
Radiokædeforbindelser kan etableres til forskellige formål.
Det kan være  

 som infrastruktur i telenet eller som enkeltstående forbindelser, f.eks. til  

 programfremføring fra en lokal tv-stations studie til sendermasten.  

 Radiokædestrækninger kan endvidere have forskellige længder, f.eks. fra under  

 5 km. til over 30 km.
Da udbredelsesforholdene for radiobølger ikke muliggør  

 lange radiokædestrækninger i de høje frekvensbånd bestemt for  

 radiokædeformål, må det påregnes, at korte radiokædestrækninger hovedsageligt  

 skal etableres i de højere frekvensbånd.
Frekvensbåndene til radiokædeformål  

 er normalt placeret i adskilte bånd i frekvensplanen fra 4 GHz til 50 GHz.
Til § 8 Krav om øget frekvenseffektivitet ved benyttelse af mere effektiv  

 teknologi eller metode, kan stilles når der er knaphed på frekvenser til den  

 pågældende tjeneste eller det pågældende system.
Et skærpet krav til frekvenseffektiviteten vil som oftest indebære et krav  

 om anvendelse af mere bekostelig teknologi.
Det er derfor en forudsætning for  

 et sådant krav, at anvendelse af den krævede teknologi er egnet til at  

 medvirke til at løse den pågældende knaphedssituation. Øget  

 frekvenseffektivitet vil også kunne opnås ved krav om opstilling af  

 yderligere udstyr af den allerede anvendte art.
 Krav i medfør af § 8 kan dels stilles generelt til individuelle  

 tilladelser i et konkret frekvensområde, dels i form af ændrede vilkår for  

 anvendelse af de radiofrekvenser, hvortil der i henhold til §§ 12 og 13 ikke  

 kræves individuel tilladelse.
Til stk. 4 For krav i henhold til § 8 gælder, at der skal fastsættes et varsel.
Dette  

 varsel skal i videst muligt omfang fastsættes under hensyntagen til de  

 driftsmæssige afskrivningsperioder for det anvendte udstyr.
Til stk. 5 Se bemærkningerne til § 7, stk. 4.
Til § 9 Med § 3, stk. 1, nr. 7, i lov om visse forhold på  

 telekommunikationsområdet, som affattet ved lov nr. 469 af 12.6.1996,  

 indførtes der hjemmel til at foretage en regulering af radiobaserede telenet  

 og teletjenester med henblik på løsning af kapacitetsproblemer.
Af  

 bemærkningerne til lovforslaget (Lovforslag nr.
L 244) fremgår, at hensigten  

 med bestemmelsen er at give mulighed for fastsættelse af nærmere regler om,  

 at Telestyrelsen kan gribe ind i tilfælde af kapacitetsproblemer på  

 DECT-området og herunder træffe afgørelse om, at mere kapacitetskrævende  

 udnyttelsesformer skal ophøre.
Bestemmelsen giver således mulighed for at  

 fastsætte bestemmelser for DECT, herunder at foretage indgreb, der begrænser  

 mulighederne for i konkrete tilfælde at anvende DECT til mere  

 kapacitetskrævende telekommunikationsydelser.
 Med vedtagelsen af nærværende lovforslag bliver ovennævnte lovhjemmel  

 overflødig, idet tilsvarende regler vil kunne fastsættes med hjemmel i  

 lovforslagets § 9.
Til § 10 Administrativ inddragelse indebærer, at de til en tjeneste eller et system  

 tildelte frekvenser helt eller delvist inddrages med det formål at anvende de  

 derved frigivne frekvensressourcer til en anden tjeneste eller en anden  

 teknologi.
Metodens anvendelse forudsætter, at frekvensøkonomien for den  

 eksisterende udnyttelse af frekvenserne, dvs. det antal frekvenser den  

 pågældende teknologi kræver, udnyttelsesgraden af disse i form af omfanget af  

 trafik, sammenholdes med alternative anvendelsesmuligheder med det resultat  

 at en alternativ anvendelse samlet anses for mere hensigtsmæssig.
 M.h.t. frekvenser der danner grundlag for udbud af tjenester til større  

 grupper af slutbrugere, skal der endvidere lægges vægt på antallet af  

 tilknyttede slutbrugere og alternative muligheder for at betjene disse.  

 Bestemmelsen forudsættes således alene anvendt i situationer, hvor der kun er  

 et beskedent antal slutbrugere tilsluttet de pågældende tjenester, og hvor  

 svigtende kundetilgang og markant forringet frekvensøkonomi gør en  

 videreførelse af den pågældende tjeneste samfundsøkonomisk uholdbar.
 Administrativ inddragelse kan finde sted dels af frekvenser, der udnyttes  

 i henhold til meddelte individuelle tilladelser, jf. § 14, dels af  

 frekvenser, der anvendes i medfør af §§ 12 og 13.
Til stk. 3, nr. 3 M.h.t. de tidsmæssige rammer for administrativ inddragelse skal disse for  

 så vidt angår frekvenser, der danner grundlag for udbud af tjenester til  

 større grupper af slutbrugere, og hvor de pågældende tjenester må nedlægges  

 som følge af inddragelsen, fastsættes således at der sikres mulighed for  

 overflytning af de pågældende slutbrugere til andre tjenester.
Til stk. 3, nr. 4 Administrativ inddragelse af frekvensressourcer forudsætter, at sigtet er  

 at udbyde de pågældende frekvenser til andet formål, herunder evt. at udbyde  

 disse på grundlag af offentligt udbud.
Til stk. 4 Se bemærkningerne til § 7, stk. 4.
Til § 11 Frekvensplanen er bindende, hvorfor enhver anvendelse af radiofrekvenser  

 og fastsættelse af vilkår for anvendelse skal ske i henhold hertil.  

 Meddelelse af tilladelser skal således også ske i henhold til frekvensplanens  

 bestemmelser.
Hvor der er truffet beslutning om anvendelse af  

 frekvensadministrative metoder i medfør af kap. 2 meddeles tilladelser i  

 overensstemmelse hermed.
 Frekvensplanens bestemmelser om allokering og anvendelser er udtømmende.  

 Der kan således ikke i forbindelse med meddelelse af tilladelser i henhold  

 til §§ 12-14 ske indskrænkninger i forhold til frekvensplanen.
Til § 12 Der kan med hjemmel i denne bestemmelse ske en anvendelse af frekvenser,  

 uden at der hertil er meddelt individuel tilladelse.
For denne anvendelse af  

 frekvenser gælder dog også, at de i frekvensplanen fastsatte bestemmelser er  

 bindende.
Forsvaret tildeles i frekvensallokerings- og anvendelsesplanen en række  

 frekvenser til egen benyttelse.
Den nærmere brug af disse frekvenser skal ske  

 i henhold til aftale med Telestyrelsen.
Telestyrelsens fastsættelse af regler  

 for forsvarets anvendelse af frekvenser skal ske i et samarbejde mellem  

 Telestyrelsen og Forsvarskommandoen.
Reglerne tager udgangspunkt i NATO's  

 overordnede frekvensaftale (NATO Joint Frequency Agreement) Med hjemmel i stk. 4 kan Telestyrelsen træffe beslutning om, at også andre  

 kategorier af radiokommunikation kan ske uden individuel tilladelse og uden  

 at der fastsættes generelle vilkår herfor.
Til § 13 Frekvensplanen indeholder udover allokeringsdelen tillige en beskrivelse  

 af hvilke frekvenser, der er afsat til hvilke tjenester og systemer.
Nogle  

 frekvensområder vil kunne blive anvendt af brugere uden meddelelse af en  

 individuel tilladelse.
Forskningsministeren har i dag en generel hjemmel til at fastsætte en  

 række vilkår for anvendelse af radiofrekvenser, der sker uden individuelle  

 tilladelser.
Der er i medfør heraf fastsat regler for blandt andet  

 mobiltelefoner, mobilt satellitudstyr, alarmanlæg, mikrobølgeanlæg og  

 fjernstyringsanlæg.
Det foreslås, at denne kompetence fremover henlægges til  

 Telestyrelsen.
 I henhold til bestemmelsen vil vilkår kunne omfatte:
1) Radiotekniske krav, herunder begrænsninger med hensyn til den anvendte  

 sendestyrke, antennehøjde, antenneretning m.v.
Med henblik på at anvendelsen  

 af radioanlæggene kan ske med effektiv udnyttelse af  

 radiofrekvensressourcerne, er det i et vist omfang nødvendigt, at der knyttes  

 vilkår til bl.a. den tekniske indretning og anvendelse af de benyttede  

 radioanlæg vedrørende senderstyrke, antennehøjde m.v.
2) Krav med sigte på overholdelse af internationale forpligtelser på  

 radiofrekvensområdet, herunder aftaler om international frekvenskoordinering.  

 Det skal i den forbindelse sikres, at det internationale regelsæt kaldet Det  

 Internationale Radioreglement overholdes.
Radioreglementet indeholder de  

 overordnede internationale regler inden for frekvensforvaltning.
Det skal  

 endvidere sikres, at aftaler indgået på europæisk plan overholdes, herunder  

 de aftaler der træffes med nabolande m.h.t. frekvenskoordinering.
3) Krav om anvendelse af typegodkendte radioanlæg.
For radioanlæg, der er  

 kombinerede sendere og modtagere, og for radioanlæg, der er sendere, kan der  

 stilles krav om anvendelse af typegodkendt udstyr.
Radioanlæg, der alene er  

 indrettet til modtagning, er bortset fra radioanlæg (modtagere), der indgår i  

 nød- og sikkerhedstjenester fritaget for krav om typegodkendelse, jf. også §  

 12.
 4) Krav om anvendelse af radioanlæg, hvor der foreligger dokumentation for  

 overholdelse af forud fastsatte tekniske krav i form af fabrikanterklæringer.  

 For radioanlæg, hvor der ikke stilles krav om typegodkendelse, kan der  

 stilles krav om, at der foreligger dokumentation i form af  

 fabrikanterklæringer om, at fastsatte tekniske krav er overholdt.
 5) Krav om anvendelse af godkendte kvalitetsstyringssystemer.
6) Indskrænkninger vedrørende den geografiske udstrækning af  

 anvendelsesområder for de tildelte frekvenser.
I forbindelse med tildelingen  

 af en individuel tilladelse kan Telestyrelsen fastsætte krav om at de  

 pågældende frekvenser kun må benyttes i et defineret geografisk område.
Det  

 kan f.eks. være begrundet i, at de tildelte frekvenser samtidigt skal  

 anvendes flere steder i landet eller i beskyttelsen af andre radiotjenester,  

 f. eks. hospitaler, lufthavne o.l.
7) Overholdelse af frekvensplanen og heri fastlagte nærmere regler for  

 anvendelse af de tildelte frekvenser.
På grundlag af frekvensplanlægningen i  

 medfør af kapitel 2 kan der fastsættes krav om overholdelse af planer og de  

 heri fastsatte nærmere regler for anvendelse af frekvenserne.
8) Overholdelse af forstyrrelsesmæssige vilkår.
Telestyrelsen kan  

 fastsætte krav om overholdelse af forstyrrelsesmæssige vilkår, herunder pligt  

 til at søge forstyrrelser afhjulpet.
Til § 14 På områder, der ikke er omfattet af §§ 12 eller 13, må anvendelse af  

 frekvenser alene ske på baggrund af en individuel tilladelse.
Individuel  

 tilladelse kan opnås ved at indgive ansøgning herom til Telestyrelsen.
Ved  

 udstedelse af tilladelser fastsætter Telestyrelsen de nærmere vilkår for  

 frekvensanvendelsen.
Som udgangspunkt udsteder Telestyrelsen fortsat tilladelser efter  

 princippet om først til mølle.
Hvor der er truffet beslutning om anvendelse  

 af en frekvensadministrativ metode i henhold til kap. 3, sker udstedelse af  

 tilladelser dog i henhold til de regler, der gælder for metodens anvendelse.
Forskningsministeren har i dag en generel hjemmel til i forbindelse med  

 udstedelse af tilladelser at fastsætte en række vilkår for tilladelser,  

 herunder vilkår for individuelle tilladelser.
Det foreslås, at denne  

 kompetence fremover henlægges til Telestyrelsen.
 Vilkår vil kunne omfatte:
1) Radiotekniske krav, herunder begrænsninger med hensyn til den anvendte  

 sendestyrke, antennehøjde, antenneretning m.v.
Med henblik på at anvendelsen  

 af radioanlæggene kan ske med effektiv udnyttelse af  

 radiofrekvensressourcerne, er det i et vist omfang nødvendigt, at der knyttes  

 vilkår til bl.a. den tekniske indretning og anvendelse af de benyttede  

 radioanlæg vedrørende senderstyrke, antennehøjder m.v.
2) Krav med sigte på overholdelse af internationale forpligtelser på  

 radiofrekvensområdet, herunder aftaler om international frekvenskoordinering.  

 Det skal i den forbindelse sikres, at det internationale regelsæt kaldet Det  

 Internationale Radioreglement overholdes.
Radioreglementet indeholder de  

 overordnede internationale regler inden for frekvensforvaltning.
Det skal  

 endvidere sikres, at aftaler indgået på europæisk plan overholdes, herunder  

 de aftaler der træffes med nabolande m.h.t. frekvenskoordinering.
3) Krav om anvendelse af typegodkendte radioanlæg.
For radioanlæg, der er  

 kombinerede sendere og modtagere, og for radioanlæg, der er sendere, kan der  

 stilles krav om anvendelse af typegodkendt udstyr.
Radioanlæg, der alene er  

 indrettet til modtagning, er bortset fra radioanlæg (modtagere), der indgår i  

 nød- og sikkerhedstjenester, fritaget for krav om typegodkendelse.
 4) Krav om anvendelse af radioanlæg, hvor der foreligger dokumentation for  

 overholdelse af forud fastsatte tekniske krav i form af fabrikanterklæringer.  

 For radioanlæg, hvor der ikke stilles krav om typegodkendelse, kan der  

 stilles krav om atder foreligger dokumentation i form af fabrikanterklæringer  

 om, at fastsatte tekniske krav er overholdt.
 5) Krav om anvendelse af godkendte kvalitetsstyringssystemer.
6) Krav om, at brugeren af de pågældende radiofrekvenser skal have bestået  

 foreskrevne prøver.
Der kan fastsættes krav om, at brugeren af  

 radiofrekvenser for så vidt angår de maritime radiotjenester,  

 luftfartsradiotjenester og amatør-radio og amatør-radiosatellittjenester skal  

 have bestået foreskrevne prøver.
Kravet er en udmøntning af krav fra det  

 internationale radioreglement.
7) Indskrænkninger vedrørende den geografiske udstrækning af  

 anvendelsesområder for de tildelte frekvenser.
I forbindelse med tildelingen  

 af en individuel tilladelse kan Telestyrelsen fastsætte krav om at de  

 pågældende frekvenser kun må benyttes i et defineret geografisk område.
Det  

 kan f.eks. være begrundet i at de tildelte frekvenser samtidigt skal anvendes  

 flere steder i landet.
8) Overholdelse af frekvensplanen og heri fastlagte nærmere regler for  

 anvendelse af de tildelte frekvenser.
På grundlag af frekvensplanlægningen i  

 medfør af kapitel 2 kan der fastsættes krav om overholdelse af planer og de  

 heri fastsatte nærmere regler for anvendelse af frekvenserne.
9) Overholdelse af forstyrrelsesmæssige vilkår.
Telestyrelsen kan  

 fastsætte krav om overholdelse af forstyrrelsesmæssige vilkår, herunder pligt  

 til at søge forstyrrelser afhjulpet.
10) Krav om betaling af forfaldne gebyrer, rykkergebyrer og afgifter.
Der  

 kan stilles krav om at forfaldne gebyrer og afgifter i henhold til loven skal  

 betales inden for nærmere angivne frister.
Opregningen af de vilkår, der kan fastsættes, er udtømmende.
Der kan  

 således ikke i de individuelle tilladelser stilles supplerende krav med sigte  

 på at fremme en forøget frekvenseffektivitet.
Sikring af frekvenseffektivitet varetages overordnet i forbindelse med  

 fastlæggelse af rammer for anvendelse og prioritering af de samlede  

 radiofrekvensressourcer, jf. kap. 2. Øget effektivitet kan også fremmes ved  

 anvendelse af de frekvensadministrative metoder, jf. kap. 3 og endelig skal  

 hensynet tilgodeses ved Telestyrelsens vurdering af omfanget af den tildeling  

 af frekvensressourcer, der skal ske ved meddelelse af individuelle  

 tilladelser, jf. § 14, stk. 5. Det er ikke med denne bestemmelse hensigten,  

 at der skal ske en mere restriktiv forvaltning af de samlede  

 frekvensressourcer end lovens formål tilsiger.
Ledige frekvensressourcer skal  

 således i videst muligt omfang udnyttes.
 Med hensyn til frekvenser til radio- og fjernsynssendernettene blev der i  

 forbindelse med den fuldstændige liberalisering i trin 2a i forslaget til lov  

 om ændring af lov om visse forhold på telekommunikationsområdet og lov om  

 radio- og fjernsynsvirksomhed (L244) anført, at liberalisering af adgangen  

 til at etablere infrastruktur blandt andet indebar, at Tele Danmark A/S ikke  

 længere har eneret på etablering og drift af sendernet for Danmarks Radio og  

 TV2. Det blev videre slået fast, at de radiofrekvenser, der hidtil var blevet  

 anvendt af Tele Danmark A/S til udsendelse (rundspredning) af de to  

 tv-stationers programmer, med liberaliseringen blev overført tilDanmarks  

 Radio og TV2, der herefter blev frit stillet med hensyn til  

 sendernetsleverandør.
I Lov om offentlig mobilkommunikation, § 11, stk. 1, nr. 4, har  

 Telestyrelsen hjemmel til at fastsætte vilkår for den individuelle  

 tilladelse, der skal tilgodese hensynet til en effektiv frekvensudnyttelse.  

 Den bestemmelse foreslås ophævet som følge af, at den effektive  

 frekvensudnyttelse som ovenfor nævnt nu generelt varetages i nærværende  

 lovforslag.
Der er ikke herved tilsigtet nogen substans-ændring af  

 retstilstanden for mobilområdet.
Ophævelse af § 11, stk. 1, nr. 4 samt  

 ophævelse eller ændring af visse andre bestemmelser i lov om offentlig  

 mobilkommunikation foreslås i det parallelt fremsatte forslag til lov om  

 ændring af lov om offentlig mobilkommunikation.
Til stk. 3 Bestemmelsen fastsætter at tilbudsgivere, der afgiver tilbud som led i  

 offentligt udbud efter § 6, er bundet af de afgivne tilbud og eventuelle  

 efterfølgende tilkendegivelser i forbindelse med udvælgelsesprocessen, og at  

 disse tilbud og tilkendegivelser således kan danne grundlag for fastsættelse  

 af vilkår i den meddelte tilladelse.
Endvidere fastslås det, at vilkår  

 vedrørende det tilbudte udbud af tjenester, inklusive kvalitet og pris,  

 maksimalt vil kunne udstrækkes til at gælde i et år efter, at den i  

 tilladelsen forudsatte udbygningsgrad er nået.
Til stk. 4 Telestyrelsen kan i medfør af denne bestemmelse udstede tilladelser til  

 afgrænsede brugergrupper.
Formålet med bestemmelsen er at opnå en mere  

 effektiv frekvensudnyttelse i kraft af, at gruppen selv administrerer de  

 tildelte frekvensressourcer.Det kræves ikke, at gruppen, der administrerer  

 frekvenserne, selv er slutbrugere, men det vil ofte være tilfældet, idet det  

 er et krav, at enhver sådan administration skal være ikke-kommerciel.
Der  

 etableres således ikke i medfør af denne bestemmelse mulighed for at handle  

 indbyrdes med de tildelte frekvenser.
Bestemmelsen vil blandt andet give  

 mulighed for, at tildele blokke af frekvenser til f.eks.
Udvalget vedrørende  

 Lokal Radio og TV, med henblik på egen administration af frekvenserne til  

 lokal radio og tv.
Endvidere kan blokvis tildeling af frekvenser til TETRA  

 til nød- og sikkerhedstjenester blive relevant såfremt der måtte blive  

 etableret et særligt TETRA-net alene til nød- sikkerheds- og  

 beredskabsformål.
Ved udstedelse af tilladelser til brugergrupper, gives der ikraft af en  

 tilladelse de i tilladelsen opregnede medlemmer adgang til at udnytte en  

 nærmere angiven blok af frekvenser.
Telestyrelsen vil ved tilladelsens  

 udstedelse opstille de tekniske specifikationer for blokkens anvendelse og  

 vil i forbindelse med gruppens administration fortløbende kunne være gruppen  

 behjælpelig med bistand og vejledning om tekniske spørgsmål.
 Det er en forudsætning for udstedelse af tilladelse til en afgrænset  

 brugergruppe, at gruppen selv er interesseret i at forestå administrationen  

 heraf.
Til stk. 5 Ved fastlæggelsen af, i hvilket omfang den enkelte ansøger skal tildeles  

 frekvenser, skal der ske en afvejning af ønsker om begrænsning m.h.t. den  

 tildelte frekvensmængde og brugerens omkostninger ved forøgede krav om  

 frekvenseffektivitet som følge af begrænset tildeling af frekvensressourcer.
Til § 15 Hvor tilladelser er meddelt for en længere periode, er det relevant, at  

 Telestyrelsen får adgang til at stille nye, herunder skærpede, vilkår for  

 frekvensanvendelsen.
Med henblik på en løbende justering gælder det således,  

 at Telestyrelsen i medfør af denne bestemmelse med et års varsel kan  

 fastsætte nye vilkår for individuelle tilladelser meddelt for en periode  

 længere end fem år.
Nye vilkår fastsættes i henhold til § 14, stk. 2, og i  

 overensstemmelse med den til enhver tid gældende frekvensplan, jf. kapitel 2.
Til § 16 For at øge fleksibiliteten i frekvensplanlægningen og dermed opnå størst  

 mulig samlet frekvenseffektivitet, skal enhver tilladelse meddelt i medfør af  

 denne lov gøres tidsbegrænset.
Telestyrelsen fastsætter i en bekendtgørelse,  

 for hver enkelt kategori af individuelle tilladelser, regler for varigheden  

 af tilladelserne.
Til § 17-18 Formålet med § 17 er at sikre, at der ikke blot sker en automatisk  

 fornyelse af individuelle frekvenstilladelser ved disses udløb.
Fortsat  

 benyttelse af frekvenser skal herefter som udgangspunkt alene kunne ske, når  

 behandling af en ansøgning herom har resulteret i en ny individuel  

 tilladelse.
For en række tilladelsestyper gør det sig imidlertid gældende at fornyelse  

 af disse er uproblematisk eller at der er tale om frekvenser afsat til  

 formål, som det må forventes ikke at ville blive ændret indenfor en længere  

 årrække.
I henhold til stk. 2 gælder derfor at Telestyrelsen har hjemmel til,  

 at fastsætte forenklede procedurer for fornyelse af sådanne tilladelser.  

 Telestyrelsen kan således fastsætte regler om, at der sker automatisk  

 fornyelse af visse typer tilladelser.
Som hovedregel må tilladelser ikke overdrages.
Imidlertid gælder der efter  

 § 18, stk. 2, en undtagelse for så vidt angår tilladelser, der giver en  

 brugergruppe ret til anvendelse af en blok frekvenser, jf. § 14, stk. 4.  

 Baggrunden for denne undtagelsesbestemmelse er, at hensigten med en blokvis  

 tildeling af frekvensressourcer netop er, at brugergrupper i kraft af egen,  

 mere smidig frekvensadministration skal kunne præstere en bedre  

 frekvensudnyttelse.
I henhold til stk. 3 fraviges hovedreglen endvidere for så vidt angår  

 overdragelse af tilladelse mellem moder og/eller helejede søster- og  

 datterselskaber.
Bestemmelsen er en udvidelse af adgangen til at overdrage  

 frekvenstilladelser i forhold til hidtil gældende regler.
Til § 19 Administrationen af den herved foreslås bestemmelse skal, for så vidt  

 angår offentlige mobilkommunikationsnet, der tillige er omfattet af lov om  

 offentlig mobilkommunikation, ses i sammenhæng med den parallelle bestemmelse  

 i denne lov, jf. det parallelt fremsatte forslag til Lov om ændring af lov om  

 offentlig mobilkommunikation.
Til § 20 Hensigten er, at nye tjenester praktisk skal kunne afprøves inden den  

 udbydes til brugerne, således at man kan identificere eventuelle tekniske  

 faldgrupper herunder sikre en optimering af både tjenester, teknologi og  

 kvalitet, herunder med henblik på afprøvning af sammenkobling med andre net  

 og tjenester.
Bestemmelsen giver dog ikke hjemmel til kommerciel drift, dvs.  

 til udbud af net og tjenester mod betaling.
 Forsøgstilladelser vil bl.a. kunne tildeles parallelt med offentligt udbud  

 af de pågældende frekvensressourcer.
 Forsøgstilladelser i forbindelse med demonstration af udstyr på messer,  

 udstillinger og lignende vil ligeledes være relevant.
Til § 21 Ved indførelsen af nye tjenester må der forudses forstyrrelsesmæssige  

 problemer af et vist omfang.
Problemerne kan dog begrænses blandt andet ved  

 et omhyggeligt frekvensvalg og ved nøje planlægning af placering af sendere.  

 Formålet med bestemmelsen er at indføre hjemmel til at kunne pålægge  

 tilladelsesindehavere og andre brugere pligt til at søge forstyrrelser  

 afhjulpet.
Påbud om at afhjælpe forstyrrelser kan ikke alene pålægges den  

 bruger der forårsager forstyrrelserne men også den bruger der ikke, eller  

 ikke alene, er årsag til forstyrrelserne.
Det er hensigten, at de  

 tilladelsesindehavere, der nyder godt af, at andre tilladelsesindehavere  

 afhjælper forstyrrelsesproblemer, kan pålægges at medvirke til betaling af en  

 sådan afhjælpning.
Til § 22 Med lovforslaget overdrages det samlede ansvar til Telestyrelsen for  

 fastsættelse af regler om aflæggelse af de prøver, der er en forudsætning for  

 anvendelsen af radiofrekvenser, herunder regler om aflæggelse af prøver for  

 maritime radiotjenester, luftfartsradiotjenester og amatørradio- og  

 amatørradiosatellittjenester.
 De samvirkende Invalideorganisationer (DSI) har i et høringssvar i  

 forbindelse med trin 2a-lovgivningen fremsat ønske om, at der indføres  

 mulighed for en lempelse af prøvekravene i forbindelse med handicappede.
Med lovforslagets bestemmelse gives Telestyrelsen hjemmel til at fastsætte  

 særlige regler for handicappede personers aflæggelse af prøver, herunder at  

 kunne fravige prøvekravene, i det omfang det efter Telestyrelsens opfattelse  

 er forsvarligt.
Telestyrelsen vil herunder helt kunne undlade krav om at den  

 enkelte bruger aflægger prøve, eventuelt i kombination med, at der stilles  

 krav om tilknytning af en tilsynsførende, der er i besiddelse af de fornødne  

 radiotekniske kvalifikationer.
Til § 23 I den gældende lovgivning kan forskningsministeren fastsætte bestemmelser  

 om oprettelse, ibrugtagning, anvendelse og markedsføring af radioanlæg.
Det  

 foreslås med lovforslaget, at hjemmelen for så vidt angår fastsættelse af  

 disse regler overdrages til Telestyrelsen.
I forbindelse med udarbejdelse af lovforslaget blev det diskuteret,  

 hvorvidt det var hensigtsmæssigt fortsat at stille krav til udstyr i oprettet  

 stand.
Det er imidlertid blevet gjort gældende, at manglende krav til  

 radioudstyr i oprettet stand kunne medføre risiko for forstyrrelser af blandt  

 andet frekvenser, der benyttes af politi og forsvar, nød- og  

 sikkerhedstjenester, luftfarten m.m.
Ud fra sikkerhedshensyn er det derfor  

 valgt at opretholde den gældende regulering, dog således at krav til udstyr i  

 oprettet stand vil blive fastsat i kraft af Telestyrelsens bemyndigelse  

 hertil.
Da formålet med bestemmelsen alene er sikkerhedshensyn, bør  

 anvendelsen heraf være restriktiv, således at der alene reguleres hvor det  

 konkret må anses for nødvendigt.
 Baggrunden for ikke direkte i loven at stille disse krav er, at der på  

 denne vis kan ske en løbende tilpasning til EU-rettens regler om adgang til  

 at opstille tekniske forskrifter.
I bemærkningerne til forslag til Lov om ændring af lov om  

 radiokommunikation (L 245 af 16. 4. 1996) blev der præciseret en særlig  

 adgang for borgere bosiddende i udlandet til uden videre at medtage (men ikke  

 anvende) radioanlæg under korte ophold i Danmark.
Denne særlige adgang til at  

 besidde radioanlæg forudsættes opretholdt.
Til § 24 Ved lov nr. 470 af 20. juni 1996 om ændring af lov om radiokommunikation  

 blev det tilladt at oprette og drive alle typer af radioanlæg, der kun er  

 indrettet til modtagning, uden særskilt tilladelse.
 Loven trådte i kraft den 1. juli 1996, og det har herefter været lovligt  

 at købe eller leje alle former for radiomodtagere, herunder modtagere der kan  

 anvendes til uberettiget aflytning af radiokommunikation.
Selvom der næppe er anledning til at tro, at aflytningsproblemet herved er  

 blevet væsentligt større end tidligere, har der vist sig behov for større  

 information om aflytningsrisikoen.
Den foreslåede bestemmelse skal sikre, at  

 brugerne af radiobaseredeoffentlige telenet og teletjenester får oplysninger  

 herom.
 Det bemærkes, at det følger af straffelovens § 263, at uberettiget  

 aflytning af telekommunikation, herunder samtaler ført over mobiltelefon, er  

 strafbart.
Til § 25 Telestyrelsen får med denne bestemmelse adgang til at i administrative  

 forskrifter at fastsætte tekniske bestemmelser for radioanlæg.
Sådanne  

 bestemmelser vil kunne omhandle forhold, der ikke er omfattet af lov om  

 elektromagnetiske forstyrrelser eller lov om satellitjordstations- og  

 teleterminaludstyr.
 De omtalte tekniske bestemmelser fastsættes med baggrund i relevante  

 nationale og internationale standarder, såfremt sådanne eksisterer.
 Hvorvidt Telestyrelsen på et givet udstyrsområde fastsætter tekniske  

 bestemmelser f.eks. med henblik på typegodkendelse, godkendelse i medfør af  

 kvalitetsstyringssystemer, overensstemmelse ved brug af fabrikanterklæringer  

 eller vælger at udstede individuelle tilladelser på baggrund af en teknisk  

 vurdering i hvert enkelt tilfælde vil blive besluttet under hensyntagen til  

 følgende forhold:
1. Om udstyret er masseproduceret 2. Om der umiddelbart forventes et behov for udstyret i Danmark 3. Om der forventes ibrugtaget et større antal af det pågældende udstyr 4. Om tilladelsesindehavere/brugerne kan formodes at have - eller at  

 tilvejebringe - tilstrækkelig teknisk indsigt til på forsvarlig vis at kunne  

 etablere og drive det pågældende udstyr.
Til § 26-27 Bestemmelsen om, at der ikke må oprettes, drives eller bruges  

 sendestationer for radiospredning (radio- og fjernsynsvirksomhed) på det åbne  

 hav eller i luftrummet derover er videreførelse af den gældende lovs  

 bestemmelser (vedtaget af Folketinget i 1962). Der foreligger endvidere en  

 bekendtgørelse af en europæisk overenskomst af 22. januar 1965, som Danmark  

 har ratificeret med virkning fra 1967. I bekendtgørelsens artikel 1 defineres  

 radiospredningsstationer, der oprettes eller drives om bord i skibe,  

 luftfartøjer eller andre flydende eller luftbårne indretninger, som uden for  

 nationalt territorium foretager radiospredning.
I samme bekendtgørelses  

 artikel 2 siger man, at hver af de kontraherende parter forpligter sig til at  

 tage passende skridt til i overensstemmelse med sine love at gøre oprettelse  

 eller drift af de i artikel 1 omhandlede radiospredningsstationer samt  

 bevidst medvirken hertil til strafbare handlinger.
I dag har de fleste  

 vest-europæiske lande tiltrådt overenskomsten.
 Det er ikke med bestemmelsen hensigten at regulere radiospredning ved  

 hjælp af satellitter.
Til § 28 Bestemmelsen vedrører Telestyrelsens tilsynsforpligtelser på området og de  

 gennemtvingelsesmuligheder Telestyrelsen har i den forbindelse.
Påbud kan  

 således pålægges såvel individuelle tilladelseshavere som brugere af udstyr,  

 der ikke kræver individuel tilladelse.
Tilladelsesindehaveren kan med hjemmel i disse bestemmelser pålægges  

 dagbøder og tilladelsen kan tilbagekaldes, hvis vilkårene for tilladelsen  

 eller lovens øvrige krav til tilladelseindehaver ikke overholdes.
Anvendelsen  

 af dagbøder forudsætter at Telestyrelsen forinden har truffet afgørelse om,  

 at der foreligger en overtrædelse af gældende bestemmelser eller vilkår og  

 har meddelt påbud om overholdelse heraf.
Tilbagekaldelse af en tilladelse er ikke i alle tilfælde et  

 hensigtsmæssigt reguleringsinstrument og vil kunne vise sig at være en dårlig  

 løsning for brugerne af tjenester, der udbydes på grundlag af det pågældende  

 net.
Brugernes hovedinteresse er, at tilladelsesindehaveren overholder  

 fastsatte tilladelsesvilkår og lovens øvrige bestemmelser.
Anvendelse af  

 dagbøder er således i en række tilfælde et langt mere hensigtsmæssigt  

 reguleringsinstrument.
Telestyrelsens mulighed for at anvende dagbøder  

 fjerner eventuelle økonomiske incitamenter for en tilladelsesindehaver til  

 ikke at opfylde de fastsatte vilkår.
Ved fastsættelse af dagbødernes  

 størrelse bør det derfor sikres, at beløbet har en sådan størrelse, at det  

 virker adfærdsregulerende på tilladelsesindehaveren.
 Det er en forudsætning for anvendelse af dagbøder, at der ikke er tale om  

 uoprettelige forhold, idet det i denne situation vil være mere  

 hensigtsmæssigt i givet fald at inddrage tilladelsen.
Telestyrelsen har i kraft af sin funktion af tilsynsmyndighed behov for at  

 kunne foretage kontrolbesøg, når konkrete forstyrrelser giver anledningtil at  

 antage at der benyttes radioudstyr, der ikke overholder de i loven eller i  

 medfør heraf fastsatte regler og vilkår.
Med fornøden retskendelse har  

 Telestyrelsens inspektører adgang til at kontrollere radioanlæg, såvel i  

 offentlige som private ejendomme og lokaliteter.
Da privat brug af radioanlæg  

 er udpræget, er det nødvendigt at kontrolbesøg også kan foretages i private  

 hjem, uanset radioanlæggets placering.
Endeligt har Telestyrelsen hjemmel til at kræve driften af radioanlæg, der  

 forstyrrer samfundsvigtig radiokommunikation standset.
Adgangen til at  

 foretage en sådan indgriben er nødvendig, idet forstyrrelse af kommunikation  

 kan indebære en sikkerhedsmæssig risiko, f. eks. ved forstyrrelse af  

 frekvenser, der benyttes af nød- og sikkerhedstjenester eller af luftfarten.  

 Telestyrelsen kan i den forbindelse foretage hvad der er nødvendigt for at  

 gennemføre et sådant påbud, herunder inddrage eller plombere apparatet.
Til § 29 I kraft af denne bestemmelse har Telestyrelsen hjemmel til at foretage  

 stikprøve-kontrol af, om loven og de i medfør heraf fastsatte regler og  

 vilkår overholdes.
I modsætning til den hidtidige retstilstand hjemler denne bestemmelse en  

 særegen undtagelse til Grundlovens § 72, idet kontrolbesøg kan ske uden  

 retskendelse.
I Justitsministeriets redegørelse til Folketinget om  

 udviklingen i forvaltningsmyndigheders adgang til privat ejendom uden  

 retskendelse, anbefales således at man i bestemmelser, der hjemler  

 tvangsindgreb af kontrolhensyn eller som oplysningsmiddel, undlader at stille  

 krav om retskendelse, idet retsfaktumbeskrivelsen i sådanne bestemmelser  

 vanskeligt kan være præcis.
For at forebygge forstyrrelser, anses det for nødvendigt, at Telestyrelsen  

 har adgang til at foretage kontrol selv om der ikke konkret er konstateret  

 forstyrrelser.
Bestemmelsen giver adgang til at foretage kontrol i såvel  

 offentlige som private ejendomme og lokaliteter.
Da en væsentlig del  

 radiokommunikation forekommer i privat regi og fra private hjem, er det  

 påkrævet at Telestyrelsen også får adgang til sådanne steder.
 Ved kontrolbesøg skal Telestyrelsens medarbejdere altid forevise behørig  

 legitimation.
Til § 30 Bestemmelsen hjemler en oplysningspligt til sikring af, at Telestyrelsen  

 kan få økonomiske, statistiske og øvrige oplysninger, som skønnes nødvendige  

 for at kunne påse overholdelsen af vilkårene i tilladelsen.
Ligeledes skal  

 tilladelsesindehaveren give Telestyrelsen de oplysninger, der er nødvendige  

 for udarbejdelsen af statistiske meddelelser vedrørende televirksomhed i  

 Danmark.
Endvidere kan Telestyrelsen kræve oplysninger om trafiktal m.v. med  

 det formål at tilse, at der sker en effektive udnyttelse af  

 frekvensressourcerne.
Efter en konkret vurdering kan Telestyrelsen  

 offentliggøre de indhentede oplysninger.
For Telestyrelsens adgang til at  

 offentliggøre oplysninger gælder de almindelige regler herom, henholdsvis  

 straffeloven §§ 152-152c og forvaltningsloven.
Det drejer sig om oplysninger  

 om kvalitets- og dækningstal samt oplysninger om tal til brug for  

 teleårbøger, generelle mobilsektorrapporter og lignende.
Til § 31 Det er hensigten med bl.a. den foreslåede bestemmelse, og de parallelt  

 foreslåede ændrede eller nye bestemmelser i de øvrige trin 2b lovforslag, at  

 præcisere, at den i øvrigt gennemførte afskæring af forskningsministerens  

 instruksadgang overfor Telestyrelsen omfatter den samlede tilsynsfunktion,  

 herunder også de aktiviteter, der ikke umiddelbart knytter sig til en enkelt  

 konkret afgørelse, som f.eks.
Telestyrelsens iværksættelse af udrednings- og  

 analyse-opgaver i tilknytning til tilsynsaktiviteterne, indhentning af  

 ekstern juridisk, økonomisk eller telefaglig bistand hertil, Telestyrelsens  

 interne tværgående overvejelser om planlægning og udøvelse af tilsynet,  

 udvalgte fokusområder m.v., jf. dog de i lovforslag om Telestyrelsen  

 indeholdte styringsinstrumenter m.h.t. budgetfastlæggelse og kontraktstyring  

 m.v., der også finder anvendelse i forhold til tilsynsaktiviteterne.
 Det foreslås yderligere præciseret, at afskæringen af  

 forskningsministerens instruksadgang også omfatter Telestyrelsens  

 fastsættelse af administrative forskrifter på de områder, hvor bemyndigelsen  

 hertil er henlagt til Telestyrelsen.
Til § 32 Uanset den i bemærkningerne til § 31 beskrevne afskæring af  

 forskningsministerens adgang til at give Telestyrelsen instruks i forbindelse  

 med styrelsens tilsynsaktiviteter, vil den til enhver tid værende minister  

 for området, medmindre der fastsættes særlige regler der afskærer ministeren  

 herfra, fortsat kunne risikere at komme under pres for at involvere sig i  

 enkeltsager på tilsynsområdet, på grundlag af ministerens generelle adgang  

 til i forbindelse med konkrete sager at dispensere fra de af ministeren  

 administrativt fastsatte regler.
Herved vil den foreslåede klare  

 arbejdsdeling mellem minister og styrelse kunne undermineres.
 For yderligere at styrke Telestyrelsens uafhængighed på tilsynsområdet og  

 afskære ministerens involvering i enkeltsager, er det derfor hensigten med  

 nærværende bestemmelse, at afskære ministeren fra at kunne dispensere fra  

 bekendtgørelse udstedt af ministeren i medfør af denne lov.
 Ministeren vil herefter være henvist til, såfremt der konstateres  

 uhensigtsmæssigheder i de gældende bekendtgørelser m.v., generelt af ændre  

 disse.
Til § 33 Bestemmelsen der giver forskningsministeren hjemmel til at kunne delegere  

 udførelsen af visse opgaver til andre offentlige myndigheder og offentlige  

 foretagender, er en videreførelse af den nuværende lovgivning.
Hensigten med  

 bestemmelsen er at fortsætte den nuværende ordning, hvorefter hjemlen er  

 udnyttet til at delegere opgaver vedrørende afholdelse af prøver og  

 udstedelse af certifikater til betjening af radioanlæg i  

 luftfartsradiotjenesten og i maritime radiotjenester til henholdsvis Statens  

 Luftfartsvæsen og Søfartsstyrelsen.
Til § 34 Efter principperne om gennemsigtighed i frekvensadministrationen, skal  

 Telestyrelsen fremover udarbejde et offentligt tilgængeligt register over de  

 eksisterende tilladelsesindehavere.
Registret har til formål at sikre  

 brugerne af frekvenser mest mulig information om frekvensernes anvendelse.  

 Telestyrelsen skal opdatere og offentliggøre registret, og fastsætter selv de  

 nærmere regler for registrets udgivelsesform, dog således at registret skal  

 kunne fungere som et opslagsværk.
Telestyrelsen kan i forbindelse hermed  

 eventuelt opkræve betaling for udleveret materiale, således at omkostningerne  

 i forbindelse med offentliggørelsen dækkes.
Til § 35 Tilladelsesindehaveren kan med hjemmel i disse bestemmelser pålægges  

 dagbøder og tilladelsen kan tilbagekaldes, hvis vilkårene for tilladelsen  

 eller lovens øvrige krav til tilladelseindehaver ikke overholdes.  

 Teleklagenævnets anvendelse af dagbøder forudsætter at Telestyrelsen forinden  

 har truffet afgørelse om, at der foreligger en overtrædelse af gældende  

 bestemmelser eller vilkår og har meddelt påbud om overholdelse heraf.
Tilbagekaldelse af en tilladelse er ikke i alle tilfælde et  

 hensigtsmæssigt reguleringsinstrument og vil kunne vise sig at være en dårlig  

 løsning for brugerne af tjenester, der udbydes på grundlag af det pågældende  

 net.
Brugernes hovedinteresse er, at tilladelsesindehaveren overholder  

 fastsatte tilladelsesvilkår og lovens øvrige bestemmelser.
Anvendelse af  

 dagbøder er således i en række tilfælde et langt mere hensigtsmæssigt  

 reguleringsinstrument.
Telestyrelsens mulighed for at anvende dagbøder  

 fjerner eventuelle økonomiske incitamenter for en tilladelsesindehaver til  

 ikke at opfylde de fastsatte vilkår. ved fastsættelse af dagbødernes  

 størrelse bør det derfor sikres, at beløbet har en sådan størrelse, at det  

 virker adfærdsregulerende på tilladelsesindehaveren.
 Det er en forudsætning for anvendelse af dagbøder, at der ikke er tale om  

 uoprettelige forhold, idet det i denne situation vil være mere  

 hensigtsmæssigt i givet fald at inddrage tilladelsen.
Med bestemmelserne får Teleklagenævnet de samme  

 gennemtvingelsesmuligheder, som Telestyrelsen har, i forbindelse med klager  

 over Telestyrelsens afgørelser.
Der sker samtidig en parallelisering med  

 bl.a. lov om offentlig mobilkommunikation.
Til § 36 I den gældende lovgivnings § 6 er det forskningsministeren, som fastsætter  

 bestemmelser om tavshedspligt.
Det foreslås, at denne hjemmel overdrages til  

 Telestyrelsen.
Tavshedspligten har sin oprindelse i det internationale radioreglement.  

 Bortset fra en række undtagelser knyttet til de enkelte tjenesteområder og  

 anvendelser, såsom udsendelser beregnet for enhver, f.eks. nødsignaler,  

 tidssignaler eller navigationssignaler, må deres indhold ikke gengives,  

 meddeles til tredjemand eller benyttes til noget som helst formål.
End ikke  

 deres eksistens må røbes til uvedkommende.
Til § 37- 38 Det er hensigten via de i § 38 foreslåede frekvensafgifter dels at  

 finansiere Telestyrelsens samlede administration af nærværende lovforslag,  

 dels at finansiere de radiokommunikations-relaterede dele af de  

 administrative omkostninger ved forvaltningen af lov om beskyttelse mod  

 elektromagnetiske forstyrrelser og lov om satellitjordstations- og  

 teleterminaludstyr, i det omfang de pågældende opgaver ikke er særskilt  

 gebyr-finansierede.
Det bemærkes i den forbindelse, at den generelle udviklingstendens, også i  

 EU-reguleringen vedr. tekniske forhold af betydning for teleområdet, er en  

 deregulering, der indebærer at konkrete tilladelses- og godkendelsesordninger  

 gradvist afvikles.
Dette indebærer en parallel afvikling af specifikke  

 enkeltgebyrer i forbindelse hermed.
Det må således forventes, at ovennævnte  

 områder på sigt vil belaste frekvensafgifterne i større omfang.
Samtidig vil  

 der imidlertid ske parallelle lettelser m.h.t. de nævnte enkeltgebyrer.
 Endelig er det hensigten via frekvensafgifterne at dække omkostningerne  

 til Telestyrelsens generelle rådgivning og servicering af telesektoren på  

 radiokommunikationsområdet, i forlængelse af Telestyrelsens rolle som center  

 for statens telefaglige ekspertise, Telestyrelsens varetagelse af danske  

 telepolitiske interesser på radiokommunikations-området under internationale  

 forhandlinger og via medlemsskab i internationale organisationer på  

 teleområdet, samt Telestyrelsens medvirken på radiokommunikationsområdet i  

 forbindelse med ministerbetjening, sparrings- og rådgivningsfunktioner i  

 forbindelse med lov- og bekendtgørelsesarbejde, generel erfaringsopsamling og  

 videreformidling heraf.
 Til tilsynsopgaverne henregnes også forberedelse af bødesager m.v.,  

 foranlediget af tilsynsaktiviteter (politisager).
 I beregningsgrundlaget for frekvensafgifterne kan indgå omkostningerne til  

 Telestyrelsens samlede administrative opgaver, inklusive Telestyrelsens  

 internationale aktiviteter, i tilknytning til følgende love og administrative  

 forskrifter udstedt med hjemmel heri:
 1) Lov om radiokommunikation og tildeling af radiofrekvenser.
 2) Lov om standarder for transmission af tv-signaler mv.
 3) Lov om satellitjordstations- og teleterminaludstyr, i det omfang de  

 administrative opgaver vedrører udstyr til radiokommunikationsformål.
4) Lov om beskyttelse mod elektromagntiske forstyrrelser, idet omfang de  

 administrative opgaver vedrører radiokommunikationsformål Indtægter fra gebyrordninger i de i ovenfor nævnte love eller i  

 administrative forskrifter udstedt med hjemmel heri, fraregnes i  

 beregningsgrundlaget for frekvensafgifterne.
Til § 39 Med den foreslåede bestemmelse sikres der hjemmel til særskilt opkrævning  

 af omkostningerne ved udbudsforretninger hos de parter, der på grundlag af  

 udbudsforretningen tildeles tilladelse til udnyttelse af radiofrekvenser.
 Det præciseres i den forbindelse, at også tilbudsgivere, der efter at  

 udpegningen som tilladelsesindehaver har fundet sted, vælger at trække deres  

 tilbud tilbage, kan pålægges at medvirke til betaling af eventuelle udgifter,  

 som Telestyrelsen har haft i forbindelse med udarbejdelse af tilladelsen m.v.
Til § 40 Til stk. 1 og 2 Ved forhøjet frekvensafgift forstås, at et enkelt frekvensområde belægges  

 med en afgift, som er højere end den almene frekvensafgift.
Det er en  

 forudsætning for styringsinstrumentets anvendelse, at en forhøjelse af  

 frekvensafgiften vil fremme en flytning af frekvensforbruget, i og med at det  

 bliver billigere for tilladelsesindehaverne at flytte til et frekvensområde,  

 der ikke er belagt med forhøjet frekvensafgift, uagtet at en flytning  

 eventuelt vil kræve overgang til ny teknologi.
Den forhøjede frekvensafgift beregnes som et tillæg til den almindelige  

 frekvensafgift, der til enhver tid bliver opkrævet.
Tillægget betragtes som  

 et depositum og tilbagebetales tilladelsesindehaveren ved tilladelses ophør.  

 Således sikres det, at den forhøjede afgift ikke medfører, at der føres  

 midler ud af sektoren.
Depositummet vil ikke blive forrentet.
 Det er en forudsætning for instrumentets anvendelse, og for dettes effekt,  

 at der skal kunne anvises tilladelsesindehavere andre frekvensområder, der  

 ikke er pålagt en forhøjet frekvensafgift, med sigte på udbud af samme typer  

 tjenester eller samme type anvendelse.
 Dette styringsinstrument vil være egnet til at finde anvendelse i  

 kombination med de i kap. 2 nævnte frekvensadministrative metoder, ligesom  

 effekten af en forhøjet frekvensafgift vil kunne understøttes af, at der i  

 frekvensplanen fastsættes en endelige udløbsdato for den pågældende  

 anvendelse af de berørte frekvensbånd.
Da anvendelse af dette styringsinstrument har karakter af en afgift, skal  

 dels størrelsen af det forhøjede beløb dels hvem der skal betale den  

 forhøjede frekvensafgift fastsættes ved lov.
Det forudsættes, at en sådan  

 fastsættelse sker på finansloven, jf. den foreslåede lovtekst.
Til § 41 Forhøjet administrativ prissætning er en metode til  

 frekvensadministration, hvor prisen sættes lige netop så højt at frekvenserne  

 frigives.
Prisen sættes så den reflekterer marginalværdien for den marginale  

 bruger.
 Forhøjet administrativ prissætning er et styringsinstrument, der har en  

 række indbyggede uhensigtsmæssigheder, og skal derfor anvendes med  

 tilbageholdenhed.
For at undgå konkurrenceforvridning må forhøjet administrativ prissætning  

 således indføres samlet for større dele af den samlede frekvensplan.
Herved  

 vil ikke blot de knappe ressourcer, men også frekvensområder, for hvilke der  

 ikke er frekvensknaphed, blive pålagt en forhøjet afgift.
Endvidere vil instrumentet medføre en fordyrelse af de teleydelser, der  

 udbydes på grundlag af de pågældende frekvenser, idet det må forudses, at  

 net- og tjenesteudbydere vil overvælte de i kraft af instrumentet forøgede  

 omkostninger på slutbrugerne.
Instrumentet skal derfor anvendes meget  

 restriktivt, og kun i en situation med generel frekvensknaphed, hvor de  

 frekvensadministrative metoder har vist sig at være utilstrækkelige.
Da anvendelse af dette styringsinstrument har karakter af en afgift, skal  

 dels størrelsen af det forhøjede beløb dels hvem der skal betale tillægget  

 fastsættes ved lov.
Det forudsættes, at en sådan fastsættelse sker på  

 finansloven, jf. den foreslåede lovtekst.
Såfremt instrumentet tages i brug vil den del af beløbet, der overstiger  

 de omkostningsbestemte afgifter til Telestyrelsen administration af loven,  

 eventuelt kunne betragte som et depositum, der tilbagebetales  

 tilladelseindehaverne ved tilladelsens ophør.
I så fald vil instrumentet ikke  

 direkte føre penge ud af telesektoren og vil dermed i mindre grad være i  

 modstrid med lovens overordnede målsætning, jf. ovenfor.
Modsat vil  

 instrumentets virkning tilsvarende svækkes.
Til § 42 Henset til den øgede konkurrence på telekommunikationsområdet, der i sig  

 selv vil kunne være et incitament til udbydere af teletjenester til at  

 overtræde bestemmelser og vilkår, er det hensigtsmæssigt, at en bøde allerede  

 ved grove førstegangsovertrædelser af udbydere af teletjenester udmåles på en  

 sådan måde, at den er følelig for udbyderen.
De præventive hensyn kræver, at der ved udmåling af bøder i alle tilfælde  

 bør tages et særligt hensyn til den økonomiske fordel, udbyderen enten har  

 opnået, har tilsigtet eller den interesse, udbyderen har haft ved  

 overtrædelsen.
Disse hensyn er også vigtige for at sikre, at de udbydere, der  

 overholder lovgivningen, ikke stilles ringere konkurrencemæssigt end  

 konkurrenterne.
Det bør således ikke kunne betale sig i økonomisk henseende  

 for en udbyder at overtræde vilkår eller bestemmelser fastsat i medfør af  

 loven.
Til § 43-44 Loven forudsættes at skulle træde i kraft den 1. juli 1997. Bestemmelserne  

 om opkrævning af afgifter skal dog først træde i kraft den 1. januar 1998,  

 således at der sikres sammenhæng med finanslovsprocessen.
 Den nuværende lov om radiokommunikation ophæves i medfør af stk. 2, i  

 Danmark, men vil fortsat i et vist omfang være gældende i Grønland og på  

 Færøerne.
Som følge af § 38 vil der ske en bredere omkostningsdækning, idet der i  

 frekvensafgifterne indregnes flere elementer.
Stk. 7 giver derfor hjemmel til  

 at efterregulere afgifter for individuelle frekvenstilladelser i det omfang,  

 de pågældende afgifter er blevet forhøjet som følge af § 38.
Frekvensafgifter opkræves således forud for et år ad gangen.
Da afgifterne  

 forfalder på forskellige tidspunkter af året, kan der det første år blive  

 behov for at opkræve et tillæg for en del af den foregående periode.
Denne  

 situation vil opstå, når en højere frekvensafgift i henhold til § 38 træder i  

 kraft i den periode, for hvilken der er betalt i henhold til tidligere  

 regler.
Efterregulering vil ske således, at der ved førstkommende betaling i  

 henhold til de nye regler vil blive opkrævet et tillæg for den del af den  

 foregående periode, for hvilken de nye afgiftsregler har været trådt i kraft.
 Med henblik på at evaluere, om der er behov for en revision af nærværende  

 lovforslag, vil ministeren med henblik på folketingsåret 2000-2001 fremlægge  

 en redegørelse for Folketinget.
 Ifølge § 44 gælder loven således ikke for Færøerne og Grønland.  

 Lovgrundlaget for Færøerne svarer til bekendtgørelse nr. 210 af 6. april 1976  

 af lov om radiokommunikation og lovgrundlaget for Grønland svarer til  

 lovbekendtgørelse nr. 297 af 22. april 1992 om lov om radiokommunikation.
Skriftlig fremsættelse Forskningsministeren (Jytte Hilden):
 Herved tillader jeg mig for Folketinget at fremsætte:
 Forslag til lov om radiokommunikation og tildeling af  

 radiofrekvenser.
(Lovforslag nr.
L 263), De ovenfor nævnte lovforslag udgør en samlet lovpakke.
Lovpakken  

 gennemfører anden del af den politiske principaftale af 6. december 1995 om  

 totalliberalisering af telesektoren medio 1996 (trin 2b).
Det overordnede sigte med lovpakken er at fremme, at danske brugere af  

 telekommunikation - private brugere såvel som erhvervsvirksomheder - sikres  

 adgang til et bredt udbud af stadig bedre og billigere teleydelser af høj  

 kvalitet og baseret på den nyeste teknologi.
Midlet hertil er  

 totalliberalisering af den danske telesektor og fastsættelse af en række  

 regulatoriske rammer, der aktivt fremmer reel konkurrence.
 Lovpakken har følgende indhold:
1. Lovforslaget om ændring af den gældende lov om konkurrenceforhold og  

 samtrafik i telesektoren er den endelige udmøntning på samtrafikområdet af  

 den politiske af tale om totalliberalisering af telesektoren fra 6. december  

 1995. Det væsentligste punkt i lovforslaget vedrører fastsættelse af metoder  

 til beregning af samtrafikpriserne.
Desuden indeholder lovforslaget en række  

 ændringer af den gældende samtrafiklov, som vil bringe denne i  

 overensstemmelse med direktivet om lejede kredsløb og det kommende direktiv  

 om samtrafik, der ventes vedtaget i foråret 1997.
 2. Lovforslaget om graveadgang og ekspropriation sikrer, at alle udbydere  

 af offentlige telenet får lige muligheder for nedgravning af telekabler.  

 Lovforslaget sikrer desuden, at adgangen til at etablere telekabler  

 undergives en regulering, der indebærer, at Telestyrelsen i hvert tilfælde,  

 forud for evt. iværksættelse af ekspropriation via Trafikministeriet, ud fra  

 generelle telepolitiske hensyn vurderer, om det i det konkrete tilfælde er  

 berettiget af fremsætte anmodning om ekspropriation overfor  

 Ekspropriationskommissionen (via Trafikministeriet).
 3. De væsentligste punkter i lovforslaget om tildeling og anvendelse af  

 nummerressourcer m.v. er sikring af frit operatørvalg og nummerportabilitet  

 (muligheden for at medtage sit telefonnummer ved skift af selskab). Det vil  

 sige at det sikres, at slutbrugerne kan skifte teleselskab eller købe  

 teleydelser hos flere selskaber uden at skulle skifte deres telefonnummer ud,  

 idet de enten kan medtage nummeret ved skift af selskab eller beholde dette,  

 samtidig med at de indgår del-aftaler med andre teleselskaber om, at dele af  

 deres udgående samtaler går visse disse selskaber.
4. Lovforslaget om radiokommunikation og tildeling af radiofrekvenser  

 sikrer, at tildeling og administration af de knappe ressourcer kan ske på  

 grundlag af klare, objektive og ikke-diskriminerende regler.
Lovforslaget  

 indeholder en række frekvensadministrative metoder, der tager sigte på dels  

 løsning af frekvensknaphed dels administration af de til rådighed værende  

 frekvenser på områder med forskellige grader af frekvensknaphed.
 5. Lovforslaget om Telestyrelsen fastlægger de samlede rammer for  

 Telestyrelsens virksomhed som uafhængig og sektorfinansieret  

 tilsynsmyndighed, herunder præciserer lovforslaget rammerne for  

 opgavefordeling og samspil mellem Forskningsministeriet og Telestyrelsen.
 6. De øvrige lovforslag i lovpakken indeholder en række mindre ændringer  

 af den gældende telelovgivning, i sammenhæng med de ovenfor nævnte  

 lovforslag.
 Idet jeg i øvrigt henviser til lovforslagene med bemærkninger, tillader  

 jeg mig at anbefale lovforslagene til velvillig behandling i det høje Ting.
Efter 2. behandling den 27. maj 1997 Kapitel 1 Lovens anvendelsesområde og formål § 1. Formålet med denne lov er gennem en aktiv  

 frekvensadministration at sikre en effektiv udnyttelse af de samlede  

 radiofrekvensressourcer.
Frekvensadministrationen skal blandt andet fremme  

 brugernes adgang til et bredt, varieret og billigt udbud af teleydelser samt  

 radio- og tv-ydelser som nævnt i stk. 2 og medvirke til at sikre klare,  

 objektive og ikkediskriminerende rammer for konkurrencen i telesektoren.
 Stk. 2. Loven finder anvendelse på alle former for  

 telekommunikation, der omfatter anvendelse af radiofrekvenser, samt på  

 radiotekniske og frekvensmæssige forhold vedrørende radio- og  

 fjernsynsvirksomhed.
Kapitel 2 Rammer for frekvensallokering og frekvenstildeling § 2. Forskningsministeren fastsætter hvert andet år rammerne for  

 anvendelse og indbyrdes prioritering af de samlede radiofrekvensressourcer  

 for de efterfølgende 5 år.
 Stk. 2. Telestyrelsen forelægger forskningsministeren forslag til  

 de i stk. 1 nævnte rammer.
 Stk. 3. Telestyrelsens forslag skal omfatte:
1) Forslag til målsætninger for Danmarks deltagelse i internationale  

 forhandlinger og indgåelse af aftaler om frekvensallokering.
Forslaget skal  

 blandt andet omfatte indstilling om den indbyrdes prioritering af  

 frekvensallokering til forskellige anvendelser, herunder tjenester og  

 systemer.
 2) Forslag til frekvensallokerings- og anvendelsesplan (frekvensplan) for  

 de efterfølgende 5 år.
 3) Eventuelle forslag om anvendelse af frekvensadministrative metoder som  

 nævnt i kapitel 3 inden for konkrete dele af frekvensplanen.
 Stk. 4. Forskningsministeren kan fastsætte nærmere regler om  

 indholdet af det i stk. 3 nævnte forslag.
 Stk. 5. Forskningsministeren kan ved fastlæggelsen af rammerne for  

 anvendelse og indbyrdes prioritering af de samlede radiofrekvensressourcer,  

 jf. stk. 1, fravige det af Telestyrelsen forelagte forslag.
Stk. 6. Forskningsministeren kan ved fastlæggelsen af rammerne for  

 anvendelse og indbyrdes prioritering af de samlede radiofrekvensressourcer,  

 jf. stk. 1, ud over de i stk. 3 nævnte forhold fastsætte nærmere regler om 1) inden for hvilke dele af frekvensplanen §§ 12-14 skal finde anvendelse, 2) den tidsmæssige udstrækning af adgangen til at anvende radiofrekvenser  

 omfattet af §§ 12-14 og 3) krav om begrænsninger i tilslutninger til de offentlige telenet.
Stk. 7. Telestyrelsen forelægger hvert år for forskningsministeren  

 en samlet oversigt over, i hvilket omfang der er ledige frekvensressourcer  

 inden for de enkelte dele af den gældende frekvensplan.
I de år, hvor  

 Telestyrelsen tillige forelægger forslag til rammer for anvendelse og  

 indbyrdes prioritering af de samlede radiofrekvensressourcer, jf. stk. 1,  

 sker forelæggelsen af oversigten i forbindelse hermed.
 Stk. 8. Forskningsministeren fastsætter nærmere regler om de  

 nærmere tidsmæssige rammer for proceduren for udarbejdelse af rammer for  

 anvendelse og indbyrdes prioritering af de samlede radiofrekvensressourcer,  

 jf. stk. 1.
 § 3. Efter ministerens fastlæggelse heraf offentliggør  

 Telestyrelsen frekvensplanen, jf. § 2, stk. 3, nr. 2.
 Stk. 2. Forskningsministeren kan fastsætte nærmere regler om,  

 hvilke supplerende oplysninger der som minimum skal indgå i den  

 offentliggjorte frekvensplan.
 § 4. Telestyrelsen kan tidsmæssigt uafhængigt af den i § 2 nævnte  

 procedure fremlægge forslag som nævnt i § 2, stk. 3, nr. 1-3.
 Stk. 2. Forskningsministeren kan tidsmæssigt uafhængigt af den i §  

 2 nævnte procedure på baggrund af et forslag i henhold til stk. 1 eller  

 uafhængigt heraf træffe beslutning om forhold som omhandlet i § 2, stk. 3,  

 nr. 1-3, og stk. 6, nr. 1-3.
Kapitel 3 Frekvensadministrative metoder § 5. De frekvensadministrative metoder, som forskningsministeren i  

 henhold til kapitel 2 kan tage i brug, omfatter offentligt udbud, jf. § 6,  

 administrativ omfordeling, jf. § 7, krav om overgang til mere  

 frekvenseffektive udnyttelsesmetoder eller teknologier, jf. § 8, krav om  

 begrænsning i anvendelsen, jf. § 9, og administrativ inddragelse, jf. § 10.
 Stk. 2. Forskningsministeren kan fastsætte nærmere regler om, at  

 de frekvensadministrative metoder inden for de enkelte dele af frekvensplanen  

 skal anvendes enkeltvis eller i kombination.
 Stk. 3. Forskningsministeren kan fastsætte nærmere regler om, at  

 de frekvensadministrative metoder finder anvendelse i geografisk afgrænsede  

 områder.
 § 6. Der kan afholdes offentligt udbud af tilladelser til  

 anvendelse af radiofrekvenser, hvis den samlede efterspørgsel på  

 radiofrekvenser til den pågældende tjeneste eller det pågældende system ikke  

 kan eller kan forventes inden for et kortere tidsrum ikke at ville kunne  

 imødekommes.
Stk. 2. Afholdelse af offentligt udbud forudsætter, 1) at dette fører til en samlet bedre opfyldelse af lovens overordnede  

 målsætning, jf. § 1, stk. 1, og 2) at der fastsættes klare, objektive og ikke-diskriminerende regler for  

 tildeling af tilladelser, jf. stk. 4.
 Stk. 3. Forskningsministeren fastsætter forud for hvert offentligt  

 udbud nærmere regler for Telestyrelsens udbudsforretning, herunder en  

 overordnet tidsplan for det enkelte udbud, og regler for, i hvilket omfang  

 udbudsbetingelserne skal forelægges ministeren til godkendelse.
Stk. 4. Forskningsministeren fastsætter nærmere regler om rammerne  

 for udformning af udbudsmateriale og for de overordnede kriterier for  

 udvælgelse af tilladelsesindehavere.
Der kan blandt andet fastsættes regler  

 om følgende:
 1) Hvilke typer tilladelser der skal være omfattet af udbudsforretningen.
 2) Tilladelsesindehaveres udbud af ydelser til forbrugere eller til andre  

 net- og tjenesteudbydere, herunder rammer for sammenligning af kvalitet af og  

 priser for disse ydelser.
 3) Den tekniske indretning og kvalitet af tilladelsesindehavernes telenet  

 samt eventuelle krav til disses geografiske udbygning, herunder eventuelle  

 tidsplaner for udbygning.
 4) Vurdering og indbyrdes prioritering af tilbud.
 5) At tilbudsgiveren har et tilstrækkeligt økonomisk og teleteknisk  

 grundlag for at drive de pågældende telenet og -tjenester og kan  

 sandsynliggøre, at tilbudet kan efterleves.
 6) I hvilket omfang det offentlige udbud efter stk. 1 skal omfatte  

 samtlige de i frekvensplanen til denne tjeneste afsatte radiofrekvenser.
 Stk. 5. Reglerne som nævnt i stk. 4 skal udstedes i forbindelse  

 med, at beslutning om metodens iværksættelse træffes i henhold til kapitel 2.
 Stk. 6. Telestyrelsen forestår det offentlige udbud.
 § 7. Der kan gennemføres administrativ omfordeling inden de  

 pågældende individuelle frekvenstilladelsers udløb, hvis den samlede  

 efterspørgsel på radiofrekvenser til den pågældende tjeneste eller det  

 pågældende system ikke kan eller kan forventes inden for et kortere tidsrum  

 ikke at ville kunne imødekommes.
 Stk. 2. Administrativ omfordeling indebærer, at allerede tildelte  

 frekvenstilladelser inddrages med henblik på udstedelse af  

 frekvenstilladelser til dem, der har etableret eller ønsker at etablere  

 tilsvarende tjenester eller systemer.
Stk. 3. Anvendelse af administrativ omfordeling forudsætter, at 1) dette fører til en samlet bedre opfyldelse af lovens overordnede  

 målsætning, jf. § 1, stk. 1, 2) der fastsættes klare, objektive og ikkediskriminerende regler for  

 omfordeling af allerede tildelte frekvensressourcer, og 3) der fastsættes tidsrammer for gennemførelse af administrativ  

 omfordeling, der som minimum sikrer tilladelseindehavere 1 års varsel for  

 inddragelse af allerede tildelte radiofrekvensressourcer, jf. dog stk. 4.
 Stk. 4. Forskningsministeren kan undtagelsesvis, når der  

 foreligger presserende frekvensknaphed, der på væsentlige områder hindrer  

 udbud af teletjenester, som der er en klar efterspørgsel efter, eller  

 presserende frekvensknaphed, som begrænser eller forvrider konkurrencen inden  

 for dele af telesektoren, fastsætte et kortere opsigelsesvarsel end 1 år, jf.  

 stk. 3, nr. 3.
Stk. 5. Forskningsministeren fastsætter forud for iværksættelse af  

 administrativ omfordeling nærmere regler herfor.
Der kan blandt andet  

 fastsættes følgende:
 1) At Telestyrelsen fastsætter nærmere regler for indbyrdes sammenligning  

 af frekvensudnyttelsen inden for den pågældende del af frekvensplanen,  

 herunder grænseværdier for, hvornår en given frekvensudnyttelsesgrad  

 sammenholdt med de øvrige tilladelsesindehaveres frekvensudnyttelse vil kunne  

 udløse omfordeling af allerede tildelte frekvenser.
 2) At Telestyrelsen fastsætter nærmere regler om indbyrdes sammenligning  

 og prioritering af frekvensanvendelsen inden for den pågældende del af  

 frekvensplanen med sigte på, at de enkelte frekvenser alene anvendes til  

 formål, der ikke lige så effektivt kan imødekommes via anvendelse af andre  

 relevante dele af frekvensplanen.
 3) At Telestyrelsen med udgangspunkt i regler fastsat i medfør af nr. 1 og  

 2 kan fastsætte supplerende vilkår for de enkelte frekvenstilladelser.  

 Telestyrelsen kan inddrage tildelte frekvenser eller dele heraf med henblik  

 på omfordeling inden de pågældende frekvenstilladelsers udløb, i det omfang  

 tilladelsesindehaveren ikke opfylder de således fastsatte vilkår.
 Stk. 6. Reglerne som nævnt i stk. 5 skal udstedes i forbindelse  

 med, at beslutningen om metodens iværksættelse træffes i henhold til kapitel  

 2.
 Stk. 7. Telestyrelsen forestår administrativ omfordeling og  

 oplyser herunder brugerne om varsel herfor.
 § 8. Der kan stilles krav om overgang til mere frekvenseffektive  

 udnyttelsesmetoder eller teknologier inden de pågældende individuelle  

 frekvenstilladelsers udløb, hvis den samlede efterspørgsel efter  

 radiofrekvenser til den pågældende tjeneste eller det pågældende system ikke  

 kan eller kan forventes inden for et kortere tidsrum ikke at ville kunne  

 imødekommes.
 Stk. 2. Krav som nævnt i stk. 1 kan også stilles til anvendelse af  

 frekvenser, der tildeles efter §§ 12 og 13, uanset at dette indebærer  

 fastsættelse af nye vilkår for anvendelsen inden udløbet af den i  

 frekvensplanen fastlagte anvendelsesperiode.
 Stk. 3. Krav i henhold til stk. 1 kan kombineres med inddragelse  

 af tildelte radiofrekvensressourcer inden de pågældende frekvenstilladelsers  

 udløb, hvis der ikke sker overgang til mere frekvenseffektive  

 udnyttelsesmetoder eller teknologier.
Stk. 4. Krav om overgang til mere frekvenseffektive  

 udnyttelsesmetoder eller teknologier inden de pågældende frekvenstilladelsers  

 udløb forudsætter, at 1) dette fører til en samlet bedre opfyldelse af lovens overordnede  

 målsætning, jf. § 1, stk. 1, 2) der fastsættes klare, objektive og ikkediskriminerende regler for  

 overgang til nye udnyttelsesmetoder eller teknologier og 3) der fastsættes tidsrammer for gennemførelse af krav fastsat i medfør af  

 stk. 1, der som minimum sikrer tilladelseindehavere 1 års varsel, jf. dog  

 stk. 5.
 Stk. 5. Forskningsministeren kan undtagelsesvis, når der  

 foreligger presserende frekvensknaphed, der på væsentlige områder hindrer  

 udbud af teletjenester, som der er en klar efterspørgsel efter, eller  

 presserende frekvensknaphed, som begrænser eller forvrider konkurrencen inden  

 for dele af telesektoren, fastsætte et kortere opsigelsesvarsel end 1 år, jf.  

 stk. 4, nr. 3.
 Stk. 6. Forskningsministeren fastsætter nærmere regler for krav om  

 overgang til mere frekvenseffektive udnyttelsesmetoder og teknologier, jf.  

 stk. 1. Reglerne skal udstedes i forbindelse med, at en beslutning om  

 metodens iværksættelse træffes i henhold til kapitel 2.
 Stk. 7. Telestyrelsen forestår gennemførelse af krav om overgang  

 til mere frekvenseffektive udnyttelsesmetoder eller teknologier og oplyser  

 herunder brugerne om varsel for de nye vilkårs ikrafttræden.
 § 9. Der kan stilles krav om begrænsninger i anvendelsen af de  

 tildelte radiofrekvenser inden de pågældende individuelle  

 frekvenstilladelsers udløb, hvis den samlede efterspørgsel efter  

 radiofrekvenser til den pågældende tjeneste eller det pågældende system ikke  

 kan eller kan forventes inden for et kortere tidsrum ikke at ville kunne  

 imødekommes, eller hvis udnyttelsesgraden af de pågældende radiofrekvenser  

 medfører eller forventes inden for et kortere tidsrum at medføre  

 kapacitetsproblemer.
 Stk. 2. Krav om begrænsninger i anvendelsen af allerede tildelte  

 radiofrekvenser, jf. stk. 1, kan også stilles til anvendelse af frekvenser,  

 der tildeles efter §§ 12 og 13, uanset at dette indebærer fastsættelse af nye  

 vilkår for anvendelsen inden udløbet af den i frekvensplanen fastlagte  

 anvendelsesperiode.
Stk. 3. Krav om begrænsninger i anvendelsen af tildelte  

 radiofrekvenser inden de pågældende frekvenstilladelsers udløb forudsætter,  

 at 1) dette fører til en samlet bedre opfyldelse af lovens overordnede  

 målsætning, jf. § 1, stk. 1, 2) der fastsættes klare, objektive og ikkediskriminerende regler herfor og 3) der fastsættes tidsrammer for gennemførelse af krav fastsat i medfør af  

 stk. 1.
Stk. 4. Forskningsministeren fastsætter forud for iværksættelse af  

 regulering efter stk. 1 nærmere regler herfor.
Der kan blandt andet  

 fastsættes følgende:
 1) At Telestyrelsen kan træffe afgørelse om, at mere kapacitetskrævende  

 udnyttelsesformer skal ophøre.
 2) At der kan stilles radiotekniske krav ud over de i §§ 12-14 hjemlede  

 krav.
 Stk. 5. Regler som nævnt i stk. 4 skal udstedes i forbindelse med,  

 at beslutningen om metodens iværksættelse træffes i henhold til kapitel 2.
 Stk. 6. Telestyrelsen forestår reguleringen med henblik på løsning  

 af frekvensknaphed og oplyser herunder de berørte brugere om varsel herfor.
 § 10. Der kan gennemføres administrativ inddragelse af allerede  

 tildelte frekvensressourcer inden for dele af frekvensplanen før de  

 pågældende individuelle frekvenstilladelsers udløb, hvis det ud fra en samlet  

 vurdering af det pågældende udstyrs frekvensøkonomi, herunder antallet af  

 tilsluttede brugere, sammenholdt med eventuelle alternative  

 anvendelsesmuligheder, skønnes hensigtsmæssigt.
 Stk. 2. Inddragelse som nævnt i stk. 1 kan også foretages med  

 hensyn til frekvenser, der tildeles efter §§ 12 og 13, uanset at dette  

 indebærer inddragelse inden udløbet af den i frekvensplanen fastlagte  

 anvendelsesperiode.
Stk. 3. Administrativ inddragelse som nævnt i stk. 1 forudsætter,  

 at 1) dette fører til en samlet bedre opfyldelse af lovens overordnede  

 målsætning, jf. § 1, stk. 1, 2) der fastsættes klare, objektive og ikkediskriminerende regler herfor, 3) der fastsættes tidsrammer for administrativ inddragelse som nævnt i  

 stk. 1, der som minimum sikrer tilladelsesindehavere 1 års varsel, jf. dog  

 stk. 4, og 4) der samtidig med fastsættelse af rammer for inddragelse af allerede  

 tildelte radiofrekvensressoucer fastsættes rammer for fornyet udbud af de  

 således inddragede radiofrekvensressourcer.
 Stk. 4. Forskningsministeren kan undtagelsesvis, når der  

 foreligger presserende frekvensknaphed, der på væsentlige områder hindrer  

 udbud af teletjenester, som der er en klar efterspørgsel efter, eller  

 presserende frekvensknaphed, som begrænser eller forvrider konkurrencen inden  

 for dele af telesektoren, fastsætte et kortere opsigelsesvarsel end 1 år, jf.  

 stk. 3, nr. 3.
Stk. 5. Forskningsministeren fastsætter nærmere regler for  

 administrativ inddragelse.
Reglerne udstedes i forbindelse med, at  

 beslutningen om metodens iværksættelse træffes i henhold til kapitel 2.
 Stk. 6. Telestyrelsen forestår administrativ inddragelse og  

 oplyser herunder brugerne om varsel herfor.
Kapitel 4 Udstedelse af tilladelser til anvendelse af radiofrekvenser § 11. Anvendelse af radiofrekvenser og fastlæggelse af vilkår  

 herfor skal ske inden for rammerne af frekvensplanen, jf. kapitel 2, og de  

 bestemmelser, der heri er fastlagt for anvendelse af de enkelte dele af de  

 samlede radiofrekvensressourcer.
 Stk. 2. Inden for de dele af frekvensplanen, hvor der i henhold  

 til kapitel 2 er truffet beslutning om anvendelse af særlige  

 frekvensadministrative metoder, sker udstedelse og administration af  

 tilladelser på grundlag af de herom fastsatte bestemmelser.
 Stk. 3. Der kan ikke i medfør af §§ 12-14 fastsættes yderligere  

 generelle indskrænkninger i anvendelsen af de enkelte dele af frekvensplanen  

 end indeholdt i denne.
 § 12. Anvendelse af radiofrekvenser uden individuel tilladelse kan  

 ske på følgende områder:
 1) Radiobaseret telekommunikation, hvor de radioanlæg, der anvendes, alene  

 er indrettet til modtagning og ikke udgør en del af kommunikationssystemer,  

 hvori der også indgår sendere.
 2) Radio- og fjernsynsvirksomhed, hvor de radioanlæg, der anvendes, alene  

 er indrettet til modtagning.
 3) Radiobaseret telekommunikation inden for forsvaret.
 Stk. 2. Bestemmelsen i stk. 1, nr. 1, omfatter dog ikke modtagere,  

 der indgår i nød- og sikkerhedstjenester.
 Stk. 3. Telestyrelsen fastsætter nærmere regler for forsvarets  

 anvendelse af frekvenser.
 Stk. 4. Telestyrelsen kan fastsætte nærmere regler om, at andre  

 kategorier af radiobaseret telekommunikation end de i stk. 1 nævnte kan ske  

 uden individuel tilladelse.
 § 13. Anvendelse af radiofrekvenser uden individuel tilladelse kan  

 ske under forudsætning af overholdelse af generelle vilkår fastsat af  

 Telestyrelsen.
 Stk. 2. Vilkår som nævnt i stk. 1 kan omfatte følgende:
 1) Radiotekniske krav, herunder begrænsninger med hensyn til den anvendte  

 sendestyrke, antennehøjde, antenneretning m.v.
 2) Krav med sigte på overholdelse af internationale forpligtelser på  

 radiofrekvensområdet, herunder aftaler om international frekvenskoordinering.
 3) Krav om anvendelse af typegodkendte radioanlæg.
 4) Krav om anvendelse af radioanlæg, hvor der foreligger dokumentation for  

 overholdelse af forud fastsatte tekniske krav i form af fabrikanterklæring.
 5) Krav om anvendelse af godkendte kvalitetsstyringssystemer.
 6) Indskrænkninger vedrørende den geografiske udstrækning af  

 anvendelsesområder for de tildelte frekvenser.
 7) Overholdelse af frekvensplanen og heri fastlagte nærmere regler for  

 anvendelse af de tildelte frekvenser.
8) Krav om forstyrrelsesmæssige forhold Stk. 3. Telestyrelsen fastsætter nærmere regler om, inden for  

 hvilke kategorier af radiokommunikation der, under forudsætning af  

 overholdelse af generelle vilkår, kan ske anvendelse af frekvenser uden  

 individuel tilladelse, jf. stk. 1 og 2.
§ 14. Anvendelse af radiofrekvenser kan endvidere ske på grundlag  

 af individuel tilladelse meddelt af Telestyrelsen.
Telestyrelsen fastsætter  

 de generelle og individuelle vilkår for tilladelsen.
 Stk. 2. Vilkår som nævnt i stk. 1 kan omfatte følgende:
 1) Radiotekniske krav, herunder begrænsninger med hensyn til den anvendte  

 sendestyrke, antennehøjde, antenneretning m.v.
 2) Krav med sigte på overholdelse af internationale forpligtelser på  

 radiofrekvensområdet, herunder aftaler om international frekvenskoordinering.
 3) Krav om anvendelse af typegodkendte radioanlæg.
 4) Krav om anvendelse af radioanlæg, hvor der foreligger dokumentation for  

 overholdelse af forud fastsatte tekniske krav i form af fabrikanterklæring.
 5) Krav om anvendelse af godkendte kvalitetsstyringssystemer.
 6) Krav om, at brugeren af de pågældende radiofrekvenser skal have bestået  

 foreskrevne prøver.
 7) Indskrænkninger vedrørende den geografiske udstrækning af  

 anvendelsesområder for de tildelte frekvenser.
 8) Overholdelse af frekvensplanen og heri fastlagte nærmere regler for  

 anvendelse af de tildelte frekvenser.
 9) Krav om forstyrrelsesmæssige forhold.
 10) Krav om betaling af forfaldne gebyrer, rykkergebyrer og afgifter.
Stk. 3. Ved udstedelse af tilladelser på baggrund af afholdt  

 offentligt udbud, jf. § 6, kan afgivne tilbud eller tilkendegivelser fra  

 tilbudsgiveren i forbindelse med udvælgelsen af tilladelseshavere på grundlag  

 af det offentlige udbud danne grundlag for Telestyrelsens fastsættelse af  

 vilkår på andre områder end de i stk. 2 nævnte.
Vilkår om det tilbudte udbud  

 af tjenester til andre brugere, herunder til slutbrugerne, vilkår vedrørende  

 kvaliteten af tjenesterne, priser m.v. vil maksimalt kunne udstrækkes til at  

 gælde i 1 år efter, at tilladelsesindehaveren har nået den i tilladelsen  

 eventuelt fastsatte geografiske og befolkningsmæssige udbygningsgrad, dog  

 således at disse vilkår som minimum er gældende i 2 år efter udstedelsen af  

 tilladelsen.
 Stk. 4. Tilladelser efter stk. 1 kan udstedes til enkeltstående  

 brugere af radiofrekvenser eller til afgrænsede grupper af brugere.
 Stk. 5. Anmodninger om tildeling af individuel tilladelse til  

 anvendelse af radiofrekvenser skal imødekommes, i det omfang det er muligt  

 inden for rammerne af den i kapitel 2 fastlagte frekvensplan og med en  

 tildeling af frekvenser i et omfang, der ud fra en samlet vurdering på et  

 klart, objektivt og ikkediskriminerende grundlag tilgodeser en optimal  

 udnyttelse af frekvensspektret.
 § 15. I det omfang individuelle tilladelser er gældende for en  

 periode længere end 5 år, kan Telestyrelsen med et års varsel fastsætte nye  

 vilkår for tilladelsen, jf. § 14, stk. 2.
 § 16. Telestyrelsen fastsætter regler om varigheden af de enkelte  

 kategorier af individuelle tilladelser, der meddeles på grundlag af § 14.
§ 17. Ved en individuel tilladelses udløb må  

 tilladelsesindehaveren, såfremt frekvensudnyttelsen ønskes fortsat, indgive  

 en ny ansøgning.
Ansøgningen gøres til genstand for fornyet behandling og  

 danner grundlag for en eventuel ny tilladelse.
 Stk. 2. Telestyrelsen kan uanset stk. 1 fastsætte forenklede  

 procedurer for fornyelse af individuelle tilladelser.
 § 18. Individuelle frekvenstilladelser kan ikke overdrages.
 Stk. 2. Uanset bestemmelsen i stk. 1 kan der i forbindelse med  

 udstedelse af individuelle tilladelser til afgrænsede brugergrupper, jf. §  

 14, stk. 4, ske intern overdragelse og omfordeling inden for brugergruppen.
Stk. 3. Uanset bestemmelsen i stk. 1 kan der ske overdragelse af  

 individuelle frekvenstilladelser mellem moderselskaber og helejede søster- og  

 datterselskaber.
Begrænsning eller udelukkelse af denne adgang til  

 overdragelse kan dog fastlægges i bestemmelser fastlagt i forbindelse med  

 afholdelse af offentligt udbud, jf. § 6.
 § 19. Telestyrelsen kan til enhver tid tilbagekalde en tilladelse,  

 der er meddelt i medfør af § 14, hvis tilladelsesindehaveren træder i  

 betalingsstandsning, træder i likvidation eller kommer under konkurs.
 § 20. Telestyrelsen kan meddele tidsbegrænsede forsøgs- og  

 prøvedriftstilladelser til at afprøve en nærmere specificeret teknologi eller  

 tjeneste.
 Stk. 2. Telestyrelsen fastsætter vilkår for tilladelser meddelt i  

 medfør af stk. 1, herunder at prøvedrift ikke må omfatte kommercielt udbud af  

 net eller tjenester.
 § 21. Telestyrelsen kan, hvis der måtte opstå forstyrrelsesmæssige  

 forhold, give brugere af radiofrekvenser påbud om at søge forstyrrelser  

 afhjulpet og om eventuelt at indstille brugen, indtil forstyrrelserne er  

 afhjulpet, samt påbud om at medvirke til dækning af de med afhjælpning  

 forbundne udgifter.
Kapitel 5 Aflæggelse af prøver § 22. Telestyrelsen fastsætter nærmere regler for prøver, som  

 måtte være en forudsætning for anvendelse af radiofrekvenser, jf. § 14.  

 Reglerne kan omfatte indholdet af prøverne og aflæggelse og gyldighed af  

 disse.
 Stk. 2. Telestyrelsen kan fastsætte særlige regler for  

 handicappede personers aflæggelse af prøver.
Kapitel 6 Regler for markedsføring, oprettelse og ibrugtagning af radioanlæg § 23. Telestyrelsen kan gøre markedsføring, oprettelse,  

 ibrugtagning eller anvendelse af radioanlæg betinget af overholdelse af  

 generelle regler om, at 1) radioanlæg, der udgør modtagere, som indgår i nød- og  

 sikkerhedstjenester, er typegodkendt, 2) radioanlæg, der udgør sendere eller kombinerede sendere og modtagere,  

 er typegodkendt, godkendt i medfør af et kvalitetsstyringssystem, eller der  

 fremlægges dokumentation for overholdelse af de tekniske krav i form af en  

 fabrikanterklæring, 3) der fremlægges dokumentation for overholdelse af tekniske krav i form  

 af fabrikanterklæring for radioanlæg (modtagere), som benyttes i  

 kommunikationssystemer, hvori der indgår sendere, 4) anvendelse af radioanlægget kun kan ske på frekvenser, hvortil der  

 foreligger tilladelse til frekvensanvendelse efter §§ 12-14.
Stk. 2. Telestyrelsen kan fastsætte nærmere regler om 1) forbud mod eller indskrænkning i adgangen til markedsføring, herunder  

 salg og udlevering af radioanlæg, og 2) påbud om tilbagekaldelse fra markedet, tilbagekøb eller afhjælpning.
Kapitel 7 Oplysningspligt for udbydere af visse telenet og teletjenester § 24. Udbydere af radiobaserede offentlige telenet og  

 teletjenester skal oplyse tilknyttede brugere om den foreliggende risiko for  

 uberettiget aflytning af radiokommunikation.
Kapitel 8 Tekniske bestemmelser for radioanlæg § 25. Telestyrelsen kan fastsætte tekniske bestemmelser, herunder  

 regler for typegodkendelse m.v., for radioanlæg, som anvendes i henhold til  

 §§ 13 og 14.
 Stk. 2. Ud over krav, der fastsættes i tekniske bestemmelser efter  

 stk. 1, skal radioanlæg, der er omfattet af lov om beskyttelse mod  

 elektromagnetiske forstyrrelser og de i medfør heraf fastsatte bestemmelser,  

 overholde det til grund for loven liggende direktivs beskyttelseskrav.
Kapitel 9 Særlige vilkår for radiospredning § 26. Der må ikke oprettes, drives eller bruges sendestationer til  

 radiospredning på det åbne hav eller i luftrummet derover.
Kapitel 10 Krav om ophør af radiokommunikation § 27. Når hensynet til statens sikkerhed gør det nødvendigt, kan  

 forskningsministeren forbyde anvendelsen af radioanlæg bortset fra  

 modtageanlæg, der alene er indrettet til modtagning af radiospredning.  

 Radioanlæg, der omfattes af et sådant forbud, kan forlanges afleveret til  

 offentlig myndighed til deponering.
 Stk. 2. Ud over de i stk. 1 nævnte tilfælde kan  

 forskningsministeren, hvis forholdene gør det nødvendigt, bestemme, at brugen  

 af radioanlæg, herunder radioanlæg som nævnt i § 12, stk. 1, nr. 1 og 2, og  

 radioanlæg omfattet af regler udstedt i medfør af § 12, stk. 4, samt § 13  

 skal ophøre.
Kapitel 11 Telestyrelsen som tilsynsmyndighed m.v.
 § 28. Telestyrelsen fører tilsyn og kontrol med overholdelse af  

 loven og de i medfør af denne fastsatte bestemmelser og vilkår.
 Stk. 2. Telestyrelsen træffer afgørelse vedrørende manglende  

 overholdelse af bestemmelser og vilkår fastsat i medfør af denne lov og kan i  

 den forbindelse meddele påbud.
 Stk. 3. Telestyrelsen kan pålægge dagbøder med henblik på at  

 gennemtvinge efterkommelse af påbud som nævnt i stk. 2. Der er udpantningsret  

 for bøderne.
 Stk. 4. Telestyrelsen kan tilbagekalde individuelle tilladelser  

 meddelt i medfør af § 14, såfremt tilladelsesindehaveren ikke efterkommer de  

 i tilladelsen fastsatte vilkår.
Stk. 5. Telestyrelsen kan tilbagekalde en tilladelse, hvis en  

 tilladelsesindehaver ikke 1) efterkommer påbud som nævnt i stk. 2 eller 2) betaler dagbøder pålagt i medfør af stk. 3.
 Stk. 6. Telestyrelsen kan foretage kontrolbesøg, når det på  

 baggrund af konstaterede forstyrrelser må formodes, at loven eller de i  

 medfør heraf fastsatte regler eller vilkår ikke overholdes.
 Stk. 7. Telestyrelsen kan kræve driften af radioanlæg, der  

 forstyrrer samfundsvigtig radiokommunikation, standset øjeblikkelig og kan  

 træffe de nødvendige foranstaltninger til gennemførelse af dette påbud,  

 herunder plombering af apparatet.
 § 29. Telestyrelsen har til enhver tid mod behørig legitimation og  

 uden retskendelse adgang til offentlige og private ejendomme og lokaliteter  

 med henblik på via stikprøver at kontrollere, at loven og de i medfør heraf  

 fastsatte regler og vilkår overholdes.
 Stk. 2. Politiet yder bistand til gennemførelse af kontrol som  

 nævnt i stk. 1. Forskningsministeren kan efter aftale med justitsministeren  

 fastsætte nærmere regler herom.
 § 30. Udbydere af telenet og teletjenester skal efter nærmere  

 regler fastsat af Telestyrelsen meddele Telestyrelsen oplysninger om  

 økonomiske, statistiske og øvrige forhold med henblik på udarbejdelse af  

 rapporter m.v. om frekvensmæssige forhold vedrørende sådanne telenet og  

 teletjenester.
 § 31. Forskningsministeren kan ikke, ud over hvad der følger af  

 bestemmelserne i lov om Telestyrelsen, give Telestyrelsen tjenestebefaling om  

 styrelsens varetagelse af myndighedsopgaver vedrørende konkrete sager, om  

 behandling og afgørelse af enkeltsager, om Telestyrelsens udstedelse af  

 administrative forskrifter på områder, hvor styrelsen er bemyndiget hertil,  

 eller om Telestyrelsens øvrige tilsynsaktiviteter med henblik på at sikre  

 overholdelsen af denne lov og administrative forskrifter udstedt i medfør  

 heraf.
 § 32. Forskningsministeren kan ikke dispensere fra administrative  

 forskrifter udstedt af ministeren i medfør af denne lov.
 § 33. Forskningsministeren kan fastsætte nærmere regler, hvorefter  

 offentlige myndigheder og private foretagender bemyndiges til at udføre visse  

 opgaver, der i denne lov er tillagt Telestyrelsen.
 § 34. Telestyrelsen udarbejder og vedligeholder et register over  

 eksisterende tilladelseshavere.
 Stk. 2. Registret i henhold til stk. 1 er offentligt tilgængeligt  

 og kan rekvireres hos Telestyrelsen eventuelt mod betaling.
 Stk. 3. Telestyrelsen fastsætter regler om registrets  

 udgivelsesform m.v.
Kapitel 12 Klageadgang § 35. For Teleklagenævnet kan indbringes klager over  

 Telestyrelsens afgørelser truffet i medfør af denne lov, herunder klager over  

 Telestyrelsens sagsbehandling.
 Stk. 2. For Teleklagenævnet kan indbringes klager over afgørelser  

 i henhold til administrative forskrifter udstedt i medfør af loven truffet af  

 offentlige myndigheder og private foretagender, der er bemyndiget hertil i  

 medfør af § 33.
 Stk. 3. Telestyrelsens fastsættelse af administrative forskrifter  

 efter denne lov kan ikke indbringes for anden administrativ myndighed.
 Stk. 4. Teleklagenævnet kan, når det træffer afgørelse, meddele  

 påbud til tilladelsesindehaveren.
 Stk. 5. Teleklagenævnet kan pålægge en tilladelsesindehaver  

 dagbøder med henblik på at gennemtvinge påbud som nævnt i stk. 4. Der er  

 udpantningsret for beløbene.
Stk. 6. Teleklagenævnet kan pålægge Telestyrelsen at tilbagekalde  

 en individuel tilladelse meddelt i henhold til § 14, hvis en  

 tilladelsesindehaver ikke 1) opfylder påbud som nævnt i stk. 4 eller 2) betaler dagbøder pålagt i medfør af stk. 5.
Kapitel 13 Tavshedspligt § 36. Telestyrelsen fastsætter nærmere bestemmelser om  

 tavshedspligt for brugere af radioanlæg, herunder radioanlæg, der er  

 omhandlet i § 12, stk. 1, nr. 1 og 2, og i regler udstedt i medfør af § 12,  

 stk. 4.
Kapitel 14 Gebyrer, afgifter og depositum § 37. Forskningsministeren fastsætter regler om gebyrer for  

 meddelelse af typegodkendelse og andre former for godkendelse af radioanlæg  

 samt for afholdelse af prøver, udstedelse af certifikater til betjening af  

 radioanlæg og udstedelse af prøvningsrapporter til dækning af udgifterne i  

 forbindelse hermed.
 § 38. Telestyrelsen opkræver en frekvensafgift hos indehavere af  

 individuelle frekvenstilladelser for brug af de tildelte frekvenser.
 Stk. 2. Frekvensafgifternes størrelse fastsættes årligt i  

 finansloven og bekendtgøres af Telestyrelsen.
 Stk. 3. Telestyrelsen forestår opkrævning af frekvensafgifter.
 § 39. Telestyrelsen opkræver hos tilladelsesindehaverne en  

 omkostningsdækkende ydelse til dækning af de udgifter, der er forbundet med  

 Telestyrelsens gennemførelse af offentligt udbud i henhold til § 6,  

 udvælgelse af tilladelsesindehavere m.v.
 Stk. 2. Hvis en tilbudsgiver, efter at udpegning som  

 tilladelsesindehaver har fundet sted, vælger at trække sit tilbud tilbage,  

 inden Telestyrelsen har meddelt individuel tilladelse, kan tilbudsgiveren  

 pålægges at medvirke til betaling af udgifter, som Telestyrelsen har haft i  

 forbindelse med udbudet og udarbejdelsen af tilladelsen.
 § 40. Det kan pålægges individuelle tilladelsesindehavere, jf. §  

 14, inden for afgrænsede dele af frekvensplanen at betale forhøjet  

 frekvensafgift, når det på grund af frekvensknaphed skønnes nødvendigt for at  

 fremme en flytning af frekvensforbruget til andre dele af frekvensplanen  

 eller til kabelbaseret telekommunikation.
 Stk. 2. Den forhøjede frekvensafgift er et tillæg til den  

 almindelige frekvensafgift, jf. § 38, stk. 1. Tillægget udgør et depositum,  

 der tilbagebetales til tilladelsesindehaveren ved tilladelsens ophør.
Stk. 3. Pålæggelse af forhøjet frekvensafgift som nævnt i stk. 1  

 forudsætter, at 1) dette fører til en samlet bedre opfyldelse af lovens overordnede  

 målsætninger, jf. § 1, stk. 1, og 2) der kan anvises tilladelsesindehaverne andre muligheder for at  

 gennemføre den ønskede radio- eller telekommunikation.
 Stk. 4. Størrelsen af tillægget, og hvilke typer af  

 frekvensanvendelse tillægget skal omfatte, fastsættes årligt på finansloven.  

 Den forhøjede frekvensafgift bekendtgøres af Telestyrelsen.
 Stk. 5. Telestyrelsen forestår opkrævning, administration og  

 tilbagebetaling af tillægget til den almindelige frekvensafgift.
 § 41. Der kan gennemføres forhøjet administrativ prissætning af  

 individuelle tilladelser, jf. § 14, inden for hele eller større  

 sammenhængende dele af frekvensplanen, når det på grund af frekvensknaphed  

 skønnes nødvendigt for at begrænse det samlede frekvensforbrug eller for at  

 fremme flytning af større dele af forbruget til andre dele af frekvensplanen  

 eller til kabelbaseret telekommunikation.
 Stk. 2. Forhøjet administrativ prissætning er et tillæg til den  

 almindelige frekvensafgift, jf. § 38, stk. 1.
Stk. 3. Forhøjet administrativ prissætning som nævnt i stk. 1  

 forudsætter, at 1) det fører til en samlet bedre opfyldelse af lovens overordnede  

 målsætning, jf. § 1, stk. 1, og 2) det ikke er muligt via anvendelse af de i §§ 6-10 nævnte  

 frekvensadministrative metoder at undgå frekvensknaphed som nævnt i stk. 1.
Stk. 4. Størrelsen af den forhøjede administrative prissætning, og  

 hvilke typer af frekvensanvendelse tillægget skal omfatte, fastsættes årligt  

 på finansloven.
Endvidere skal det på finansloven fastsættes, hvorvidt  

 tillægget til den almindelige frekvensafgift skal udgøre et depositum, der  

 tilbagebetales tilladelsesindehaveren ved tilladelsens ophør.
Den forhøjede  

 administrative prissætning bekendtgøres af Telestyrelsen.
 Stk. 5. Telestyrelsen forestår opkrævning, admininistration og  

 eventuel tilbagebetaling af tillægget til den almindelige frekvensafgift.
Kapitel 15 Straffebestemmelser § 42. Overtrædelse af § 14, stk. 1, § 18, stk. 1, § 24 og § 26,  

 regler udstedt i henhold til § 13, stk. 1 og 2, § 23 og § 25, stk. 1, samt  

 overtrædelse af vilkår og påbud fastsat i medfør af § 14, stk. 2 og 3, § 20,  

 stk. 2, § 21 og § 28, stk. 7, straffes med bøde.
 Stk. 2. I forskrifter, der udstedes i medfør af denne lov, kan der  

 fastsættes straf af bøde for overtrædelse af bestemmelser i forskrifterne.
 Stk. 3. Der kan pålægges selskaber m.v. (juridiske personer)  

 strafansvar efter reglerne i straffelovens 5. kapitel.
Stk. 4. For så vidt angår overtrædelse af § 26, finder  

 straffelovens regler om medvirken kun anvendelse med hensyn til 1) den, der medvirker til oprettelse eller økonomisk eller teknisk drift  

 af den station, der bruges eller er bestemt til at bruges til radiospredning  

 i strid med bestemmelserne, 2) den, der i ejerens eller brugerens tjeneste medvirker til  

 radiospredning for den pågældende station, og 3) den, der medvirker til radiospredning ved økonomisk eller teknisk  

 bistand, ved bestilling af udsendelser over stationen, ved optagelse eller  

 formidling af ordrer herpå, ved at lede optagelsen af programmer, ved  

 deltagelse på fartøjet i udsendelser, ved at stille lokaler eller tekniske  

 hjælpemidler til rådighed eller ved levering eller transport af betydning for  

 radiospredningen.
Stk. 5. Overtrædelse af § 26 hører under dansk straffemyndighed,  

 uanset om betingelserne i straffelovens §§ 6-9 er opfyldt.
Handlinger  

 foretaget uden for den danske stat er dog kun undergivet dansk  

 straffemyndighed, såfremt 1) radiospredningsstationen oprettes eller drives med henblik på eller  

 bruges til radiospredning, som må antages bestemt til modtagning på dansk  

 område, eller som forstyrrer radiomodtagning på dansk område, eller 2) gerningsmanden har dansk indfødsret eller bopæl i den danske stat eller  

 har indfødsret eller bopæl i Finland, Island, Norge eller Sverige og opholder  

 sig her i landet.
Kapitel 16 Overgangs- og ikrafttrædelsesbestemmelser § 43. Loven træder i kraft den 1. juli 1997, §§ 37, 38, 40 og 41  

 dog først den 1. januar 1998.
 Stk. 2. Lov om radiokommunikation, jf. lovbekendtgørelse nr. 297  

 af 22. april 1992 med senere ændringer, ophæves den 1. juli 1997, § 4  

 b dog først den 1. januar 1998.
 Stk. 3. Regler udstedt i medfør af den i stk. 2 nævnte lov  

 forbliver i kraft, indtil de ophæves eller afløses af regler udstedt i medfør  

 af denne lov.
 Stk. 4. Tilladelser udstedt i medfør af den i stk. 2 nævnte lov  

 bevarer deres gyldighed, indtil de tilbagekaldes eller ændres i medfør af  

 vilkår fastsat i medfør af § 3, stk. 2, nr. 4, i den i stk. 2 nævnte lov.
 Stk. 5. Forskningsministeren fastsætter nærmere regler om, hvornår  

 forslag i henhold til § 2, stk. 2, første gang skal foreligge.
 Stk. 6. De pr. 1. juli 1997 til et radiobaseret offentligt telenet  

 eller teletjeneste knyttede brugere skal inden 3 måneder fra denne dato være  

 informeret i henhold til § 24.
 Stk. 7. Er der før den 1. januar 1998 opkrævet frekvensafgifter,  

 hvor afgiftsperioden først udløber efter den 1. januar 1998, kan der ved  

 første betaling af afgifter for individuelle frekvenstilladelser fastsat i  

 henhold til § 38 opkræves et tillæg for perioden fra den 1. januar 1998 til  

 afgiftsperiodens udløb, i det omfang et krav om højere afgifter i henhold til  

 § 38 har været gældende for denne periode.
 § 44. Loven gælder ikke for Færøerne og Grønland.
