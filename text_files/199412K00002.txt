Nr LSF 2 Forslag til Lov om Den Europæiske Unions udvidelse med Norge, Østrig,  

 Finland og Sverige Fremsat af udenrigsministeren (Niels Helveg Petersen) den 5. oktober 1994 Vedtaget ved tredjebehandling den 24. november 1994 Lov nr. 968 af 02/12/1994 § 1. Traktat af 24. juni 1994 mellem Kongeriget Belgien,  

 Kongeriget Danmark, Forbundsrepublikken Tyskland, Den Hellenske Republik,  

 Kongeriget Spanien, Den Franske Republik, Irland, Den Italienske Republik,  

 Storhertugdømmet Luxembourg, Kongeriget Nederlandene, Den Portugisiske  

 Republik, Det Forenede Kongerige Storbritannien og Nordirland (medlemmer af  

 Den Europæiske Union) og Kongeriget Norge, Republikken Østrig, Republikken  

 Finland, Kongeriget Sverige om Kongeriget Norges, Republikken Østrigs,  

 Republikken Finlands og Kongeriget Sveriges tiltrædelse af Den Europæiske  

 Union kan ratificeres på Danmarks vegne.
 § 2. Bestemmelserne i den i § 1 nævnte traktat med tilhørende akt,  

 bilag og protokoller sættes i kraft i Danmark, i det omfang de efter  

 fællesskabsretten er umiddelbart anvendelige i Danmark.
 § 3. Loven træder i kraft dagen efter bekendtgørelsen i  

 Lovtidende.
 § 4. Loven gælder ikke for Færøerne.
 Stk. 2. Loven finder anvendelse for Grønland i samme omfang som  

 lov nr. 447 af 11. oktober 1972 om Danmarks tiltrædelse af De Europæiske  

 Fællesskaber.
Oprindeligt fremsat forslag § 1. Traktat af 24. juni 1994 mellem Kongeriget Belgien,  

 Kongeriget Danmark, Forbundsrepublikken Tyskland, Den Hellenske Republik,  

 Kongeriget Spanien, Den Franske Republik, Irland, Den Italienske Republik,  

 Storhertugdømmet Luxembourg, Kongeriget Nederlandene, Den Portugisiske  

 Republik, Det Forenede Kongerige Storbritannien og Nordirland (medlemmer af  

 Den Europæiske Union) og Kongeriget Norge, Republikken Østrig, Republikken  

 Finland, Kongeriget Sverige om Kongeriget Norges, Republikken Østrigs,  

 Republikken Finlands og Kongeriget Sveriges tiltrædelse af Den Europæiske  

 Union kan ratificeres på Danmarks vegne.
 § 2. Bestemmelserne i den i § 1 nævnte traktat med tilhørende akt,  

 bilag og protokoller sættes i kraft i Danmark i det omfang de efter  

 fællesskabsretten er umiddelbart anvendelige i Danmark.
 § 3. Loven træder i kraft dagen efter bekendtgørelsen i  

 Lovtidende.
 § 4. Loven gælder ikke for Færøerne.
 Stk. 2. Loven finder anvendelse for Grønland i samme omfang som  

 lov nr. 447 af 11. oktober 1972 om Danmarks tiltrædelse af De europæiske  

 Fællesskaber.
Bemærkninger til lovforslaget Almindelige bemærkninger 1. Det fremsatte lovforslag vil gøre det muligt for Danmark at ratificere  

 tiltrædelseskomplekset vedrørende Norges, Østrigs, Finlands og Sveriges  

 tiltrædelse af Den Europæiske Union.
Norges, Østrigs, Finlands og Sveriges tiltrædelse af EU vil ske pr. 1.  

 januar 1995, såfremt alle tolv EU-lande og de nye medlemslande forinden har  

 tilendebragt deres respektive ratifikationsprocedurer og rettidigt har  

 deponeret ratifikationsinstrumenterne.
Alle fire lande er medlem af EFTA og  

 skal udtræde af denne sammenslutning ved tiltrædelsen.
2. Norge var med til at danne frihandelssammenslutningen EFTA i 1960 og  

 har to gange tidligere ansøgt om medlemskab af De Europæiske Fællesskaber  

 (1962 og 1969) sammen med Danmark, Storbritannien og Irland.
Der blev indledt  

 forhandlinger om disse fire landes tiltrædelse i 1970, og forhandlingerne  

 kunne tilendebringes i 1972. Resultatet af den folkeafstemning, der blev  

 afholdt i Norge om forhandlingsresultatet, viste imidlertid, at et flertal  

 (53,6%) var imod tiltrædelsen.
Norge ratificerede derfor ikke  

 tiltrædelsestraktaten.
Derefter forhandlede Norge parallelt med de resterende EFTA-lande  

 frihandelsoverenskomster med Det Europæiske Fællesskab.
Overenskomsterne, der  

 trådte i kraft den 1. januar 1973, fastslår, at told, kvantitative  

 restriktioner og foranstaltninger med tilsvarende virkning gradvis skal  

 fjernes i parternes indbyrdes samhandel med industriprodukter.
Herudover  

 indeholder frihandelsoverenskomsterne bestemmelser om statsstøtte og  

 konkurrence i industrien samt en række gensidige indrømmelser inden for  

 landbrug og fiskeri.
I 1989 blev der indledt forhandlinger mellem EFTA-landene og Det  

 Europæiske Fællesskab om en videreførelse, uddybning og udvidelse af  

 samarbejdet.
Disse forhandlinger afsluttedes den 2. maj 1992 med  

 undertegnelsen af aftalen om Det Europæiske Økonomiske Samarbejdsområde  

 (EØS-aftalen). EØS-aftalen, der trådte i kraft den 1. januar 1994, betyder,  

 at Norge allerede er omfattet af en betydelig del af fællesskabsretten.
Det  

 gælder de fire friheder (fri bevægelighed for varer, tjenesteydelser, kapital  

 og personer) samt en række andre områder såsom social- og  

 arbejdsmarkedspolitik, miljø, selskabsret, forbrugerbeskyttelse og  

 konkurrenceregler.
 Den 25. november 1992 blev der indgivet ny norsk ansøgning om medlemskab  

 af Fællesskaberne.
 Rådet besluttede den 7. december 1992 at iværksætte den procedure, der var  

 fastlagt i traktaterne (EKSF-traktatens art. 98, EØF-traktatens art. 237 og  

 EURATOM-traktatens art. 205) for behandlingen af tiltrædelsesansøgningen.  

 Rådet anmodede Kommissionen om at udarbejde en udtalelse herom.
 Kommissionens udtalelse forelå den 24. marts 1993. Den konkluderede, at  

 Norge opfyldte betingelserne for medlemskab.
 3. Østrig var med til at danne frihandelssammenslutningen EFTA i 1960 og  

 indgik i 1961 en associeringsaftale med Fællesskabet. Østrig indgik i 1973 en  

 frihandelsoverenskomst med Det Europæiske Fællesskab svarende til den ovenfor  

 under Norge nævnte. Østrig deltager ligeledes i den ovenfor nævnte  

 EØS-aftale.
 Den 17. juli 1989 blev den østrigske ansøgning om medlemskab af  

 Fællesskaberne indgivet.
 Rådet besluttede den 28. juli 1989 at iværksætte den procedure, der var  

 fastlagt i traktaterne (EKSF-traktatens art. 98, EØF-traktatens art. 237 og  

 EURATOM-traktatens art. 205) for behandlingen af tiltrædelsesansøgningen.  

 Rådet anmodede Kommissionen om at udarbejde en udtalelse herom.
 Kommissionens udtalelse forelå den 31. juli 1991. Den konkluderede, at  

 Østrig opfyldte betingelserne for medlemskab.
4. Finland blev fuldgyldigt medlem af EFTA i 1986 efter at have været  

 associeret medlem fra 1961. Kort efter Danmarks, Storbritanniens og Irlands  

 udtræden af EFTA og indgåelsen af frihandelsoverenskomster mellem de  

 resterende EFTA-lande og Det Europæiske Fællesskab blev der i 1973 indgået en  

 lignende overenskomst mellem Fællesskabet og Finland.
Finland deltager i den  

 ovenfor under Norge nævnte EØS-aftale.
 Den 18. marts 1992 blev den finske ansøgning om medlemskab af  

 Fællesskaberne indgivet.
 Rådet besluttede den 6. april 1992 at iværksætte den procedure, der var  

 fastlagt i traktaterne (EKSF-traktatens art. 98, EØF-traktatens art. 237 og  

 EURATOM-traktatens art. 205) for behandlingen af tiltrædelsesansøgningen.  

 Rådet anmodede Kommissionen om at udarbejde en udtalelse herom.
 Kommissionens udtalelse forelå den 4. november 1992. Den konkluderede, at  

 Finland opfyldte betingelserne for medlemskab.
5. Sverige var med til at danne frihandelssammenslutningen EFTA i 1960. To  

 gange har Sverige ansøgt om associering til Det Europæiske Fællesskab (1961  

 og 1967) uden at dette dog blev realiseret.
En frihandelsoverenskomst mellem  

 Sverige og Det Europæiske Fællesskab svarende til den ovenfor under Norge  

 nævnte trådte i kraft i 1973. Sverige deltager i den ovenfor under Norge  

 nævnte EØS-aftale.
 Den 1. juli 1991 blev den svenske ansøgning om medlemskab af  

 Fællesskaberne indgivet.
 Rådet besluttede den 29. juli 1991 at iværksætte den procedure, der var  

 fastlagt i traktaterne (EKSF-traktatens art. 98, EØF-traktatens art. 237 og  

 EURATOM-traktatens art. 205) for behandlingen af tiltrædelsesansøgningen.  

 Rådet anmodede Kommissionen om at udarbejde en udtalelse herom.
 Kommissionens udtalelse forelå den 31. juli 1992. Den konkluderede, at  

 Sverige opfyldte betingelserne for medlemskab.
 6. Det Europæiske Råd i Lissabon den 26.-27. juni 1992 vedtog, at der  

 skulle indledes officielle forhandlinger med de EFTA-lande, der havde søgt om  

 medlemskab af Unionen, så snart Traktaten om Den Europæiske Union var  

 ratificeret, og der var opnået enighed om Delors II-pakken.
Det Europæiske Råd i Edinburgh vedtog den 12. december 1992, efter at da  

 der var opnået enighed om den fremtidige finansiering, og der var udsigt til,  

 at alle medlemsstaterne snart ville ratificere Traktaten om Den Europæiske  

 Union, at udvidelsesforhandlinger med Østrig, Sverige og Finland kunne  

 indledes i begyndelsen af 1993. De ville overgå til at være forhandlinger i  

 medfør af artikel 0 i Traktaten om Den Europæiske Union, når denne var trådt  

 i kraft, og kunne først afsluttes, når Traktaten om Den Europæiske Union var  

 blevet ratificeret af alle medlemsstaterne.
Tiltrædelsesvilkårene ville blive  

 baseret på fuld accept af Traktaten om Den Europæiske Union og af gældende  

 fællesskabsret (»acquis«), idet der dog under forhandlingerne kunne  

 træffes aftale om eventuelle overgangsforanstaltninger.
Det Europæiske Råd  

 opfordrede Rådet til at træffe de relevante afgørelser om indledning af  

 forhandlinger på samme basis med Norge, så snart Kommissionens udtalelse om  

 dette lands ansøgning forelå.
Forhandlingerne ville i videst muligt omfang  

 blive ført sideløbende.
 På denne baggrund indledtes forhandlingerne med Østrig, Finland og Sverige  

 den 1. februar 1993 og med Norge den 5. april 1993. Forhandlingerne blev ført  

 inden for rammerne af regeringskonferencer mellem på den ene side hvert af  

 ansøgerlandene og på den anden side de tolv medlemslande.
7. Forhandlingerne med alle fire lande overgik til at være forhandlinger i  

 medfør af art.
O i Traktaten om Den Europæiske Union ved denne traktats  

 ikrafttræden den 1. november 1993. Forhandlingerne kunne erklæres for  

 tilendebragt den 30. marts 1994. Efter forhandlingernes afslutning anbefalede  

 Kommissionen i en udtalelse af 20. april 1994 Norges, Østrigs, Finlands og  

 Sveriges tiltrædelse.
Europa-Parlamentet afgav samstemmende udtalelse om  

 ansøgningerne den 4. maj 1994. Rådet godkendte herefter formelt tiltrædelsen  

 den 16. maj 1994. Den 24. juni 1994 undertegnede repræsentanter for  

 regeringerne i de tolv EU-lande og for den norske, østrigske, finske og  

 svenske regering Traktaten om de fire landes tiltrædelse af Den Europæiske  

 Union samt en Slutakt, som markerede afslutningen på  

 tiltrædelsesforhandlingerne.
 Folketingets markedsudvalg har løbende været inddraget i  

 traktatforhandlingerne, og er blevet underrettet om forhandlingsresultatet  

 blandt andet på grundlag af et notat fra Udenrigsministeriet af 13. april  

 1994.
8. Det retlige grundlag for Norges, Østrigs, Finlands og Sveriges  

 tiltrædelse af EU (tiltrædelseskomplekset) er opbygget på samme måde som  

 tiltrædelseskomplekserne ved de tidligere udvidelser.
Det bygger således på  

 samme principper, nemlig øjeblikkelig og fuld indpasning i institutionerne  

 og, med forbehold af de fastsatte tidsbegrænsede overgangsforanstaltninger,  

 fuld accept af de grundlæggende traktater og institutionernes retsakter,  

 hvori der kun foretages tilpasninger, der er nødvendiggjort af tiltrædelsen.
Tiltrædelseskomplekset består således af en Traktat om Norges, Østrigs,  

 Finlands og Sveriges tiltrædelse af Den Europæiske Union.
Denne tekst er  

 meget kortfattet, idet de forhandlede tilpasninger til de oprindelige  

 traktater og de bestående EU-retsakter og de for Norge, Østrig, Finland og  

 Sverige fastlagte overgangsordninger er indeholdt i en til Traktaten knyttet  

 Akt (tiltrædelsesakten) med 19 bilag og 10 protokoller.
Indholdet af tiltrædelseskomplekset og Slutakten med dertil knyttede  

 erklæringer er nærmere beskrevet i den efterfølgende redegørelse, som er  

 optaget som bilag I til dette lovforslag.
Traktaten og den dertil knyttede  

 Akt med bilag og protokoller samt Slutakt er optaget som bilag II til dette  

 lovforslag.
9. I forhold til tidligere udvidelser er der her et begrænset antal  

 overgangsordninger vedrørende den frie bevægelighed for varer, personer,  

 tjenesteydelser og kapital, hvilket blandt andet skyldes, at alle de  

 tiltrædende lande allerede er tilknyttet EU's indre marked som følge af  

 EØS-aftalen.
De væsentligste overgangsordninger på dette område består i at  

 de tiltrædende lande - typisk for nærmere bestemte perioder og under nærmere  

 angivne betingelser - kan opretholde deres nationale regler på en række  

 områder, som er af stor betydning for de tiltrædende lande.
Det gælder bl.a.  

 inden for miljø-, sundheds- og sikkerhedsstandarder, fritidsboliger,  

 rejsegods m.v., ligesom Norge og Sverige som ønsket fortsat kan tillade  

 markedsføring af våd snus, jfr. redegørelsens tredje del og fjerde del.
10. De tiltrædende lande vil skulle deltage fuldt ud i mekanismerne i den  

 fælles landbrugspolitik fra tiltrædelsen, og de vil i den forbindelse skulle  

 tilpasse deres landbrugspriser til EU-niveauet fra starten af medlemskabet.  

 Da landbrugspriserne i Norge, Østrig og Finland er betydeligt højere end i  

 EU, vil disse lande i en overgangsperiode på 5 år kunne yde landmændene en  

 kompensation i form af en aftagende national tilpasningsstøtte.
De tre lande  

 har endvidere fået mulighed for i et vist omfang at yde investeringsstøtte  

 til forarbejdningsindustrien i overgangsperioden.
 Herudover gives der mulighed for national langtidsstøtte til de nordlige  

 landbrugsområder i Norge, Finland og Sverige.
 De tiltrædende lande omfattes umiddelbart af EU's eksisterende  

 strukturstøtteordninger for landbruget, herunder ordningerne for bjergområder  

 og ugunstigt stillede områder.
 På markedssiden er der fastlagt kvoter og præmier, der i store træk svarer  

 til det nuværende produktionsniveau.
11. Ansøgerlandene indpasses i strukturfondsforordningerne.
Det indebærer,  

 at for Østrigs vedkommende vil regionen Burgenland opnå støtte under mål 1  

 (tilbagestående regioner). Da ingen region i de nordiske lande fuldt ud  

 opfylder betingelserne for mål 1-støtte, er der fastlagt et nyt særligt  

 støttemål (»mål 6«), hvor der som et nyt støttekriterium især  

 anvendes meget lav befolkningstæthed.
Under mål 6 vil visse tyndt befolkede  

 regioner i Norge, Finland og Sverige kunne opnå støtte.
 Herudover vil de regioner, der vil være støtteberettigede i henhold til  

 mål 2 (områder i industriel tilbagegang) og 5b (landbrugs- og fiskeri  

 afhængige områder), samt 3 (bekæmpelse af ledighed) og 4 (tilpasning til  

 industrielle ændringer) blive udpeget inden tiltrædelsen.
12. Med hensyn til fiskeri gælder, at dette navnlig har stor betydning som  

 traditionelt erhverv i den norske økonomi.
Det gælder for såvel  

 handelsbalancen som for det norske ønske om at bevare økonomisk aktivitet i  

 landdistrikterne og i fjerntliggende kystområder.
Ved tiltrædelsen vil  

 fiskeriet som udgangspunkt fortsætte på gældende vilkår.
På såvel ressourceområdet som for reguleringen af den gensidige adgang til  

 farvandene gælder således, at der er tale om en videreførelse af eksisterende  

 fiskerimønstre og betingelser knyttet til fiskeriet.
Dette gælder ligeledes  

 adgangen til fiskeri efter ufordelte og uregulerede bestande.  

 Kvotefordelingen for fælles bestande i det udvidede EU sker for de fleste  

 arter på grundlag af referenceperioden 1989-93.
 Fiskeriarrangementet under EØS-aftalen videreføres, idet dog Norge vil  

 stille visse mængder torsk til kohæsionslandenes rådighed allerede i 1995  

 fremfor i 1997. Endelig tildeles EU yderligere 1.000 tons torsk i  

 Nordvestatlanten.
Forvaltningen af ressourcerne i norsk zone giver Norge 1- til 3-årige  

 overgangsperioder, hvor Norge bevarer forvaltningskompetencen nord for 62.  

 breddegrad.
Desuden forvalter Norge indtil den 30. juni 1998 - i nært  

 samarbejde med Kommissionen - den norsk-russiske fiskeriaftale om gensidige  

 fiskeriforbindelser.
Efter overgangsperiodernes udløb skal forvaltningen  

 varetages af EU og basere sig på eksisterende forvaltningsprincipper.
13. På transportområdet er der med Østrig aftalt visse begrænsninger for  

 transittrafikken.
Der er endvidere skabt sikkerhed for, at den nuværende  

 transitaftale mellem EU og Østrig vil kunne videreføres frem til år 2004  

 eller blive erstattet af fællesskabsregler, der sikrer den samme beskyttelse  

 af miljøet - 60 % reduktion af forureningen - hvis denne målsætning ikke er  

 blevet realiseret pr. 1. januar 2001.
14. De tiltrædende lande vil fra tiltrædelsen blive omfattet af den fælles  

 handelspolitik, toldtarif m.v.
Det er med Norge, Finland og Sverige aftalt,  

 at Fællesskabet vil træffe de nødvendige foranstaltninger til fortsat at  

 tillade det nuværende niveau for adgang til disse landes markeder for varer  

 med oprindelse i de baltiske lande, såfremt Fællesskabets egne nye  

 handelsaftaler med disse lande ikke er trådt i kraft på datoen for  

 tiltrædelsen.
15. De tiltrædende lande accepterer de gældende fællesskabsbestemmelser  

 vedrørende gennemførelsen af anden fase af Den Økonomiske og Monetære Union  

 og EU-traktatens bestemmelser om tredje fase.
De accepterer og deltager  

 endvidere fuldt ud i den fælles udenrigs- og sikkerhedspolitik fra  

 tiltrædelsen.
Endelig overtager de fuldt ud reglerne vedrørende samarbejdet  

 om retlige og indre anliggender fra optagelsesdatoen.
 16. Foruden Folketingets samtykke til ratifikation af  

 tiltrædelsestraktaten (§ 1) indeholder lovforslaget i § 2 en bestemmelse, som  

 sikrer, at de bestemmelser i tiltrædelsestraktaten m.v., som efter  

 fællesskabsretten er umiddelbart anvendelige i Danmark, kan anvendes i  

 Danmark.
17. De finansielle konsekvenser for EU vil afspejle sig i Unionens årlige  

 budgetter efter udvidelsen.
Når resultatet af folkeafstemningerne i alle fire  

 ansøgerlande foreligger, vil Kommissionen fremlægge forslag til tillægs- og  

 ændringsbudget eller fremsende forslag til ændringsskrivelse til  

 1995-budgetforslaget, der tilpasser budgettet til det udvidede EU.
For Danmarks vedkommende har loven ikke umiddelbare statsfinansielle eller  

 administrative konsekvenser.
Udvidelsen af EU vil medføre behov for en øget  

 dansk indsats med henblik på fortsat tilstrækkelig varetagelse af danske  

 interesser i EU.
Dette kan indebære behov for tilførelse af yderligere ressourcer.
Det er  

 dog endnu for tidligt at vurdere omfanget heraf.
Dette må vurderes på et  

 senere tidspunkt.
På andre områder, herunder det miljømæssige og det erhvervsøkonomiske, vil  

 en udvidelse af Den Europæiske Union med de fire tiltrædende lande få  

 konsekvenser for Danmark.
På det erhvervsøkonomiske område vil det navnlig  

 være på områder, der ikke er dækket af EØS-aftalen, d.v.s. landbrug og  

 fiskeri, hvor de nye landes tiltrædelse generelt vil betyde øget konkurrence  

 i EU efter udvidelsen.
På det miljømæssige område er det ikke muligt konkret  

 at vurdere udvidelsens konsekvenser, men de tiltrædende lande har en generel  

 holdning til miljøpolitiske spørgsmål, der i høj grad svarer til Danmarks.
Bemærkninger til lovforslagets enkelte bestemmelser Til § 1 Bestemmelsen indeholder Folketingets samtykke i medfør af Grundlovens § 19  

 til ratifikation af traktaten om Norges, Østrigs, Finlands og Sveriges  

 tiltrædelse af Den Europæiske Union.
Såfremt et af de fire tiltrædende lande ikke rettidigt deponerer sine  

 ratifikations- og tiltrædelsesdokumenter, vil Traktaten træde i kraft for de  

 stater, der har foretaget en sådan deponering.
Såfremt denne situation skulle  

 opstå, er det på samme måde som ved tidligere udvidelser med flere lande  

 forudset, at Unionen vedtager de nødvendige tilpasninger i Traktaten og Akten  

 med de dertil hørende bilag og protokoller.
Disse tilpasninger vil i givet  

 fald blive vedtaget af Rådet med enstemmighed.
Til § 2 Denne bestemmelse svarer til § 3, stk. 1, i lov nr. 447 af 11. oktober  

 1972 om Danmarks tiltrædelse af De europæiske Fællesskaber, § 2 i lov nr. 59  

 af 20. februar 1980 om De europæiske Fællesskabers udvidelse med Grækenland  

 og § 2 i lov nr. 520 af 4. december 1985 om De europæiske Fællesskabers  

 udvidelse med Spanien og Portugal. § 2 sætter de bestemmelser i Traktaten om  

 Norges, Østrigs, Finlands og Sveriges tiltrædelse af Den Europæiske Union med  

 tilhørende akt, bilag og protokoller, som i henhold til fællesskabsretten er  

 umiddelbart anvendelige, i kraft i Danmark.
Den nødvendige forudsætning for en bestemmelses umiddelbare anvendelighed  

 er i henhold til EF-Domstolens praksis, at den efter sit indhold og sin  

 placering i traktatens systematik er tilstrækkeligt klart formuleret til at  

 skabe individuelle rettigheder eller pligter.
En bestemmelse, der i  

 overensstemmelse med Domstolens retspraksis må anses for at være umiddelbart  

 anvendelig, skal lægges til grund ved de nationale domstoles afgørelse af  

 tvister.
 Traktaten om Norges, Østrigs, Finlands og Sveriges tiltrædelse af Den  

 Europæiske Union med tilhørende akt, bilag og protokoller, indeholder  

 bestemmelser, som i henhold til fællesskabsretten må anses for at være  

 umiddelbart anvendelige.
Til § 3 Ifølge denne bestemmelse vil loven træde i kraft dagen efter  

 bekendtgørelse i Lovtidende.
Traktaten kan herefter i henhold til § 1  

 ratificeres på Danmarks vegne.
 Betingelsen for, at Traktaten kan træde i kraft som forventet den 1.  

 januar 1995, er, at de nødvendige ratifikationsinstrumenter deponeres inden  

 denne dato.
 Traktaten træder i kraft ved bekendtgørelse i Lovtidende.
Til § 4 Traktaterne, der danner grundlag for Den Europæiske Union, finder ikke  

 anvendelse for Færøerne, jfr. § 8 i lov nr. 447 af 11. oktober 1972 om  

 Danmarks tiltrædelse af De europæiske Fællesskaber.
Grønland har status af oversøisk område i henhold til EF-traktatens 4.  

 del, jfr. § 9 i lov om Danmarks tiltrædelse af De europæiske Fællesskaber som  

 ændret ved lov nr. 259 af 28. maj 1984 om ændring af Grønlands status i  

 forhold til EF m.v.
Ved tiltrædelseskompleksets ikrafttræden indtræder Norge,  

 Østrig, Finland og Sverige i de for forholdet mellem EU og Grønland gældende  

 regler.
Bilag I Redegørelse for indholdet af tiltrædelseskomplekset og Slutakten Indledning I denne redegørelse gennemgås det retlige grundlag for Norges, Østrigs,  

 Finlands og Sveriges tiltrædelse af EU (tiltrædelseskomplekset) samt  

 Slutakten med dertil hørende erklæringer.
Tiltrædelseskomplekset svarer i sin  

 opbygning til tiltrædelseskomplekset for Danmarks, Irlands og Storbritanniens  

 tiltrædelse i 1973, Grækenlands tiltrædelse i 1981 samt Spaniens og Portugals  

 tiltrædelse i 1986.
Komplekset består først og fremmest af en Traktat om Norges, Østrigs,  

 Finlands og Sveriges tiltrædelse af EU.
Det detaljerede retlige grundlag for  

 de nye medlemslandes tiltrædelse af EU er indeholdt i en til Traktaten  

 knyttet Akt.
Akten og de dertil knyttede bilag og protokoller er udarbejdet i  

 overensstemmelse med resultaterne af optagelsesforhandlingerne.
 Traktaten med den dertil knyttede Akt med protokoller og bilag samt  

 Slutakten er vedlagt som bilag II til lovforslaget.
Traktaten af 24. juni 1994 om Norges, Østrigs, Finlands og Sveriges  

 tiltrædelse af Den Europæiske Union indeholder disse staters accept af de  

 gældende EU-regler og de af tiltrædelsen nødvendiggjorte tilpasninger og  

 overgangsbestemmelser.
Tiltrædelsestraktaten medfører således ikke nogen  

 ændring i omfanget af de beføjelser, som Danmark har overdraget til EU's  

 institutioner.
 Rådets afgørelse af 16. maj 1994 vedrørende Norges, Østrigs, Finlands  

 og Sveriges tiltrædelse af EU.
Bestemmelsen i art.
O i Traktaten om Den Europæiske Union fastlægger, at  

 Rådet med enstemmighed træffer afgørelse om en stats ansøgning om medlemskab  

 efter høring af Kommissionen og efter samstemmende udtalelse fra  

 Europa-Parlamentet, der udtaler sig med absolut flertal blandt sine  

 medlemmer.
Vilkårene for optagelsen og de nødvendige tilpasninger af de til  

 grund for Unionen liggende traktater skal fastlægges ved en aftale mellem  

 medlemsstaterne og den (eller de) stat(er), som har søgt om optagelse.
 Rådet har således i afgørelse af 16. maj 1994 under henvisning til  

 udtalelse fra Kommissionen og under henvisning til samstemmende udtalelse fra  

 Europa-Parlamentet accepteret Norges, Østrigs, Finlands og Sveriges  

 ansøgninger om optagelse og samtidig præciseret, at vilkår og tilpasninger  

 fastlægges ved en aftale mellem medlemslandene og ansøgerlandene.
Traktaten af 24. juni 1994 vedrørende Norges, Østrigs, Finlands og Sveriges tiltrædelse af EU.
Traktaten bestemmer i art. 1, stk. 1, at Norge, Østrig, Finland og Sverige  

 bliver medlemmer af Den Europæiske Union og bliver parter i de traktater, som  

 danner grundlag for Unionen, med de dertil foretagne ændringer og  

 tilføjelser.
Vilkårene for optagelsen og de nødvendige tilpasninger af  

 traktaterne er, i henhold til art. 1, stk. 2, indeholdt i Akten vedrørende  

 tiltrædelsesvilkårene og tilpasningerne af traktaterne.
Akten udgør en  

 integrerende del af Traktaten, hvilket indebærer, at Akten kun kan ændres på  

 de i Traktaten fastsatte betingelser.
Det følger heraf, at Akten - bortset  

 fra den i art. 2, stk. 2, andet afsnit, nævnte situation - kun kan ændres ved  

 en ny traktat, som vil kræve medlemslandenes ratifikation, jfr. dog nedenfor.  

 Ifølge art. 1, stk. 3, finder de beføjelser, som er tillagt institutionerne i  

 henhold til de traktater, som danner grundlag for Unionen, anvendelse på  

 denne traktat.
Dette medfører bl.a., at EF-Domstolen, i overensstemmelse med  

 de traktater, som danner grundlag for Unionen, samt denne Traktat har  

 fortolkningskompetence for så vidt angår bestemmelserne i  

 tiltrædelseskomplekset.
 Såfremt de nuværende medlemsstater samt Norge, Østrig, Finland og Sverige  

 inden den 1. januar 1995 har afsluttet deres ratifikationsprocedurer og  

 deponeret ratifikationsinstrumenterne, træder Traktaten i kraft den 1. januar  

 1995 i henhold til art. 2, stk. 1 og stk. 2.
Såfremt et af de tiltrædende lande ikke rettidigt har deponeret sine  

 ratifikationsinstrumenter, træder traktaten i henhold til art. 2, stk. 2,  

 andet afsnit, i kraft for de stater, som har foretaget den rettidige  

 deponering af disse instrumenter.
Som nævnt ovenfor kan traktaten med dertil  

 hørende Akt, bilag og protokoller kun ændres ved en ny traktat.
Traktatens  

 art. 2, stk. 2, andet afsnit, forudser dog, at Rådet med enstemmighed kan  

 foretage visse nødvendige tilpasninger i traktaten og de dertil knyttede  

 dokumenter, såfremt en stat ikke rettidigt har deponeret sit  

 ratifikationsinstrument.
En tilsvarende bestemmelse var indeholdt i  

 tiltrædelseskomplekset vedrørende Danmarks, Irlands og Storbritanniens  

 tiltrædelse samt vedrørende Spaniens og Portugals tiltrædelse.
I Akten, som indeholder vilkårene for Norges, Østrigs, Finlands og  

 Sveriges tiltrædelse af EU, er det i lighed med tidligere tiltrædelsesakter i  

 en række bestemmelser forudset, at Rådet, i en periode mellem undertegnelsen  

 af Traktaten og dens ikrafttræden, kan vedtage retsforskrifter, som er  

 nødvendiggjort af tiltrædelsen.
Med henblik på at sikre, at de nye  

 medlemslande ikke, efter deres tiltrædelse, kan stille spørgsmålstegn ved  

 gyldigheden af de forskrifter, som vedtages i henhold til Aktens bestemmelser  

 i perioden inden tiltrædelsen, fastslår art. 2, stk. 3, udtrykkeligt, at  

 sådanne forskrifter træder i kraft på datoen for Traktatens ikrafttræden.  

 Forudsætningen for, at disse bestemmelser får virkning, er således Traktatens  

 ikrafttræden.
Det følger heraf, at såfremt Traktaten ikke træder i kraft, vil  

 de pågældende retsforskrifter aldrig få gyldighed.
 Art. 3 bestemmer, at de forskellige sproglige versioner af Traktaten, som  

 er udfærdiget dels på de nuværende medlemslandes sprog, dels på finsk, norsk  

 og svensk, alle har samme gyldighed.
Akt vedrørende vilkårene for Norges, Østrigs, Finlands og Sveriges tiltrædelse og tilpasningerne af traktaterne.
 Akten indeholder de under forhandlingerne fastsatte vilkår for Norges,  

 Østrigs, Finlands og Sveriges tiltrædelse af EU, og de tilpasninger af  

 traktaterne, som tiltrædelsen giver anledning til.
 I lighed med Akten vedrørende Danmarks, Irlands og Storbritanniens  

 tiltrædelse (herefter TA-73), Akten vedrørende Grækenlands tiltrædelse  

 (herefter TA-81) og Akten vedrørende Spaniens og Portugals tiltrædelse  

 (herefter TA-86) består Akten vedrørende Norges, Østrigs, Finlands og  

 Sveriges tiltrædelse (herefter TA-95) af følgende fem dele:
 1. Principperne (art. 1-10).
 2. Tilpasning af traktaterne (art. 11-28).
 3. Tilpasning af institutionernes retsakter (art. 29-30).
 4. Overgangsforanstaltninger (art. 31-150).
 5. Bestemmelser om iværksættelsen af denne Akt (art. 154-177).
 Bortset fra en række fællesbestemmelser vedrørende institutionerne og  

 landbrug er Aktens fjerde del opdelt i fire afsnit, som indeholder  

 overgangsforanstaltninger for henholdsvis Norge, Østrig, Finland og Sverige.
Første del Principperne Ansøgerlandene accepterede, som det også var tilfældet ved de tidligere  

 udvidelser, på de første forhandlingsmøder for Østrigs, Finlands og Sveriges  

 vedkommende den 1. februar 1993 og den 5. april 1993 for Norges vedkommende  

 de af Fællesskabet fastlagte hovedprincipper for forhandlingerne:
- at Norge, Østrig, Finland og Sverige fra tiltrædelsestidspunktet  

 accepterer Traktaternes, herunder Maastricht-traktatens, indhold, principper  

 og politiske målsætninger, den af Traktaterne afledte ret og Domstolens  

 retspraksis, erklæringer og resolutioner vedtaget inden for Fællesskabets  

 rammer og internationale aftaler samt aftaler indgået mellem medlemsstaterne  

 indbyrdes vedrørende fællesskabsaktiviteter, samt - at et nyt medlems accept af disse rettigheder og pligter kan give  

 anledning til tekniske tilpasninger og undtagelsesvis til midlertidige (dvs.  

 ikke permanente) undtagelser og overgangsordninger, der fastlægges under  

 tiltrædelsesforhandlingerne, men som på ingen måde kan medføre ændringer i  

 fællesskabsreglerne.
 Art. 1 indeholder alene en række definitioner.
 I art. 2 fastslås, i overensstemmelse med de ovenfor nævnte  

 hovedprincipper, at bestemmelserne i de oprindelige traktater og i  

 institutionernes retsakter er bindende for de nye medlemsstater fra  

 tiltrædelsen på de vilkår, som er fastsat i disse traktater og i Akten.
 Art. 3 fastslår, at for så vidt angår de konventioner og instrumenter  

 inden for området retlige og indre anliggender, der er uadskilleligt  

 forbundet med virkeliggørelsen af målene i EUtraktaten, forpligter de nye  

 medlemsstater sig til at tiltræde de konventioner mv., der på  

 tiltrædelsesdatoen er åbne for de nuværende medlemsstaters undertegnelse,  

 samt de konventioner, der er udarbejdet af Rådet i overensstemmelse med  

 afsnit VI i EU-traktaten med henstilling til medlemsstaterne om vedtagelse,  

 samt til at indføre administrative eller andre arrangementer i lighed med  

 dem, der på tiltrædelsesdatoen er vedtaget af de nuværende medlemsstater  

 eller Rådet, for at lette det praktiske samarbejde mellem medlemsstaternes  

 institutioner og organisationer, der tager sig af retlige og indre  

 anliggender.
Art. 4 vedrører de indbyrdes aftaler m.v., som medlemslandene har indgået  

 i tilknytning til EF- og EU-samarbejdet.
Ifølge bestemmelserne blive de nye  

 medlemsstater part i alle disse aftaler m.v.
 Det drejer sig for det første om de såkaldte afgørelser og aftaler, der er  

 truffet af »repræsentanterne for medlemsstaternes regeringer forsamlet i  

 Rådet«.
Art. 4 omfatter endvidere enhver anden aftale, som er indgået af  

 medlemsstaterne, og som vedrører EF's funktion eller virksomhed.
Det  

 bestemmes herudover, at de nye medlemsstater tiltræder de overenskomster  

 mellem medlemsstaterne, der er forudset i EF-traktatens art. 220. Endelig  

 fastslås i art. 4, at de nye medlemsstater tilslutter sig de erklæringer,  

 resolutioner m.v. vedrørende Fællesskaberne eller Unionen, som er vedtaget af  

 Det Europæiske Råd eller medlemsstaterne efter fælles aftale.
Art. 5 vedrører de nye medlemsstaters forpligtelser i relation til  

 eksterne aftaler.
De aftaler, Fællesskaberne alene eller sammen med  

 medlemslandene har indgået med tredjelande og internationale organisationer,  

 finder anvendelse på de nye medlemsstater på de nærmere vilkår, som er  

 fastsat i TA-95. De aftaler, som de nuværende medlemmer af Den Europæiske  

 Union er parter i, skal som følge heraf tiltrædes af de nye medlemsstater,  

 evt. ved indgåelse af særlige protokoller med de pågældende tredjelande.
Art. 6, som indeholder en henvisning til EF-traktatens art. 234 og  

 EURATOM-traktatens art. 105 og 106, vedrører internationale aftaler m.m., som  

 de nye medlemsstater har indgået før tiltrædelsesdatoen.
Gyldigheden af  

 sådanne aftaler berøres ikke af bestemmelserne i de oprindelige traktater,  

 men det påhviler de nye medlemsstater at bringe alle egnede midler i  

 anvendelse med henblik på at fjerne eventuelle uoverensstemmelser mellem  

 disse internationale aftaler og fællesskabsbestemmelserne.
I art. 7 fastsættes, at Aktens bestemmelser, medmindre andet er fastsat i  

 denne, kun kan ændres efter reglerne i de oprindelige traktater om ændringer  

 af disse.
TA-95 kan derfor kun ændres ved gensidig overenskomst efter  

 ratifikation af alle medlemsstater.
I art. 8 præciseres, at de af institutionernes retsakter, for hvilke der i  

 TA-95 fastsættes overgangsbestemmelser, bevarer deres juridiske status.
Dette  

 betyder, at ændringer af retsakter også efter tiltrædelsen den 1. januar 1995  

 kan foretages efter bestemmelserne for de pågældende retsakter selv, dvs. for  

 en række retsakters vedkommende med kvalificeret eller almindeligt flertal.
I art. 9 fastslås, at Aktens tilpasningsbestemmelser for retsakter  

 vedtaget af institutionerne har samme juridiske status og underkastes de  

 samme regler som de bestemmelser, de ændrer eller ophæver.
Dette indebærer,  

 at der i en række tilfælde vil kunne foretages ændringer af sådanne  

 bestemmelser med kvalificeret eller almindeligt flertal.
 I art. 10 fastslås det tidligere nævnte hovedprincip, hvorefter de i Akten  

 med tilhørende bilag og protokoller fastlagte overgangsbestemmelser udgør  

 undtagelser - i form af overgangsforanstaltninger - fra det generelle princip  

 om, at de nye medlemsstater fuldt ud anvender bestemmelserne i de oprindelige  

 traktater og i institutionernes retsakter fra tiltrædelsesdatoen.
Anden del Tilpasning af traktaterne Aktens anden del indeholder de tilpasninger, som Norges, Østrigs, Finlands  

 og Sveriges tiltrædelse har gjort det nødvendigt at foretage i de oprindelige  

 traktater som suppleret eller senere ændret.
Afsnit 1 Institutionerne (art. 11-26) Reglerne om institutionernes sammensætning i den med Norge, Østrig,  

 Finland og Sverige udvidede Union, som er fastsat i art. 11-26, suppleres i  

 art. 31 med enkelte overgangsbestemmelser og i art. 154-165 med en række  

 gennemførelsesbestemmelser.
Disse artikler gennemgås i det følgende under  

 eet.
 Hovedprincippet for tilpasningerne har - som ved udvidelserne i 1973, 1981  

 og 1986 - været dels, at de nye medlemsstater på tiltrædelsesdatoen skal være  

 repræsenteret i alle institutioner, og dels, at stemmevægt, antal medlemmer  

 etc. beregnes ud fra de samme kriterier, som ligger til grund for de  

 nuværende medlemslandes repræsentation.
 Ifølge art. 11 tildeles Norge 15, Østrig 21, Finland 16 og Sverige 22  

 pladser i Europa-Parlamentet, hvorved det samlede antal medlemmer fra  

 tiltrædelsen udvides fra 567 til 641. I art. 154 bestemmes, at  

 Europa-Parlamentet træder sammen senest en måned efter tiltrædelsen og  

 foretager de tilpasninger af sin forretningsorden, som tiltrædelsen  

 nødvendiggør.
Som en overgangsordning bestemmes det i art. 31, at de nye medlemsstater i  

 løbet af de to første år efter tiltrædelsen afholder direkte valg til  

 Europa-Parlamentet i henhold til bestemmelserne i akten af 20. september 1976  

 om almindelige, direkte valg af repræsentanter i Europa-Parlamentet.
Det  

 præciseres, at de således valgte repræsentanters mandat udløber samtidig med  

 mandatet for de nuværende medlemmer af EuropaParlamentet, der er valgt for  

 5-års perioden 1994-1999. For perioden mellem tiltrædelsen og datoen for  

 dette valg udpeges de norske, østrigske, finske og svenske repræsentanter af  

 de nye medlemsstaters parlamenter blandt disses medlemmer.
De nye medlemsstaters indtræden i Rådet indebærer, at landene vil indgå i  

 den turnus, i henhold til hvilken formandskabet går på skift hvert halve år  

 mellem medlemslandene.
Samtidig ændres EKSFtraktatens art. 27, stk. 2,  

 EF-traktatens art. 146, stk. 2, og EURATOM-traktatens art. 116, stk. 2, idet  

 Rådet med enstemmighed skal fastsætte rækkefølgen for, hvorledes  

 formandskabet roterer mellem medlemslandene.
 Endelig præciseres i henhold til art. 155, at Rådet foretager de  

 tilpasninger af sin forretningsorden, som de nye medlemsstaters indtræden  

 nødvendiggør.
 Ved art. 13 tilpasses EKSF-traktatens art. 28. Heri fastlægges de nærmere  

 regler for afgivelse af en samstemmende udtalelse fra Rådet, ligesom de  

 enkelte landes stemmevægt ved afgørelser, der træffes af Rådet med  

 kvalificeret flertal, fastlægges, jfr. gennemgangen nedenfor under art. 15.
 Art. 14 tilpasser EKSF-traktatens art. 95, stk. 4, om proceduren for visse  

 typer ændringer af EKSF-traktaten.
I art. 15 fastlægges reglerne om de nye medlemsstaters stemmevægt i Rådet  

 i de tilfælde, hvor rådsafgørelse kræver kvalificeret flertal.
Norge og  

 Finland opnår - som Danmark og Irland - 3 stemmer ved sådanne afgørelser.  

 Østrig og Sverige opnår 4 stemmer.
Afgørelser med kvalificeret flertal  

 træffes herefter i Rådet med mindst 64 stemmer af i alt 90. Ved anvendelse af  

 de bestemmelser i art. 45b, 78 og 78b i EKSF-traktaten, hvorefter der kræves  

 kvalificeret flertal, og i alle tilfælde, hvor sådanne vedtagelser i henhold  

 til EF-traktaten og EURATOM-traktaten ikke sker på forslag fra Kommissionen,  

 samt ved rådsafgørelser i henhold til art.
J.3, nr. 3), andet afsnit, og K.4,  

 stk. 3, andet afsnit i EU-traktaten skal disse 64 stemmer hidrøre fra mindst  

 11 medlemslande.
Retsakter, der udarbejdes i henhold til den protokol om  

 social- og arbejdsmarkedspolitikken, der er knyttet som bilag til  

 EF-traktaten, er vedtaget, hvis der er mindst 54 stemmer for.
I tilknytning til fastsættelsen af traktatbestemmelserne vedrørende  

 stemmevægtningen ved afgørelser, der træffes med kvalificeret flertal, vedtog  

 Rådet den 29. marts 1994 en afgørelse om Rådets vedtagelse af afgørelser, som  

 skal vedtages med kvalificeret flertal.
Det hedder i afgørelsen, at hvis et  

 antal medlemmer af Rådet, som tilsammen repræsenterer mellem 23 og 26  

 stemmer, tilkendegiver, at de agter at modsætte sig, at Rådet vedtager en  

 afgørelse, som skal vedtages med kvalificeret flertal, vil Rådet gøre sit  

 yderste for, inden for en rimelig tidsfrist og uden at dette berører  

 obligatoriske tidsfrister, der er fastsat i traktaterne og den afledte ret,  

 som f.eks. i art. 189b og 189c i EF-traktaten, at finde en tilfredsstillende  

 løsning, der vil kunne vedtages med mindst 68 stemmer.
I løbet af det  

 pågældende tidsrum tager formanden under overholdelse af Rådets  

 forretningsorden og med bistand fra Kommissionen alle initiativer, som måtte  

 være nødvendige for at skabe et bredere grundlag for enighed i Rådet.
Rådets  

 medlemmer støtter formanden i disse bestræbelser.
Endelig afgav de nuværende medlemslande den 30. marts 1994 en erklæring  

 til optagelse i udvidelseskonferencens mødeprotokol vedrørende  

 regeringskonferencen i 1996 og forberedelsen heraf.
Ifølge erklæringen er der  

 enighed om, at spørgsmålet om en reform af institutionerne, herunder  

 stemmevægte og antal af stemmer ved kvalificeret flertal i Rådet, skal  

 drøftes på 1996-konferencen, jfr. tillige fælles erklæring nr. 8 til  

 Slutakten.
Endvidere blev der på Det Europæiske Råds møde på Korfu i juni  

 1994 som opfølgning på erklæringen nedsat en refleksionsgruppe bestående af  

 repræsentanter for udenrigsministrene og formanden for Kommissionen.  

 Refleksionsgruppen indleder sit arbejde i juni 1995.
I henhold til art. 16 vil der med de nye medlemsstaters tiltrædelse ske en  

 udvidelse af antallet af medlemmer af Kommissionen med 4 til i alt 21, idet  

 hver af de nye medlemsstater får ret til at indstille eet medlem.
I art. 156  

 præciseres, at mandatet for de 4 nye kommissionsmedlemmer udløber på samme  

 tidspunkt som for de siddende medlemmer.
Endelig bestemmes i art. 156, stk.  

 2, at Kommissionen foretager de af udvidelsen nødvendiggjorte tilpasninger af  

 sin forretningsorden.
Ifølge art. 17-21 sker der en udvidelse af Domstolens sammensætning med 4  

 dommere til i alt 17, og af sammensætningen af Retten i Første Instans med 4  

 dommere til i alt 16, hvoraf hvert af de nye medlemslande vil have  

 indstillingsret til et embede ved såvel Domstolen som Retten.
Endvidere  

 udvides antallet af generaladvokater med to til i alt 8. Art. 21 indeholder  

 de nærmere bestemmelser for nybesættelse af embederne.
Art. 157 præciserer,  

 hvorledes indpasningen af de nye dommere og generaladvokater sker i de  

 gældende mandatperioder.
 Art. 22 fastlægger en udvidelse af revisionsretten med 4 medlemmer til i  

 alt 16, hvorved hvert af de nye medlemslande vil skulle besætte et embede.  

 Art. 158 præciserer disse medlemmers mandatperioder.
 I henhold til art. 23 udvides Det Økonomiske og Sociale Udvalg fra  

 tiltrædelsen med 9 norske, 12 østrigske, 9 finske og 12 svenske medlemmer.  

 Medlemstallet er herefter 231. Art. 159 fastlægger mandatperioden for disse  

 medlemmer.
I henhold til art. 24 udvides Regionsudvalget fra tiltrædelsen med 9  

 norske, 12 østrigske, 9 finske og 12 svenske medlemmer.
Medlemstallet er  

 herefter 231. Art. 160 fastlægger mandatperioden for disse medlemmer.
 Art. 25-26 samt 161-163 fastsætter reglerne for tilpasninger vedrørende  

 visse andre udvalgs konstituering, mandatperiode og forretningsorden som  

 følge af de nye medlemsstaters tiltrædelse.
 De af tiltrædelsen nødvendiggjorte ændringer af vedtægterne for Den  

 Europæiske Investeringsbank er indeholdt i protokol nr. 1.
Afsnit II Andre tilpasninger (art. 27-28) Ved art. 27 ændres EF-traktatens 227, stk. 1, således at traktatens  

 anvendelsesområde fra tiltrædelsen udvides med Norge, Østrig, Finland og  

 Sverige.
Art. 28 fastslår, at Ålandsøerne ikke omfattes af traktaterne.
Finlands  

 regering kan dog ved en erklæring meddele, at traktaterne finder anvendelse  

 for Ålandsøerne i overensstemmelse med protokol nr. 2.
Tredje del Tilpasning af institutionernes retsakter (art. 29-30) En række af institutionernes retsakter kan ikke ved Norges, Østrigs,  

 Finlands og Sveriges tiltrædelse anvendes uden videre i den før tiltrædelsen  

 gældende formulering.
Sideløbende med tiltrædelsesforhandlingerne har  

 Kommissionen sammen med de norske, østrigske, finske og svenske myndigheder  

 foretaget en gennemgang af den afledte ret med henblik på at identificere  

 sådanne tekniske tilpasninger af de enkelte retsakter, som de nye  

 medlemsstaters tiltrædelse nødvendiggør.
Også en række undtagelser for hvert  

 enkelt af de nye medlemslande er fastlagt i denne forbindelse.
I art. 29 findes en henvisning til bilag I, som indeholder en  

 sektorinddelt fortegnelse over de tekniske tilpasninger og undtagelser i  

 institutionernes retsakter, som er resultatet af denne gennemgang.
I en række  

 tilfælde har det ikke været muligt inden tiltrædelsestraktatens  

 underskrivelse den 24. juni 1994 at fastlægge alle de nødvendige tekniske  

 tilpasninger til retsakterne.
For sådanne retsakters vedkommende har det  

 derfor inden tiltrædelsestraktatens underskrivelse alene været muligt at  

 fastlægge retningslinier for de kommende tekniske tilpasninger, jfr. art. 30,  

 hvori henvises til bilag II, som indeholder en sektoropdelt fortegnelse over  

 disse retningslinier. Ændringerne kan vedtages i overensstemmelse med den  

 fremgangsmåde og på de vilkår, som er fastlagt i art. 169, hvorefter Rådet  

 eller Kommissionen - afhængigt af hvilken af disse institutioner, der har  

 vedtaget den oprindelige retsakt - træffer beslutning om de nødvendige  

 tilpasninger, som skal træde i kraft fra tiltrædelsen.
 Blandt bestemmelserne i bilag I skal følgende fremhæves:
- Frie varebevægelser På området miljøbeskyttelses-, sundheds- og produktsikkerhedsstandarder er  

 der med hvert enkelt af de nye medlemslande fastsat midlertidige undtagelser  

 på en række områder, jfr. gennemgangen nedenfor i fjerde del, afsnit II, III,  

 IV og V.
Norge og Sverige kan fortsat tillade markedsføring af våd snus.
Eksport af  

 våd snus fra Norge og Sverige til de øvrige medlemslande må ikke finde sted.
 På veterinærområdet har de nye medlemslande opnået en række  

 samhandelsgarantier til sikring af deres veterinære og sundhedsmæssige  

 niveau.
 Disse garantier vedrører bl.a. visse dyresygdomme, f.eks. svinepest, PRRS,  

 IBR, Aujeszky, hvor der er fastsat overgangsperioder af varierende længde.  

 Kommissionen vil for en række af disse sygdomme inden udløbet af  

 overgangsperioderne skulle undersøge de eksisterende nationale  

 sygdomsbekæmpelsesprogrammer med henblik på en godkendelse af eventuelle  

 supplerende samhandelsgarantier i medfør af disse.
Vedrørende salmonella har Norge, Finland og Sverige opnået en række  

 garantier, der tillader disse lande at opretholde deres nationale  

 bestemmelser i tiden indtil de nugældende EUbestemmelser måtte blive  

 revideret.
Dette indebærer, at virksomheder, der ønsker at eksportere kød  

 m.v. til disse lande, vil skulle underkaste sig tilsvarende bestemmelser og  

 kontrol som de pågældende landes egne virksomheder.
- Fri bevægelighed for tjenesteydelser og kapital For så vidt angår tredje livsforsikringsdirektiv har Sverige på visse  

 betingelser opnået en overgangsperiode indtil den 1. januar 2000 til at  

 efterkomme visse af direktivets bestemmelser.
Finland kan udelukke visse typer pensionsforsikringer fra tredje  

 livsforsikringsdirektiv under forudsætning af, at  

 pensionsforsikringsselskaberne opretter separate juridiske enheder til at  

 udøve disse særlige pensionsaktiviteter.
Endvidere skal der efter finske  

 regler være mulighed for, at selskaber fra de øvrige medlemsstater kan udøve  

 denne form for forsikringsaktivitet, hvis de etablerer sig i Finland.
- Transportpolitik Spørgsmålet om den tunge transittratik over Alperne reguleres fortrinsvis  

 i protokol nr. 9, der gennemgås nedenfor.
- Landbrug På markedssiden er der i bilag I fastlagt kvoter og præmier svarende i  

 store træk til det nuværende produktionsniveau, idet man yderligere har åbnet  

 en mulighed for Norge til i givet fald at konvertere produktionsrettigheder i  

 andre sektorer til yderligere ammekopræmier, såfremt produktionsudviklingen  

 skulle nødvendiggøre dette.
 Størrelsen af mælkekvoterne er fastsat som følger:
 De afsatte reserver er maksima, som med Kommissionens tilladelse kan  

 anvendes til tildeling af mælkekvoter til producenter, hvis ret til at  

 genoptage produktionen efter national lovgivning vil blive påvirket af  

 EU-medlemskabet.
 Størrelsen af sukkerkvoterne er fastsat som følger (der er ingen kvote for  

 Norge):
Disse tal afspejler de gennemsnitlige produktionsniveauer i de nye  

 medlemsstater i fem år forud for Kommissionens udtalelse om medlemskab.  

 Kvotestrukturen i Østrigs tilfælde svarer til princippet om opretholdelse af  

 sukkerordningens selvfinansierede karakter i nettoeksporterende lande.
For  

 Sverige og Finland, der begge er nettoimportører, er B-kvoten fastsat til 10%  

 af A-kvoten.
Herudover har Finland fået tildelt en præferentiel importkvota for  

 råsukker på 40 000 t i et år.
Denne vil blive taget op til ny behandling i  

 forbindelse med reformen af markedsordningen for sukker.
 Basisarealer og referenceudbytter vil blive fastsat i henhold til de  

 almindeligt gældende bestemmelser på grundlag af oplysninger fra de nationale  

 myndigheder.
 Præmierettighederne for den animalske produktion er fastsat som følger:
 1) Hertil kommer et antal geder, som fastlægges i henhold til gældende  

 norske regler.
 Bestemmelserne vedrørende de nye medlemsstaters indpasning i den fælles  

 landbrugspolitik findes tillige i afsnit VI, der gennemgås nedenfor.
Fjerde del OvergangsforanstaltningerFjerde del er den mest omfattende del af  

 tiltrædelsesakten, når der ses bort fra bilagene, idet der i denne foretages  

 en systematisk og detaljeret opregning af de konkrete overgangsordninger,  

 hvorom der er opnået enighed mellem parterne.
I forhold til tidligere  

 udvidelser er der her meget få overgangsordninger vedrørende den frie  

 bevægelighed for varer, personer, tjenesteydelser og kapital, hvilket bl.a.  

 skyldes, at alle fire nye medlemslande allerede er tilknyttet EU's indre  

 marked som følge af EØS-aftalen.
Aktens fjerde del er opdelt i syv afsnit, hvoraf afsnit I, VI og VII er  

 fælles for de fire lande, medens afsnit II, III, IV og V indeholder  

 overgangsbestemmelserne for hvert enkelt af de fire lande.
De enkelte afsnit  

 er i fornødent omfang opdelt i kapitler, afdelinger og underafdelinger.  

 Hovedopdelingen af de syv afsnit i denne del af Akten er som følger:
 I Institutionerne (art. 31).
 II Overgangsforanstaltninger vedrørende Norge.
 Kapitel 1: Frie varebevægelser (art. 32-33).
 Kapitel 2: Fri bevægelighed for personer, tjenesteydelser og kapital (art.  

 34-35).
 Kapitel 3: Fiskeri (art. 36-53).
 Kapitel 4: Forbindelser med tredjelande, herunder toldunion (art. 54-62).
 Kapitel 5: Finansielle og budgetmæssige bestemmelser (art. 63-68).
 III Overgangsforanstaltninger vedrørende Østrig.
 Kapitel 1: Frie varebevægelser (art. 69).
 Kapitel 2: Fri bevægelighed for personer, tjenesteydelser og kapital (art.  

 70).
 Kapitel 3: Konkurrence (art. 71-72).
 Kapitel 4: Forbindelser med tredjelande, herunder toldunion (art. 73-78).
 Kapitel 5: Finansielle og budgetmæssige bestemmelser (art. 79-83).
 IV Overgangsforanstaltninger vedrørende Finland.
 Kapitel 1: Frie varebevægelser (art. 84-85).
 Kapitel 2: Fri bevægelighed for personer, tjenesteydelser og kapital (art.  

 86-87).
 Kapitel 3: Fiskeri (art. 88-96).
 Kapitel 4: Forbindelser med tredjelande, herunder toldunion (art. 97-105).
 Kapitel 5: Finansielle bestemmelser (art. 106-111).
 V Overgangsforanstaltninger vedrørende Sverige.
 Kapitel 1: Frie varebevægelser (art. 112-113).
 Kapitel 2: Fri bevægelighed for personer, tjenesteydelser og kapital (art.  

 114).
 Kapitel 3: Fiskeri (art. 115-125).
 Kapitel 4: Forbindelser med tredjelande, herunder toldunion (art.  

 126-131).
 Kapitel 5: Finansielle bestemmelser (art. 132-136).
 VI Landbrug (art. 137ff).
 Kapitel 1: Bestemmelser vedrørende national støtte (art. 138-144).
 Kapitel 2: Andre bestemmelser (art. 145-150).
 VII Andre bestemmelser (art. 151-153).
 I den efterfølgende gennemgang behandles afsnit II (Norge), afsnit III  

 (Østrig), afsnit IV (Finland) og afsnit V (Sverige) samlet, således at  

 overgangsforanstaltningerne inden for hvert enkelt kapitel umiddelbart vil  

 kunne sammenholdes land for land.
Afsnit I Institutionerne (art. 31)Art. 31 vedrører direkte valg af de nye  

 medlemslandes medlemmer til Europa-Parlamentet, beskrevet ovenfor under anden  

 del, afsnit I.
Afsnit II, III, IV og V Overgangsforanstaltninger vedrørende Norge, Østrig, Finland og Sverige Kapitel 1 Frie varebevægelser Norge (art. 32-33)For at tage hensyn til de nye medlemsstaters ønsker om  

 at kunne bevare de standarder, de har indført på en række områder, har Norge  

 - på samme måde som de øvrige nye medlemslande, jfr. nedenfor - i art. 32  

 opnået, at på områder, hvor de norske miljø-, sundheds- og  

 sikkerhedsstandarder er højere end Unionens, vil Norge i særlige tilfælde  

 kunne opretholde de nationale regler i en overgangsperiode på fire år.
Bilag  

 III indeholder en liste over de fællesskabsbestemmelser, der ikke finder  

 anvendelse på Norge i overgangsperioden.
I løbet af den 4-årige periode vil  

 de pågældende bestemmelser blive taget op til revision i overensstemmelse med  

 de sædvanlige EF-procedurer.
Udgangspunktet for denne revision er de nye  

 medlemslandes ønsker om ikke efter overgangsperiodens udløb at skulle  

 forringe miljø-, sundheds- og sikkerhedsstandarder.
De nye medlemslande  

 deltager fuldt ud i revisionen.
I en hertil knyttet fælles erklæring nr. 6  

 til Slutakten understreger de kontraherende parter betydningen af et højt  

 beskyttelsesniveau for så vidt angår miljø, sundhed og sikkerhed.
Det følger  

 af art. 32, stk. 3, at med forbehold for resultatet af revisionen finder ved  

 overgangsperiodens udløb den på det tidspunkt gældende fællesskabsret  

 anvendelse på de nye medlemsstater på samme betingelser som i de nuværende  

 medlemsstater.
I henhold til art. 33 kan Norge i en periode på tre år fra  

 tiltrædelsesdatoen fortsat anvende sit gældende nationale system for  

 sortering af råtræ, i det omfang dets nationale lovgivning og administrative  

 bestemmelser herom ikke er i modstrid med fællesskabslovgivningen om det  

 indre marked eller om handelen med tredjelande.
I samme periode vil direktiv  

 68/89/EØF om indbyrdes tilnærmelse af medlemslandenes lovgivninger om  

 sortering af råtræ blive revideret i overensstemmelse med procedurerne i  

 EFtraktaten.
 Østrig (art. 69)Østrig har i art. 69, jfr. bilag VIII, opnået en  

 bestemmelse om miljø-, sundheds- og sikkerhedsstandarder, der svarer til den  

 ovenfor under Norge nævnte.
 Finland (art. 84-85)Finland har i art. 84, jfr. bilag X, opnået en  

 bestemmelse om miljø-, sundheds- og sikkerhedsstandarder, der svarer til den  

 ovenfor under Norge nævnte.
 I spørgsmålet om sortering af råtræ giver art. 85 Finland samme  

 overgangsbestemmelse som den ovenfor under Norge nævnte.
 Sverige (art. 112-113)Sverige har i art. 112, jfr. bilag XII, opnået en  

 bestemmelse om miljø-, sundheds- og sikkerhedsstandarder, der svarer til den  

 ovenfor under Norge nævnte.
 I spørgsmålet om sortering af råtræ giver art. 113 Sverige samme  

 overgangsbestemmelse som den ovenfor under Norge nævnte.
Kapitel 2 Fri bevægelighed for personer, tjenesteydelser og kapital Norge (art. 34-35)For så vidt angår spørgsmålet om fritidsboliger fastslår  

 bestemmelsen i art. 34, at Norge kan opretholde sin gældende lovgivning om  

 sekundærboliger i en periode på fem år fra tiltrædelsen.
Desuden fastslås det  

 i fælles erklæring nr. 5 til Slutakten, at gældende fællesskabsret ikke er  

 til hinder for, at den enkelte medlemsstat træffer nationale, regionale eller  

 lokale foranstaltninger vedrørende sekundærboliger, forudsat dels at de er  

 nødvendige af hensyn til udnyttelse af landområder, planlægning og  

 miljøbeskyttelse, dels at de i overensstemmelse med gældende fællesskabsret  

 finder anvendelse uden direkte eller indirekte forskelsbehandling på  

 medlemsstaternes borgere.
 I art. 35 har Norge desuden fået en 3-årig overgangsperiode, hvor Norge  

 fortsat kan anvende begrænsninger i adgangen for fysiske eller juridiske  

 personer, som ikke er norske, til at eje norske fiskerfartøjer.
 Østrig (art. 70)Østrig har i art. 70 opnået en overgangsperiode svarende  

 til den ovenfor under Norge nævnte vedrørende fritidsboliger.
 Finland (art. 86-87)Finland kan i henhold til art. 86 indtil den 31.  

 december 1995 anvende bestemmelserne i den finske lov nr. 1612 af 30.  

 december 1992 om udlændinges opkøb af finske virksomheder uanset art. 73 B i  

 EF-traktaten indtil den 31. december 1995.
 Finland har i art. 87 desuden opnået en overgangsperiode svarende til den  

 ovenfor under Norge nævnte vedrørende fritidsboliger.
 Sverige (art. 114)Sverige har i art. 114 opnået en overgangsperiode  

 svarende til den ovenfor under Norge nævnte vedrørende fritidsboliger.
Kapitel 3a FiskeriBestemmelserne om fiskeri er fastsat i art. 36-53 (Norge) art.  

 88-96 (Finland) og art. 115-125 (Sverige). Hertil kommer navnlig visse  

 overgangsordninger i art. 151, jfr. bilag XV, samt en række erklæringer, der  

 i dette kapitel gennemgås i tilknytning til bestemmelserne for hvert enkelt  

 land.
Norge (art. 36-53)1. Almindelige bestemmelser Art. 36 fastslår, at bestemmelserne i tiltrædelsestraktaten finder  

 anvendelse på fiskerisektoren, medmindre andet er fastsat i kapitlet om  

 fiskeri.
Art. 36, stk. 2, henviser til art. 148 og 149 i afsnit VI om  

 landbrug og fastslår, at disse bestemmelser, der fastlægger en række  

 procedureregler om implementeringen og eventuelle overgangsordninger i  

 forbindelse hermed, jfr. nedenfor i afsnit VI, finder anvendelse på  

 fiskerivarer.
2. Adgang til farvande og ressourcer Art. 37 fastslår, at bestemmelserne om adgang til farvande finder  

 anvendelse i en overgangsperiode indtil gennemførelse af en generel EU  

 adgangsordning.
Med hensyn til adgangen til ressourcer vil gældende vilkår fortsætte efter  

 udvidelsen af EU.
Der er således tale om en videreførelse af eksisterende  

 fiskerimønstre og betingelser knyttet til fiskeriet.
Dette gælder ligeledes  

 adgangen til fiskeri efter ufordelte og uregulerede bestande.
Fastsættelsen  

 af TAC og kvoter for både de nye og de hidtidige medlemsstater afspejler den  

 ligevægt, der foreligger på tiltrædelsestidspunktet.
Kvotefordelingen for  

 fælles bestande i det udvidede EU sker på grundlag af referenceperioden  

 1989-93, med undtagelse af torsk i Barentshavet samt makrel, der fordeles på  

 grundlag af 1994-situationen.
- Fartøjer fra Norge For så vidt angår norske fartøjers adgang til de farvande, som henhører  

 under de nuværende medlemsstaters højhedsområde eller jurisdiktion, fastslår  

 art. 38, at målet med den aftalte ordning er norsk integration i den fælles  

 fiskeripolitik.
Endvidere skal ordningen sikre, at Norge fra tiltrædelsen kan  

 opretholde sine fiskerimuligheder.
Art. 39-44, jfr. bilag IV og V, fastsætter de nærmere betingelser for den  

 aftalte ordning.
I første omgang opretholdes status quo, idet norske fiskere  

 vil have adgang til EU-farvandene i Nordsøen og Skagerak/Kattegat på basis af  

 den eksisterende ordning.
Som en overgangsforanstaltning er betingelserne for Norges adgang til  

 farvandene vest for 4. længdegrad underlagt en ordning, der omfatter de samme  

 principper og metoder som de, der er indeholdt i TA-86 (basislister,  

 periodiske lister, fiskeriområder, meddelelser og sanktioner). Disse  

 bestemmelser for Norge vil ophøre med at være gældende samtidig med, at  

 ordningen i TA-86 integreres i den almindelige ordning.
Rådet besluttede den  

 12. april 1994, at fuld integration af Spanien og Portugal i den fælles  

 fiskeripolitik skal ske pr. 1. januar 1996.
- Fartøjer fra Unionen i dens nuværende sammensætning De nærmere betingelser for EU-fartøjers adgang til norske farvande er  

 reguleret i art. 45-47. For EU-fartøjers adgang til norske farvande gælder,  

 at status quo opretholdes, idet EU-fiskere vil have adgang til norske  

 farvande, herunder norsk farvand nord for 62. breddegrad, på basis af  

 eksisterende aftaler, herunder licenssystemer.
Vedrørende EU-kvoterne i norsk zone forøges tobiskvoten fra 150.000 t til  

 159.000 t, og sperlingkvoten øges fra 50.000 t til 52.000 t.
Kvoten for andre  

 arter reduceres fra 9.000 t til ca. 8.000 t, men kan justeres i løbet af året  

 i lyset af udviklingen i fiskeriet.
Rejekvoten i norsk zone fastsættes  

 uændret som en fast andel på 20% af den samlede kvote i norsk zone.
For torsk  

 i Barentshavet gælder, at der tilvejebringes øgede mængder fisk til  

 kohæsionslandene Spanien, Portugal og Irland, bl.a. gennem fremrykning af de  

 i EØS-aftalen aftalte torskekvoter i Barentshavet (11.000 t fra starten,  

 d.v.s. ekstramængder på 2.500 t i 1995 og 1.250 t i 1996) og adgang til  

 bifangster for kohæsionslandene på 1.100 t torskeækvivalenter, svarende til  

 10%. Endvidere tilvejebringes øgede mængder fisk ved overførsel af 1.000 t  

 torsk fra norsk kvote i NAFO-området.
Det tilføjes, at Rådet og Kommissionen  

 i en erklæring til Rådets mødeprotokol fastslår, at man vil gøre sit yderste  

 for at skaffe fiskerirettigheder fra tredjelande svarende til 8.000 t  

 polartorsk eller ækvivalensen heraf.
 Endelig forøges fleksibiliteten ved fiskeri efter makrel mængdemæssigt og  

 geografisk således, at alle lande med en makrelkvote i Nordsøen, norsk zone  

 nord for 62. breddegrad og EUzonen vest for 4. længdegrad kan fiske op til  

 1/3 af kvoten i de to andre områder.
Danmark kan fortsat overføre hele sin tildeling af makrel i norsk zone  

 nord for 62. breddegrad til Nordsøen.
Det tilføjes, at der i henhold til en  

 Råds- og Kommissionserklæring til Rådets mødeprotokol ved forhandlinger med  

 Færøerne årligt skal skaffes yderligere ca. 6.000 t makrel til Danmark i  

 færøsk zone.
- Andre bestemmelser Art. 48-51 indeholder en række supplerende bestemmelser, navnlig  

 vedrørende forvaltningskompetencen i norsk zone.
Der fastsættes her 1- til  

 3-årige overgangsperioder for det norske forvaltningssystem nord for 62.  

 breddegrad.
Norske tekniske bevaringsforanstaltninger vil være gældende for  

 fiskere fra de nuværende medlemsstater i et år fra tiltrædelsestidspunktet,  

 mens der gælder en 3-års overgangsperiode for det norske discardforbud.
I  

 farvandene nord for 62. breddegrad vil det nuværende system med åbning og  

 lukning af følsomme områder og kontrolforanstaltninger kunne videreføres af  

 Norge i tre år.
 Som et generelt princip fastslås, at Norge er forpligtet til at forvalte  

 fiskeriet på en ikke-diskriminerende måde.
Rådet skal træffe beslutning om foranstaltninger, der kan videreføre eller  

 udvikle gældende norske bestemmelser inden udløbet af overgangsperioderne.  

 Forvaltningen skal herefter varetages af EU og basere sig på eksisterende  

 EU-forvaltningsprincipper vedrørende forvaltning af fiskeressourcerne.
Disse  

 beskrives nærmere i fælles erklæring nr. 10 til Slutakten mellem de nuværende  

 medlemsstater og Norge.
Herudover vil Norge i henhold til art. 151, jfr. bilag XV, kunne fortsætte  

 sit sildefiskeri til andre formål end til konsum i en overgangsperiode på tre  

 år på følgende betingelser: For det første må dette fiskeri ikke medføre fare  

 for uoprettelige miljøskader; for det andet skal der tages hensyn til  

 afsætningsvilkårene; for det tredje skal fiskeriet underlægges en af  

 Kommissionen kontrolleret overvågningsordning for bifangster.
Inden udløbet  

 af overgangsperioden vil EU - navnlig på grundlag af et pilotprojekt for  

 sildefiskeri i Østersøen til fiskemelsproduktion og af videnskabelige data -  

 på ny vurdere gældende regler i henhold til de sædvanlige procedurer, dvs, at  

 Rådet på forslag af Kommissionen og efter høring af Europa-Parlamentet  

 træffer afgørelse med kvalificeret flertal.
3. Eksterne ressourcer Art. 52 bestemmer, at fra tiltrædelsen forvaltes de fiskeriaftaler, som  

 Norge har indgået med tredjelande, af Fællesskabet.
Dog gælder, at indtil den  

 30. juni 1998 forvalter Norge fiskeriaftalen af 15. oktober 1976 om gensidige  

 fiskeriforbindelser mellem Rusland og Norge i nært samarbejde med  

 Kommissionen, jfr. tillige fælles erklæring nr. 10 mellem de nuværende  

 medlemsstater og Norge.
Herudover indeholder artiklen nærmere bestemmelser vedrørende visse  

 tredjelandsaftaler.
Det præciseres, at i de tilfælde, hvor Norge i kraft af  

 aftaler, Fællesskabet har indgået med tredjelande, navnlig Grønland, har haft  

 fiskerimuligheder inden tiltrædelsen, vil disse blive opretholdt på grundlag  

 af fællesskabsprincipper, herunder princippet om relativ stabilitet.
4. Ordning for samhandlen Norge har fri adgang til de øvrige medlemsstaters markeder for fisk og  

 fiskeprodukter fra tiltrædelsen.
I en overgangsperiode på fire år er eksport  

 af følgende fiskerivarer: laks, sild, makrel, rejer, kammusling,  

 jomfruhummer, rødfisk og ørred fra Norge til de øvrige medlemsstater i  

 henhold til art. 53 dog underlagt en markedsovervågningsmekanisme.
I henhold  

 til art. 53, stk. 2, forvaltes denne mekanisme af Kommissionen.
Den skal  

 baseres på vejledende lofter for handel og ret til fri handel, indtil  

 lofterne nås.
Kommissionen gives mulighed for at træffe passende  

 foranstaltninger, såfremt lofterne overskrides, eller der opstår alvorlige  

 forstyrrelser på markedet.
Foranstaltningerne må ikke være strengere end  

 foranstaltninger, der tages i anvendelse i forhold til tredjelande.
Det  

 fremgår af stk. 3, at Rådet med kvalificeret flertal på forslag fra  

 Kommissionen inden den 31. december 1994 skal træffe afgørelse om den nærmere  

 udmøntning af Kommissionens beføjelse.
I henhold til art. 151, jfr. bilag XV, har Norge tilladelse til at  

 markedsføre brislingkonserves under betegnelsen sardiner på det norske marked  

 i en periode på seks måneder efter tiltrædelsen for at opbruge eksisterende  

 lagre.
Fremstilling af brislingkonserves under betegnelsen sardiner skal være  

 ophørt på tiltrædelsesdatoen.
 Finland (art. 88-96)De tilsvarende bestemmelser vedrørende Finland er  

 indeholdt i art. 88-96. De generelle principper, der gælder for Norge, er  

 ligeledes gældende for Finland, i det omfang de er relevante for Finland.  

 Eftersom fiskerisektoren kun spiller en beskeden rolle i finsk økonomi, er  

 der herudover alene enkelte supplerende bestemmelser.
 Det finske sildefiskeri til andre formål end til konsum vil kunne  

 fortsætte på samme betingelser som for Norge.
 Sverige (art. 115-125)De tilsvarende bestemmelser vedrørende Sverige er  

 indeholdt i art. 115-125. De generelle principper, der gælder for Norge, er  

 ligeledes gældende for Sverige, i det omfang de er relevante for Sverige.  

 Nedenfor nævnes derfor alene de vigtigste af de bestemmelser, der specifikt  

 omhandler Sverige.
For så vidt angår fastsættelse af TAC og kvoter gælder særligt for  

 Sverige, at der også vil blive taget hensyn til de ordninger, der er fastsat  

 siden 1978 i fiskeriaftalen mellem Sverige og Fællesskabet og til aftalerne  

 vedrørende Skagerak og Kattegat samt Østersøen inden for rammerne af Den  

 Baltiske Fiskerikommission.
Blandt de bestemmelser, der regulerer  

 betingelserne vedrørende Sveriges tiltrædelse på fiskeriområdet, indebærer de  

 vigtigste, at det svenske sildefiskeri til andre formål end til konsum vil  

 kunne fortsætte på samme betingelser som for Norge.
Endvidere gælder for  

 torsk i Østersøen, at Sveriges andel udgør 35% af EU's samlede kvote, som  

 øges til 40% for den EU-kvote, som overstiger 50.000 t.
Det tilføjes, at EU i  

 en Råds- og Kommissionserklæring til Rådets mødeprotokol har forpligtet sig  

 til at tilvejebringe kompenserende mængder torsk til Danmark og Tyskland i et  

 omfang, der modsvarer fiskerettighederne til Sverige ud over 35%. Herudover  

 fortsætter Sverige med at overføre supplerende mængder torsk til Danmark og  

 Tyskland efter tiltrædelsen i henhold til det arrangement, der blev indgået i  

 1986 i forbindelse med Spaniens og Portugals tiltrædelse.
Unionen vil i en periode på op til tre år bidrage økonomisk til den  

 udsætning af lakseyngel, som Sverige foretager.
Den vil også påse, at de  

 forskellige foranstaltninger inden for den fælles fiskeripolitik vedrørende  

 laksefiskeri i Østersøen stemmer overens med de initiativer, som overvejes i  

 Den Baltiske Fiskerikommissions regi med sigte på at bevare og udvikle  

 laksebestandene.
Med hensyn til brislingfiskeri fremgår det af art. 151, jfr. bilag XV, at  

 Sverige i en overgangsperiode på 11Ý2 år fortsat kan anvende en  

 maskestørrelse på 16 mm.
Inden udløbet af denne overgangsperiode vil Rådet på  

 ny vurdere de tekniske foranstaltninger og kontrolordningerne for denne form  

 for fiskeri på baggrund af videnskabelige data.
 Sverige har opnået samme overgangsordning for markedsføring af  

 brislingkonserves under betegnelsen sardiner som den ovenfor under Norge  

 nævnte.
Kapitel 3b Konkurrencepolitik Østrig (art. 71-72)I henhold til art. 71, jfr. bilag IX, får Østrig en  

 overgangsperiode til gradvis at tilpasse sit handelsmonopol for tobak med  

 henblik på at udelukke enhver forskelsbehandling af medlemslandenes  

 statsborgere senest tre år efter tiltrædelsen.
For at sikre en gradvis åbning  

 af det østrigske marked i løbet af overgangsperioden er der blevet fastsat  

 følgende importkontingenter for tobaksvarer fra medlemslandene: 15% af det  

 nationale forbrug det første år, 40% af det nationale forbrug det andet år og  

 70% af det nationale forbrug det tredje år.
Det fastslås, at kvoterne er åbne for alle erhvervsdrivende uden  

 begrænsninger, og at varer indført under disse kvoter ikke må omfattes af  

 eksklusive markedsføringsrettigheder i engrosleddet.
Detailsalg af varer  

 indført under disse kvoter må heller ikke give anledning til  

 forskelsbehandling.
I henhold til art. 72 kan Østrig desuden indtil den 1. januar 1996 over  

 for andre medlemsstater opretholde de toldsatser og licensordninger, som var  

 gældende på tiltrædelsesdatoen for spiritus og ethanol.
Sådanne  

 licensordninger skal finde anvendelse uden forskelsbehandling.
Kapitel 4 Forbindelser med tredjelande, herunder toldunionFor alle fire nye  

 medlemsstater medfører medlemskab af Unionen, at landenes eksisterende  

 bilaterale aftaler med EF bringes til ophør.
De nye medlemslande vil  

 endvidere skulle tilpasse eller ophæve deres aftaler med tredjelande, som  

 ikke er forenelige med Fællesskabets aftaler med tredjelande, eftersom de nye  

 medlemsstater indgår i Fællesskabets tredjelandsaftaler.
Som udgangspunkt gælder den fælles handelspolitik, den fælles toldtarif,  

 EU-toldkodeksen og gennemførelsesbestemmelserne hertil i fuldt omfang i alle  

 de nye medlemsstater fra tiltrædelsen.
Bilag VI indeholder dog en liste over  

 fællesskabsretsakter på området, der angiver, under hvilke betingelser de  

 nævnte retsakter finder anvendelse i de nye medlemslande.
Listen er fælles  

 for de fire lande (der henvises hertil i henholdsvis art. 54, 73, 97 og 126).  

 Der er navnlig tale om bestemmelser, der skal sikre, at tiltrædelsen sker så  

 smidigt som muligt.
Bestemmelserne vedrører:
- varers oprindelse - forenklede fremgangsmåder - toldoplag - aktiv og passiv forædling - forarbejdning under toldkontrol - midlertidig indførsel - frizoner og frilagre - bogføring og efteropkrævning - afgiftsgodtgørelse og -fritagelse Norge (art. 54-62)Den basistold, der anvendes med henblik på den gradvise  

 indførelse af den fælles toldtarif, er i henhold til art. 55 for hver vare  

 den sats, som Norge faktisk anvendte den 1. januar 1994.
Norge indrømmes en række overgangsordninger.
I henhold til art. 56 har  

 Norge således en overgangsperiode på tre år til gradvis at tilpasse tolden på  

 visse varer, især tekstilvarer, opregnet i bilag VII, til den fælles  

 toldtarifs lavere satser.
Fra den 1. januar 1998 vil Norge således skulle  

 anvende den fælles toldtarif i fuldt omfang.
Endvidere indrømmes Norge i  

 henhold til art. 58 en overgangsperiode på 5 år, i hvilken Norge har mulighed  

 for på visse betingelser at åbne et toldfrit toldkontingent for styren.
 I art. 57 fastlægges den ordning, der skal gælde for Norges anvendelse af  

 reglerne for Fællesskabets handelspolitik på tekstilområdet.
 Art. 59 og 60 opregner de aftaler, Fællesskaberne har indgået med  

 tredjelande, som vil skulle anvendes af Norge fra tiltrædelsen.
 I art. 61 præciseres, at Norge med virkning pr. 1. januar 1995 bl.a. skal  

 udtræde af EFTA-konventionen og frihandelsaftalerne med de baltiske lande.  

 For så vidt angår frihandelsaftalerne mellem Norge og de baltiske lande  

 præciseres det i art. 62, at Fællesskabet vil træffe de nødvendige  

 foranstaltninger til fortsat at tillade det nuværende niveau for adgang til  

 det norske marked for varer med oprindelse i de baltiske stater, såfremt  

 Fællesskabets egne nye handelsaftaler med disse lande ikke er trådt i kraft  

 på datoen for tiltrædelsen.
Østrig (art. 73-78)For Østrig findes bestemmelserne vedrørende  

 forbindelserne med tredjelande i art. 73-78. Disse er identiske med de  

 bestemmelser, som er gennemgået ovenfor vedrørende Norge, idet de dog er  

 tilpasset de østrigske behov.
Dog er der ingen overgangsordning for  

 anvendelse af den fælles toldtarif, ligesom de ovenfor under Norge anførte  

 bestemmelser vedrørende aftalerne med de baltiske lande ikke er relevante.  

 Østrig har herudover opnået en enkelt undtagelse, idet landet i en  

 overgangsperiode på to år kan opretholde kvantitative importrestriktioner for  

 brunkul.
Finland (art. 97-105)For Finland findes bestemmelserne vedrørende  

 forbindelserne med tredjelande i art. 97-105. Disse er identiske med de  

 bestemmelser (herunder overgangsordninger), som er gennemgået ovenfor  

 vedrørende Norge, idet de dog er tilpasset de finske behov.
Listen over varer  

 omfattet af en 3-årig overgangsordning findes for Finlands vedkommende i  

 bilag XI.
Sverige (art. 126-131)For Sverige findes bestemmelserne vedrørende  

 forbindelserne med tredjelande i art. 126-131. Disse er identiske med de  

 bestemmelser, som er gennemgået ovenfor vedrørende Norge, idet de dog er  

 tilpasset de svenske behov.
Dog er der ingen overgangsordning for anvendelse  

 af den fælles toldtarif.
Kapitel 5 Finansielle og budgetmæssige bestemmelserDe nye medlemsstater accepterer  

 gældende fællesskabsret fra tiltrædelsen.
Det indebærer, at de deltager fuldt  

 ud i finansieringen af Unionens budgetter og i afholdelsen af udgifter.
Dog  

 findes der overgangsbestemmelser, der vedrører budgetmæssige kompensationer  

 for overgangsproblemer i forbindelse med den indledende fase af tilpasninger  

 til Unionens bestemmelser.
I alt indrømmer Unionen de nye medlemslande  

 budgetmæssige kompensationer på 2.966 mio. ecu i tidsrummet 1995-1998. Med  

 disse indrømmelser tages der hensyn til problemer i forbindelse med  

 tilpasning til gældende fællesskabsret på landbrugsområdet i løbet af  

 overgangsperioden.
Der er dels tale om kompensation i 1995, fordi visse  

 former for støtte ikke vil kunne ydes i nogen af de tiltrædende lande i 1995,  

 og fordi det tager tid at gennemføre ledsagepolitikkerne i henhold til  

 reformen af den fælles landbrugspolitik, dels tale om degressiv kompensation  

 for Østrigs, Norges og Finlands omkostninger i forbindelse med tilpasning til  

 Unionens landbrugspriser og for den tilpasning, som Sverige allerede har  

 givet tilsagn om at ville gennemføre.
 Fordelingen af kompensationerne fremgår af gennemgangen af  

 overgangsordningerne for de enkelte lande nedenfor.
Hertil kommer, at de forpligtelser, som de nye medlemslande har indgået i  

 forbindelse med EØS-aftalen, finansieres over Unionens budget.
Disse  

 forpligtelser udgør i alt 630 mio. ecu i tidsrummet 1995-1998, og de vedrører  

 - dels bidrag til den finansielle mekanisme under EØS til fordel for de  

 mindre velstillede lande i Unionen (Grækenland, Irland, Portugal og Spanien),  

 og - dels tidligere indgåede forpligtelser, der ikke er indfriet ved udgangen  

 af 1994, og som vedrører de tiltrædende medlemmers andel i finansieringen af  

 Unionens ledsagepolitikker.
 Norge (art. 63-68)De finansielle og budgetmæssige bestemmelser vedrørende  

 Norge fastlægger indledningsvis i art. 63 og art. 64 visse definitioner og  

 principper.
Art. 65 fastslår, at egne indtægter, der hidrører fra momsen, beregnes og  

 kontrolleres, som om afgiften på investeringer ikke blev anvendt.
Med henblik  

 herpå skal Norge fra tiltrædelsen træffe de nødvendige foranstaltninger til  

 at sikre den præcise regnskabsmæssige opgørelse af henholdsvis de årlige  

 indtægter hidrørende fra momsen og de årlige indtægter hidrørende fra  

 afgiften på investeringer.
 Art. 66 fastlægger den norske budgetkompensation, idet Fællesskabet den  

 første arbejdsdag i hver måned, som udgift på De Europæiske Fællesskabers  

 almindelige budget, udbetaler en tolvtedel af følgende beløb til Kongeriget  

 Norge:
- 201 mio. ecu i 1995 - 128 mio. ecu i 1996 - 52 mio. ecu i 1997 - 26 mio. ecu i 1998.
 Art. 67 og 68 fastslår, at de norske EØS-forpligtelser afholdes over EF's  

 almindelige budget.
Østrig (art. 79-83)De finansielle og budgetmæssige bestemmelser vedrørende  

 Østrig findes i art. 79-83 og er identiske med de ovenfor nævnte vedrørende  

 Norge, idet dog artiklen om investeringsafgifter ikke er relevant for Østrigs  

 vedkommende.
Den østrigske budgetkompensation fastlægges til følgende beløb:
- 583 mio. ecu i 1995 - 106 mio. ecu i 1996 - 71 mio. ecu i 1997 - 35 mio. ecu i 1998.
Finland (art. 106-111)De finansielle og budgetmæssige bestemmelser  

 vedrørende Finland findes i art. 106-111 og er identiske med de ovenfor  

 nævnte vedrørende Norge, idet dog artiklen om investeringsafgifter ikke er  

 relevant for Finlands vedkommende.
Hertil kommer, at art. 108 bestemmer, at  

 egne indtægter, der hidrører fra momsen, opgøres, som om Ålandsøerne var  

 omfattet af 6. momsdirektiv.
Den finske budgetkompensation fastlægges til  

 følgende beløb:
- 476 mio. ecu i 1995 - 163 mio. ecu i 1996 - 65 mio. ecu i 1997 - 33 mio. ecu i 1998.
Sverige (art. 132-136)De finansielle og budgetmæssige bestemmelser  

 vedrørende Sverige findes i art. 132-136 og er identiske med de ovenfor  

 nævnte vedrørende Norge, idet dog artiklen om investeringsafgifter ikke er  

 relevant for Sveriges vedkommende.
Den svenske budgetkompensation fastlægges  

 til følgende beløb:
- 488 mio. ecu i 1995 - 432 mio. ecu i 1996 - 76 mio. ecu i 1997 - 31 mio. ecu i 1998.
Afsnit VI Landbrug (art. 137ff)Art. 137 fastslår indledningsvis, at afsnit VI  

 vedrører landbrugsprodukter i snæver forstand, dvs. at fisk og fiskeprodukter  

 ikke er omfattet.
Endvidere fastslås, at rettigheder og forpligtelser under  

 den fælles landbrugspolitik fuldt ud gælder for de nye medlemsstater.
Endelig  

 fastslås, at overgangsforanstaltningerne for Østrig, Finland og Norge ophører  

 med udgangen af det femte produktionsår efter tiltrædelsen, medmindre andet  

 er fastsat.
For Sverige er der ikke fastsat tilsvarende  

 overgangsforanstaltninger.
1. Bestemmelser vedrørende national støtte (art. 138-144) Art. 138 fastslår, at Norge, Østrig og Finland i overgangsperioden med  

 tilladelse fra Kommissionen i en passende form kan yde national  

 overgangsstøtte, som gradvis nedsættes, til producenter af  

 landbrugsbasisprodukter, som er omfattet af den fælles landbrugspolitik.  

 Støtten kan, bl.a. afhængigt af, hvilket område der er tale om, være af  

 forskellig størrelse.
 I art. 138, stk. 2-5, angives de retningslinier, Kommissionen skal følge  

 ved tilladelser til støtte, hvilke faktorer der skal tages i betragtning ved  

 beregning af støtten, retningslinier for indholdet af Kommissionens  

 tilladelse, og der henvises til bilag XIII, der opregner national støtte, som  

 Kommissionen især kan give tilladelse til.
Ifølge art. 139 tillader Kommissionen - under nærmere angivne betingelser  

 - Østrig, Finland og Norge at opretholde bl.a. bedriftsstøtte.
Denne støtte  

 må dog ikke være produktionsrelateret og skal være tidsbegrænset.
 Ifølge art. 140 tillader Kommissionen Østrig, Finland og Norge at yde den  

 i bilag XIV nævnte nationale overgangsstøtte inden for de heri fastsatte  

 grænser og på de heri fastsatte betingelser.
 Art. 141 bemyndiger Kommissionen til at tillade Finland og Norge at yde  

 national producentstøtte for at lette fuld integration i den fælles  

 landbrugspolitik, såfremt der - som følge af tiltrædelsen - stadig er  

 alvorlige vanskeligheder efter fuld udnyttelse af art. 138, 139, 140 og 142  

 og af andre foranstaltninger i henhold til gældende regler i Fællesskabet.
Ifølge art. 142 tillader Kommissionen Norge, Finland og Sverige at yde  

 langsigtet national støtte med henblik på at sikre opretholdelsen af  

 landbrugsaktiviteterne i særlige områder.
Disse områder omfatter  

 landbrugsarealer nord for den 62. breddegrad og i nogle tilstødende områder  

 syd for denne breddegrad, hvor der gælder lignende klimatiske vilkår, som gør  

 landbrugsaktiviteter særligt vanskelige.
Endvidere opregnes de kriterier,  

 Kommissionen skal lægge til grund ved fastlæggelse af de støtteberettigede  

 områder.
Art. 143 forpligter de nye medlemsstater til at underrette Kommissionen om  

 den i art. 138-142 nævnte støtte, samt enhver anden national støtte, som  

 inden for rammerne af denne akt er betinget af tilladelse fra Kommissionen.  

 Støtten kan først ydes, når den nævnte tilladelse er givet.
Endvidere  

 fastslås, at Kommissionen for så vidt angår den i art. 142 nævnte støtte  

 forelægger Rådet en rapport et år efter tiltrædelsen og derefter hvert femte  

 år.
 Art. 144 vedrører EF-traktatens statsstøttebestemmelser (art. 92 og 93) og  

 forpligter de nye medlemsstater til - inden den 30. april 1995 - at give  

 Kommissionen meddelelse om nationale støtteordninger, såfremt de ønsker, at  

 støtten skal anses for »eksisterende støtte« i henhold til art. 93,  

 stk. 1.
2. Andre bestemmelser Art. 145 regulerer Fællesskabets overtagelse af offentlige lagre i de nye  

 medlemsstater.
 Art. 146 forpligter Norge til fra tiltrædelsesdatoen at ophæve den norske  

 kornorganisations monopol, men giver dog en 2-årig overgangsperiode på visse  

 områder.
Art. 147 indeholder en beskyttelsesklausul, der fastslår, at såfremt  

 samhandel på landbrugsområdet mellem en eller flere af de nye medlemsstater  

 og Fællesskabet i dets sammensætning den 31. december 1994 eller mellem de  

 nye medlemsstater indbyrdes forårsager alvorlige forstyrrelser på Østrigs,  

 Finlands eller Norges markeder inden den 1. januar 2000, træffer Kommissionen  

 inden for 24 timer efter at have modtaget anmodning herom fra den pågældende  

 medlemsstat de beskyttelsesforanstaltninger, som den finder nødvendige.  

 Sådanne foranstaltninger finder straks anvendelse, tager hensyn til alle de  

 involverede parters interesser og må ikke indebære grænsekontrol.
I erklæring  

 nr. 14 til Slutakten mellem de nuværende medlemsstater og Norge noterer de  

 kontraherende parter sig en erklæring fra Kommissionen, der bl.a. fremhæver  

 de særlige omstruktureringsproblemer i den norske levnedsmiddelindustri, som  

 Kommissionen skal tage hensyn til ved behandling af norske anmodninger om  

 beskyttelsesforanstaltninger.
Art. 148 fastlægger procedureregler for gennemførelse og ændringer af  

 landbrugsafsnittet.
Det fremgår heraf, at medmindre der er truffet andre  

 bestemmelser i specifikke tilfælde, vedtager Rådet med kvalificeret flertal  

 på forslag af Kommissionen de nødvendige bestemmelser til gennemførelse af  

 afsnittet.
Rådet kan med enstemmighed på forslag af Kommissionen og efter  

 høring af Europa-Parlamentet foretage de tilpasninger af bestemmelserne i  

 tiltrædelsestraktaten, som måtte vise sig nødvendige som følge af senere  

 ændringer af EU-retten.
 Art. 149 fastlægger, hvilken fremgangsmåde der skal anvendes, såfremt  

 overgangsforanstaltninger er nødvendige for at lette overgangen fra den  

 ordning, der består i de nye medlemsstater, til den ordning, der følger af  

 anvendelsen af de fælles markedsordninger.
 Art. 150 fastlægger reglerne for vedtagelse inden tiltrædelsen af  

 overgangsforanstaltninger i forbindelse med anvendelse af retsakterne  

 vedrørende den fælles landbrugspolitik, herunder inden for strukturområdet,  

 der ikke er anført i denne akt, og som er blevet nødvendige på grund af  

 tiltrædelsen.
Afsnit VII Andre bestemmelser (art. 151-153)Art. 151 henviser til en opregning af en  

 lang række retsakter i bilag XV, der finder anvendelse i de nye medlemslande  

 på særlige vilkår.
Det drejer sig om teknisk prægede detailbestemmelser,  

 hvorom der er opnået enighed i tiltrædelsesforhandlingerne, men som af  

 praktiske grunde ikke er blevet indføjet direkte i Akten.
Blandt  

 bestemmelserne skal fremhæves, at på rejsegodsområdet kan Norge, Finland og  

 Sverige opretholde kvantitative begrænsninger for indførsel af cigaretter  

 eller andre tobaksvarer samt spiritus, vin og øl fra andre medlemsstater på  

 de betingelser, der er fastsat i art. 26 i Rådsdirektiv 92/12/EØF.
Denne  

 undtagelsesbestemmelse svarer til den, der gælder i Danmark.
 Art. 151, stk. 2, åbner mulighed for, at Rådet, der træffer afgørelse med  

 enstemmighed på forslag af Kommissionen og efter anmodning fra en af de nye  

 medlemsstater, træffer foranstaltninger vedrørende midlertidige undtagelser  

 fra institutionernes retsakter, som er vedtaget mellem den 1. januar og 24.  

 juni 1994.
Art. 152 indeholder en generel gensidig beskyttelsesklausul, der åbner  

 mulighed for beskyttelsesforanstaltninger i tilfælde af alvorlige  

 vanskeligheder, der vedvarende vil kunne ramme en økonomisk sektor, eller af  

 vanskeligheder, der alvorligt vil kunne forringe den økonomiske situation i  

 en bestemt egn.
Beskyttelsesforanstaltningerne skal gøre det muligt at  

 genskabe ligevægten og at tilpasse den pågældende sektor til fællesmarkedets  

 økonomi.
Bestemmelsen finder anvendelse indtil udgangen af 1995. Artiklen  

 indeholder tidsfrister for Kommissionens fastsættelse af nødvendige  

 beskyttelsesforanstaltninger, der jfr. stk. 3 kan indebære afvigelser fra  

 bestemmelserne i EF-traktaten, EKSF-traktaten og tiltrædelsesakten.
 For at undgå forstyrrelser i det indre markeds funktion fastslår art. 153,  

 at anvendelsen af de nye medlemsstaters nationale lovgivning i de  

 overgangsperioder, som der er henvist til i denne Akt, ikke må medføre  

 grænsekontrol.
Femte del Bestemmelser om iværksættelse af Akten Afsnit I Nedsættelse af institutioner og organer (art. 154-165)For så vidt angår  

 bemærkninger til bestemmelserne i dette afsnit om nedsættelse af  

 institutionerne henvises til bemærkningerne ovenfor vedrørende Akten, afsnit  

 I om EU's institutioner.
Afsnit II Anvendelse af institutionernes retsakter (art. 166-173)Art. 166 svarer til  

 art. 149 i TA-73, art. 143 i TA-81 og art. 392 i TA-86. Den indebærer, at  

 direktiver, henstillinger og beslutninger i henhold til EF-, EURATOM- og  

 EKSF-traktaterne finder anvendelse på de nye medlemsstater fra tiltrædelsen,  

 i det omfang disse retsakter finder anvendelse på de nuværende medlemsstater.
 Når forordninger ikke er omtalt i art. 166, skyldes det, at tidligere  

 vedtagne og stadig gældende forordninger er omfattet af Aktens art. 2.
Art. 167 bestemmer, at de i bilag XVIII opførte retsakters anvendelse i  

 hver af de nye medlemsstater kan udsættes indtil datoer, som er fastsat i den  

 pågældende liste.
En tilsvarende bestemmelse er indeholdt i TA-81 og TA-86.  

 Udsættelsen af anvendelsen af disse retsakter har været nødvendig, henset til  

 de betydelige administrative vanskeligheder, som en anvendelse af retsakterne  

 fra tiltrædelsen ville indebære for de nye medlemslande.
Art. 168 forpligter de nye medlemslande til i nødvendigt omfang fra  

 tiltrædelsen at overholde bestemmelserne i direktiver, beslutninger og  

 henstillinger, vedtaget i overensstemmelse med EF-, EURATOM-, og  

 EKSF-traktaterne.
Bestemmelsen henviser til bilag XIX, som indeholder en  

 liste over de retsakter, hvis iværksættelse er udskudt for hvert af de nye  

 medlemslande.
 Art. 169 fastlægger, som i de tre tidligere tiltrædelsesakter, en  

 forenklet procedure for vedtagelse i institutionerne af de fornødne  

 tilpasninger af institutionernes retsakter, som skal foretages i perioden  

 mellem undertegnelsen og tiltrædelsen, med henblik på ikraftsættelse fra  

 tiltrædelsestidspunktet, og som ikke er indeholdt i Akten med tilhørende  

 bilag.
Retsakterne vil, i henhold til denne bestemmelse, blive vedtaget af  

 henholdsvis Rådet eller Kommissionen, alt efter hvilken institution som  

 vedtog de oprindelige retsakter.
Rådet træffer i henhold til bestemmelsen  

 sine afgørelser med kvalificeret flertal.
 Art. 170 fastslår, at alle retsakter vedtaget af EU-institutioner før de  

 nye medlemsstaters tiltrædelse skal udfærdiges på finsk, norsk og svensk, og  

 i denne udgave have samme gyldighed som retsakterne på de nuværende ni sprog.
I henhold til art. 171 skal Kommissionen inden 3 måneder efter  

 tiltrædelsen have meddelelse om eksisterende konkurrencebegrænsende  

 foranstaltninger på kul- og stålområdet.
Bestemmelsen gælder dog ikke  

 konkurrencebegrænsende foranstaltninger, der ved tiltrædelsen allerede er  

 omfattet af art. 1 og 2 i protokol nr. 25 til EØS-aftalen.
Art. 172 fastlægger, hvorledes de nye medlemsstater skal forholde sig i  

 relation til underretninger og oplysninger, som inden tiltrædelsen er sendt  

 til EFTA-Tilsynsmyndigheden og Det stående udvalg af EFTA-stater i henhold  

 til EØS-aftalen.
Der er navnlig tale om bestemmelser vedrørende  

 konkurrenceret, herunder statsstøtte.
Det fastslås bl.a., at de af  

 EFTA-Tilsynsmyndigheden trufne afgørelser er gyldige efter tiltrædelsen,  

 medmindre Kommissionen træffer en anden afgørelse, som er tilstrækkeligt  

 begrundet og i overensstemmelse med grundlæggende principper i  

 fællesskabsretten.
De nye medlemsstater skal ligeledes inden tre måneder, i henhold til art.  

 173, give Kommissionen meddelelse om de bestående nationale bestemmelser  

 vedrørende beskyttelse mod ioniserende stråling, jfr.
EURATOM-traktatens art.  

 33. Medlemsstaterne er i henhold til denne bestemmelse i EURATOM-traktaten  

 forpligtet til at vedtage de fornødne gennemførelsesbestemmelser for at sikre  

 overholdelsen af de fælles grundlæggende beskyttelsesnormer.
Afsnit III Afsluttende bestemmelser (art. 174-177)Bestemmelserne i dette afsnit  

 svarer til bestemmelser i TA-73, TA-81 og TA-86.
Art. 174 fastslår således, at de til Akten knyttede 19 bilag og 10  

 protokoller udgør en integrerende del af Akten.
Det betyder, at  

 bestemmelserne i disse bilag og protokoller kun kan ændres efter samme  

 betingelser, som er gældende for selve Akten, jfr. art. 7.
 Art. 175, 176 og 177 vedrører fremsendelse til de nye medlemsstaters  

 regeringer af bekræftede afskrifter af EKSF-, EF- og EURATOM-traktaterne og  

 de traktater, der har ændret eller suppleret dem, af traktaten om Den  

 Europæiske Union, samt af internationale aftaler deponeret i Rådets  

 Generalsekretariat.
I lighed med bestemmelsen i art. 170 om den afledte fællesskabsret  

 fastslår art. 176, at de autoriserede versioner på finsk, norsk og svensk af  

 de grundlæggende traktater med senere ændringer og tilføjelser, som er  

 vedlagt Akten, har samme gyldighed som versionerne heraf på de nuværende  

 sprog.
Finsk, norsk og svensk ligestilles igennem denne bestemmelse med de  

 øvrige EU-sprog.
 Bilag og protokollerDe til Akten knyttede 19 bilag og 10 protokoller er en  

 integrerende del af Akten og udgør således en del af det retlige grundlag for  

 de nye medlemsstaters tiltrædelse af EU.
De 19 bilag, som først og fremmest indeholder lister over retsakter, varer  

 og fartøjer m.m., er omtalt i forbindelse med gennemgangen af Aktens enkelte  

 artikler, som de er knyttet til.
Følgende skal dog fremhæves:
I bilag I opregnes de i art. 26 nævnte retsakter, som tilpasses med  

 virkning fra tiltrædelsen som angivet i bilaget.
Tilpasningerne omfatter  

 forbindelserne med tredjelande, kapitalbevægelser og den økonomiske og  

 monetære politik, konkurrence, arbejdsmarkeds- og socialpolitik, landbrug,  

 transport, udvikling, miljø, videnskab, forskning og udvikling, fiskeri, det  

 indre marked og finansielle tjenesteydelser, energi, told og beskatning,  

 uddannelse, statistik, forbrugerbeskyttelse, struktur- og regionalpolitik  

 m.v.
Bilaget er det mest omfattende af de til Akten hørende bilag.
Bilag II indeholder den i art. 30 nævnte liste over de retsakter, hvori  

 tekniske tilpasninger som følge af Unionens udvidelse med de nye  

 medlemsstater er nødvendige.
Disse tekniske tilpasninger forudses vedtaget  

 inden tiltrædelsen i overensstemmelse med de procedurer, hvorefter den  

 grundlæggende retsakt er vedtaget.
Det er for de enkelte retsakter  

 præciseret, hvilke tekniske ændringer man har forudset vil være nødvendige  

 som følge af tiltrædelsen.
Listen omfatter retsakter om handelspolitik og  

 fiskeri.
 I bilag XVIII er opført den i art. 167 nævnte liste over retsakter, hvis  

 anvendelse i de nye medlemslande udsættes indtil det tidspunkt, som for hver  

 enkelt retsakt er fastsat i bilaget.
Bilag XIX indeholder den i art. 168 nævnte liste over retsakter, hvis  

 anvendelsestidspunkt udsættes for et eller flere af de fire nye medlemslande.  

 De enkelte protokoller, som indeholder en teknisk og mere detaljeret  

 gennemgang af overgangsbetingelserne på enkeltområder end bestemmelserne i  

 selve Akten, er som hovedregel knyttet til bestemmelser i Akten, hvortil  

 henvises.
Enkelte af disse protokoller er imidlertid ikke knyttet til  

 bestemmelser i selve Akten.
Protokol nr. 1 vedrører Den europæiske  

 Investeringsbank (EIB) og omfatter de nødvendige tilpasninger af protokollen  

 vedrørende vedtægterne for EIB, som følger af tiltrædelsen.
I protokollen  

 fastlægges bl.a. de nye medlemslandes andel af bankens tegnede kapital og  

 reglerne for disse beløbs indbetaling.
De nye medlemsstater omfattes umiddelbart af EU's eksisterende  

 strukturstøtteordninger for landbruget, herunder ordningerne for bjergområder  

 og ugunstigt stillede områder.
I henhold til protokol nr. 6 oprettes en ny  

 målsætning under strukturfondene (»mål 6«), som visse tyndt  

 befolkede områder i Sverige, Norge og Finland kan opnå regionalstøtte efter.  

 De pågældende områder må have en befolkningstæthed på under 8 indbyggere pr.  

 km2, ligesom der skal tages hensyn til bruttonationalproduktet pr. indbygger.  

 Der vil blive udarbejdet en ny forordning for dette mål.
For Østrigs  

 vedkommende vil regionen Burgenland opnå støtte under mål 1 (tilbagestående  

 regioner). Herudover vil Kommissionen i samråd med de nye medlemslandes  

 myndigheder i god tid før tiltrædelsen udpege de regioner i disse lande, der  

 vil være støtteberettigede i henhold til mål 2 (områder i industriel  

 tilbagegang) og 5b (landbrugs- og fiskeriafhængige områder), således at  

 afgørelsen kan få virkning fra tiltrædelsestidspunktet.
På samme måde vil  

 afgørelser om støtteberettigede områder under mål 3 (bekæmpelse af ledighed)  

 og 4 (tilpasning til industrielle ændringer) blive truffet i tide inden  

 udvidelsen.
Det skønnes, at mål 6 vil komme til at omfatte områder med ca. 450.000  

 indbyggere i Sverige, ca. 587.000 indbyggere i Norge og ca. 830.000  

 indbyggere i Finland.
Budgetrammen for mål 6 er på i alt 741 mio. ecu for  

 perioden 1995-1999.
I samme periode ventes støtten til ansøgerlandene under mål 2-5b at udgøre  

 i alt 4.591 mio. ecu.
Hele strukturstøttesystemet inkl. det nye mål 6 vil  

 skulle revideres i 1999.
 I medfør af protokol nr. 7 bliver Svalbard ikke omfattet af traktaterne.  

 Fordelingen af fiskeressourcerne, som EU-fiskerne har adgang til i farvandene  

 indtil 200 sømil omkring Svalbard, og forvaltningen af fordelingen foretages  

 af EU på grundlag af gældende praksis.
Herved er det fortsat Norge, der fastsætter TAC'erne for det samlede  

 forvaltningsområde og fastsætter tekniske bevarings- og  

 kontrolforanstaltninger.
Dette indebærer, at Norge varetager forholdet til  

 tredjelande i Svalbard-området, hvorimod det er EU, der inden for den  

 fastsatte TAC fastsætter kvoter for Norge og de øvrige EU-medlemslande.  

 Protokollen indeholder i øvrigt bestemmelser om toldfri indførsel i Unionen  

 af stenkul med oprindelse i Svalbard og om konkurrenceforhold i samhandlen  

 mellem Unionen og Svalbard.
Det fastslås endvidere i protokollen, at den ikke  

 på nogen måde præjudicerer parternes stilling med hensyn til anvendelsen af  

 Paris-traktaten af 1920 om Svalbard.
Spørgsmålet om den tunge transittratik gennem de østrigske alper er  

 reguleret dels i protokol nr. 9 dels i en række fælles erklæringer mellem de  

 nuværende medlemsstater og Østrig.
I det følgende gennemgås bestemmelserne  

 samlet.
Der er med Østrig aftalt visse begrænsninger for transittrafikken ved  

 en videreførelse af ordningen med øko-points fra transitaftalen mellem EU og  

 Østrig indgået i forbindelse med EØS-aftalen.
Ordningen indebærer, at de  

 forskellige kategorier af tunge lastvogne tildeles øko-points efter graden af  

 deres forurening, og at der fastsættes lofter for de samlede øko-points.
Forhandlingsresultatet indebærer, at øko-pointordningen fortsættes i en  

 3-årig overgangsperiode indtil 1. januar 1998. Forvaltningen vil overgå til  

 EU.
I løbet af denne periode vil transitproblemet blive taget op til  

 behandling i EU efter de sædvanlige procedurer, hvor Østrig selv deltager.  

 Fører denne behandling ikke til en enstemmig rådsafgørelse inden den 1.  

 januar 1998, forlænges overgangsperioden med yderligere tre år indtil den 1.  

 januar 2001. I denne anden periode vil Kommissionen i samarbejde med Det  

 Europæiske Miljøagentur skulle foretage en videnskabelig undersøgelse af,  

 hvorvidt målsætningen i den nugældende transitaftale mellem Østrig og EU om  

 nedsættelse af forureningen med 60% fra tunge lastbiler er blevet nået.
Hvis  

 dette ikke viser sig at være tilfældet, og hvis Rådet heller ikke med hjemmel  

 i EF-traktatens art. 75 træffer bestemmelser, der sikrer tilsvarende  

 miljøbeskyttelse, vil overgangsperioden automatisk blive videreført for en  

 sidste periode på tre år, hvorefter Østrig vil skulle anvende den gældende  

 ret fuldt ud.
 Samtidig med videreførelsen af ordningen med øko-points for den tunge  

 transittrafik gennem Østrig vil der ske en gradvis liberalisering af de  

 eksisterende kontingenter i den bilaterale trafik mellem Østrig og de andre  

 medlemslande i en 2-årig overgangsperiode fra 1. januar 1995, således at  

 fuldstændig liberalisering er opnået den 1. januar 1997.
For alle foranstaltninger i overgangsperioden gælder, at de skal være  

 ikke-diskriminerende.
Kontrollen med lastvogne ved grænsen til Østrig vil i  

 princippet blive ophævet, men Østrig vil indtil udgangen af 1996 kunne  

 opretholde en ikke-diskriminerende fysisk kontrol af lastvogne.
Senere ventes  

 der indført en elektronisk kontrol.
Det er et led i løsningen af det østrigske transitproblem, at Østrig,  

 Tyskland og Italien senest den 31. oktober 1994 skal træffe beslutning i  

 spørgsmålet om at bygge en Brenner-tunnel.
Denne tunnel vil blive del af EU's  

 programmer for transeuropæiske net med mulighed for finansiering over  

 Fællesskabets budget.
 Slutakten og hertil knyttede erklæringerI Slutakten fra konferencerne  

 mellem de nuværende medlemslande og Norge, Østrig, Finland og Sverige, som  

 sammen med traktaten blev undertegnet den 24. juni 1994, er opregnet samtlige  

 de tekster, der indgår i traktatkomplekset.
 Til Slutakten er der herudover knyttet 9 fælles erklæringer, som de 16  

 landes regeringsrepræsentanter og formanden for Rådet på dettes vegne har  

 tilsluttet sig ved underskriften på Slutakten.
Til Slutakten er herudover knyttet 6 fælles erklæringer fra EU's nuværende  

 medlemslande og Norge, 6 fælles erklæringer fra EU's nuværende medlemslande  

 og Østrig, 3 fælles erklæringer fra EU's nuværende medlemslande og Finland  

 samt 2 fælles erklæringer fra EU's nuværende medlemslande og Sverige.
Hertil  

 kommer 5 fælles erklæringer fra de nuværende medlemslande og forskellige nye  

 medlemslande.
Endvidere har EU's medlemslande fremsat 6 ensidige erklæringer,  

 mens Norge har fremsat tre, Østrig fire, Finland een og Sverige to ensidige  

 erklæringer.
Endelig har forskellige nye medlemslande fremsat 3 ensidige  

 erklæringer.
 Blandt erklæringerne skal følgende fremhæves:
 I fælles erklæring nr. 28 mellem de nuværende medlemsstater og Norge,  

 Finland og Sverige noterer de kontraherende parter sig, at de tre nordiske  

 ansøgerlande vil fortsætte det nordiske samarbejde i overensstemmelse med  

 fællesskabsreglerne.
 Norge og Finland har i erklæring nr. 40 og 45 udtalt, at de ser med  

 velvillighed på udviklingen mod større åbenhed og gennemskuelighed i Unionen.  

 De har samtidig henvist til deres principper om offentlighed i forvaltningen  

 og adgang til aktindsigt, som de fortsat vil anvende i overensstemmelse med  

 deres rettigheder og forpligtelser som medlemmer af Unionen.
 Sverige har tilsvarende i erklæring nr. 47 udtalt, at man ser med  

 velvillighed på udviklingen mod større åbenhed og gennemskuelighed i Unionen.  

 Offentlighed i forvaltningen og navnlig adgang til aktindsigt samt  

 forfatningsmæssig beskyttelse af personer, der giver oplysning til medierne,  

 er og vil fortsat være grundlæggende principper, som udgør en del af Sveriges  

 forfatningsmæssige, politiske og kulturelle arv.
 Unionens medlemslande har i en svarerklæring noteret sig den svenske  

 erklæring og udtalt, at de går ud fra, at Sverige som medlem af Unionen vil  

 efterkomme EF-bestemmelserne i denne henseende fuldt ud.
En ensidig erklæring nr. 50 fra Finland og Sverige henviser til en  

 brevveksling mellem de to lande og Kommissionen vedrørende de to landes  

 alkoholmonopoler.
Den indebærer, at import-, produktions- og  

 engroshandelsmonopoler bliver ophævet.
Fællesskabsbestemmelserne er ikke til  

 hinder for detailhandelsmonopoler, forudsat at disse administreres på en  

 ikke-diskriminerende måde.
 Endelig har Sverige afgivet en ensidig erklæring nr. 46 vedrørende  

 socialpolitikken, i hvilken der henvises til en brevveksling mellem Sverige  

 og Kommissionen, hvori der er givet forsikringer i forhold til svensk praksis  

 for arbejdsmarkedsforhold.
 I Slutakten tages desuden til efterretning, at der under konferencerne med  

 Norge, Østrig, Finland og Sverige er aftalt et arrangement for information og  

 konsultation i perioden forud for tiltrædelsen.
