(AIDS) FORORD Sundhedsstyrelsen udsendte i 1983 »Retningslinier ved optræden af  

 erhvervet immundefekt syndrom (AIDS)».
 På baggrund af ny viden om ætiologi, diagnostik og epidemiologi ved AIDS  

 har sundhedsstyrelsen revideret retningslinierne i samråd med  

 sundhedsstyrelsens rådgivende udvalg vedrørende AIDS.
 Sygdommem AIDS har fået meget stor opmærksomhed i medierne, og AIDS har  

 givet anledning til frygt og usikkerhed både hos medicinalpersonalet og i  

 befolkningen.
Det er derfor væsentligt, at medicinalpersonalet har kendskab til AIDS,  

 således at holdninger og praksis omkring sygdommen etableres på grundlag af  

 viden og ikke ud fra usikkerhed og frygt.
Fagligt ubegrundede og irrelevante  

 forholdsregler omkring AIDS vil medvirke til at sprede usikkerhed i  

 befolkningen, og medicinalpersonalet bør være i stand til at give saglig og  

 relevant information til patienterne og til befolkningen.
 Retningslinierne er udsendt til landets praktiserende læger, speciallæger,  

 tandlæger, ledende sygeplejersker, landets sygehuse, embedslæger,  

 epidemikommisioner m.fl.
 Yderligere eksemplarer kan købes hos Direktoratet for Statens Indkøb,  

 Bredgade 20, København K, tlf. 01-92 91 00.
 København, den 29. november 1985.
Søren K.
Sørensen /Michael von Magnus Bilag 2. SUNDHEDSSTYRELSENS RETNINGSLINIER FOR UNDERSØGELSE AF BLODDONORER  

 FOR AIDS-VIRUS-ANTISTOF Bilag 3. SUNDHEDSSTYRELSENS RETNINGSLINIER FOR ANVENDELSEN AF FRISK OG  

 DYBFROSSEN SÆD VED INSEMINATION Bilag 4. »CENTER FOR DISEASE CONTROL«, USA's DEFINITION PÅ AIDS Bilag 5. SUNDHEDSSTYRELSENS BEKENDTGØRELSE OM LÆGERS ANMELDELSE AF  

 ERHVERVET IMMUNDEFEKT SYNDROM AF 8. NOVEMBER 1985 1. INDLEDNING Siden 1980/1981 har man i USA og Vesteuropa påvist et stort antal tilfælde  

 af sygdommen »Acquired immune deficiency syndrome«.
Antallet af nye  

 tilfælde har været hastigt stigende.
Sygdommen kaldes på dansk erhvervet  

 immundefekt syndrom og i daglig tale benyttes den engelske forkortelse, AIDS.
Sygdommen skyldes et virus, der kaldes LAV/HTLV-III.
Antistof mod dette  

 virus kan påvises i blod.
Smittevejene for AIDS har meget stor lighed med smittevejene for hepatitis  

 B.
Både AIDS og hepatitis B overføres gennem blod og ved seksuel kontakt.  

 Hepatitis B-virus er dog mere modstandsdygtig overfor ydre påvirkninger og  

 mere infektiøst end LAV/HTLV-III.
På baggrund af de velbelyste smitteveje for  

 AIDS kan der fastlægges forholdsregler mod smittespredning ved pleje og  

 behandling af personer med LAV/HTLV-III-infektion.
 Da LAV/HTLV-III er mindre smitsomt end hepatitis B-virus er  

 forholdsreglerne på nogle punkter mere lempelige, end hvad der gælder for  

 beskyttelse mod hepatitis B, og forholdsregler, der medtager »det værst  

 tænkelige tilfælde«, d.v.s. smittevejene for hepatitis B vil være fuldt  

 tilstrækkelige til at hindre LAV/HTLV- -III-smitte.
 Hovedmanifestationerne ved sygdommen er opportunistiske infektioner  

 og/eller udvikling af visse sjældne tumorformer, herunder Kaposi's sarkom.  

 Baggrunden for begge disse manifestationer er en svær nedsættelse af den  

 cellulære immunitet.
Hovedformålet med nærværende redegørelse er at informere læger, tandlæger, ledende sygeplejersker og andet  

 medicinalpersonale om AIDS, for derved at medvirke til, at patienter kommer i behandling så tidligt som muligt  

 samt at oplyse om, hvilke forholdsregler der skal træffes for at begrænse  

 smittespredningen.
2. EPIDEMIOLOGI 2.1. AIDS I DEN ØVRIGE VERDEN.
 AIDS blev første gang beskrevet af de amerikanske sundhedsmyndigheder i  

 1981. Omtrent samtidig blev de første tilfælde diagnosticeret i Vesteuropa.  

 Retrospektivt kan enkelte AIDS-tilfælde dateres til slutningen af 1970'erne.  

 Hovedparten af tilfældene er forekommet i storbyer.
AIDS forekommer hyppigt i visse dele af det centrale Afrika.
Indtil videre  

 (november 1985) er der derudover rapporteret AIDS-tilfælde fra Australien,  

 New Zealand, Japan, Canada og visse mellem- og sydamerikanske stater.
En del  

 af de partier, der er registreret i USA, har været personer, som nylig var  

 emigreret fra Haiti.
Fra asiatiske lande er der foreløbig kun meddelt enkelte  

 tilfælde.
Såvel i USA som i Europa har antallet af AIDS-tilfælde udvist en hastig  

 stigning, som synes at fortsætte.
I visse europæiske lande (specielt Belgien,  

 Schweiz og Frankrig) har en del tilfælde dog været af afrikansk oprindelse.  

 Figur 1 viser det akkumulerede antal pr. 1 mio. indbyggere i USA og  

 Vestauropa.
Som det fremgår, er tallene i USA 10-20 gange højere end i  

 Europa.
Figur 1 AKKUMULERET ANTAL AIDS TILFÆLDE I USA OG I EUROPA PR 1 MIO.
INDBYGGERE (Udeladt her) AIDS overføres ved seksuel kontakt og med blod og visse blodprodukter.  

 Overførsel af smitte fra mor til barn kan ske in utero eller ved fødslen.
Selv om LAV/HTLV-III indtil videre er isoleret fra blod, sæd, spyt,  

 tårevæske, urin og modermælk må virus forventes også at kunne findes i andre  

 vævsvæsker og ekskreter.
Den nuværende viden om epidemiologien ved AIDS viser  

 dog, af AIDS smitter ved seksuel kontakt og gennem blod.
I USA og Vesteuropa er AIDS indtil videre især set blandt homoseksuelle og  

 biseksuelle mænd, intravenøse stofmisbrugere og hæmofilipatienter, samt  

 seksualpartnere til de hernævnte personer med høj risiko for at få AIDS.
Der  

 er i alt påvist nogle hundrede transfusionsoverførte tilfælde.
Den  

 procentvise fordeling af antallet af tilfælde i forskellige risikogrupper i  

 USA og i Vesteuropa, fremgår af tabel 1. Langt den største risikogruppe er  

 homoseksuelle og biseksuelle mænd, der udgør 3/4 af alle rapporterede  

 AIDS-tilfælde.
I USA er intravenøse stofmisbrugere den næststørste  

 risikogruppe.
Fra Italien og Spanien er rapporteret relativt mange  

 AIDS-tilfælde hos narkomaner.
Dette forventes at blive et tiltagende problem  

 i Europa.
Kilder: U.S.
Department of Health and Human Services.
Acquired  

 Immunodeficiency Syndrome (AIDS), Weekly Surveillance Report September 2,  

 1985. Atlanta, USA 1985. WHO Collaborating Centre on AIDS, AIDS surveillance  

 in Europe, Report No. 6.
Fordelingen mellem risikogrupperne har hidtil været konstant.
Intravenøse  

 stofmisbrugere, der smittes ved anvendelse af fælles kanyler og sprøjter, og  

 biseksuelle mænd, kan bringe smitten videre ved heteroseksuel kontakt.  

 Kvindelige stiknarkomaner, der samtidig er prostituerede, udgør en særlig  

 risiko for at sprede smitten.
Indtil videre har spredningen uden for de  

 primære risikogrupper været begrænset.
 I Afrika findes AIDS lige så hyppigt blandt kvinder som mænd.  

 Heteroseksuel kontakt, anvendelse af forurenede sprøjter i sundhedsvæsenet og  

 blodtransfusion anses i denne del af verden for at være vigtige smitteveje.
 AIDS I DANMARK.
Antallet af AIDS-patienter i Danmark har som i andre europæiske lande  

 udvist en betydelig stigning.
Frem til november 1985 er der i alt anmeldt 60  

 AIDS-tilfælde i Danmark.
Antallet af anmeldte tilfælde i de enkelte år  

 fremgår af søjlediagrammet i figur 2. I forhold til indbyggerantallet er  

 Danmark et af de lande i Europa, der har flest AIDS-patienter.
Figur 2 (Udeladt her) Hovedparten af de danske AIDS-patienter har været homoseksuelle eller  

 biseksuelle mænd.
To heteroseksuelle mænd har gentagne gange rejst i Afrika  

 og er formentlig blevet smittet der.
For een mand og een kvinde er  

 smittekilden ukendt.
Der er konstateret AIDS hos een dansk hæmofilipatient,  

 og een AIDS-patient er smittet gennem blodtransfusion.
Der er endnu ikke  

 fundet AIDS blandt narkomaner. 88% af patienterne har haft bopæl i København  

 og Frederiksberg kommuner samt Københavns amt.
Serologiske undersøgelser har vist, at betydeligt flere personer end dem,  

 der har udviklet sygdommen, er smittede med AIDS-virus.
Der er således påvist  

 en betydelig udbredning af smitten blandt homoseksuelle og biseksuelle mænd;  

 blandt dem, der i 1984 og 1985 henvendte sig til undersøgelse for AIDS i  

 København, var op imod 30% antistofpositive.
En del danske hæmofilipatienter  

 er smittet via faktorpræparater; i de undersøgte stikprøver drejer det sig om  

 ca. halvdelen af de patienter med blødersygdomme, der regelmæssigt har været  

 behandlet med faktorpræparater.
 Der er fornylig påvist antistof hos enkelte narkomaner, og det må  

 forventes, at antallet øges.
3. ÆTIOLOGI AIDS skyldes infektion med et retrovirus benævnt LAV/HTLV-III.
Som nævnt  

 under afsnittet om epidemiologi synes ikke alle inficerede at udvikle AIDS.  

 Det er på nuværende tidspunkt ikke klarlagt, hvilke eventuelle yderligere  

 faktorer der er af betydning for, om sygdommen kommer til udbrud.
3.1. VIRUS Virus blev først isoleret i Frankrig i 1983 og benævnt Lymphadenopathy  

 Associated Virus (LAV). De virusstammer, der er blevet isoleret i USA, er  

 benævnt Human T-celle Lymfotropt Virus type III (HTLV-III). Et officielt navn  

 for virus forventes at fremkomme inden for de nærmeste år.
LAV/HTLV-III er et lille kappebærende retrovirus.
Virus-RNA indeholder 3  

 hovedgener, der koder for kappeproteiner, strukturproteiner samt enzymet  

 reverse transcriptase.
Dette enzym er i stand til at omskrive den virale  

 genetiske information fra RNA til DNA, deraf navnet retrovirus.
Dette DNA kan  

 indkobles i værtscellens kromosomer.
Når virusgenomet først er indkorporeret  

 i værtscellens kromosomer, forbliver det der resten af cellens liv og  

 overføres ved celledeling.
LAV/HTLV-III-infektionen er formentlig livslang.
3.2. PATOGENESE LAV/HTLV-III inficerer lymfocytter af typen hjælper-celler (se ordlisten).  

 Ved en direkte lytisk virkning på de inficerede celler antages det, at virus  

 forårsager en reduktion i antallat af hjælper-lymfocytter i blod og lymfoidt  

 væv.
Den svære immundefekt, som kan observeres såvel klinisk som  

 laboratoriemæssigt ved AIDS, kan forklares ved manglen på  

 hjælper-lymfocytter, idet disse har en meget central rolle i reguleringen af  

 en række immunologiske funktioner.
Det er muligt, at LAV/HTLV-III udover at  

 inficere lymfocytter kan inficere andre celler i organismen.
Specielt synes  

 der at være holdepunkt for infektion af centralnervesystemet, men betydningen  

 heraf er ikke klarlagt.
3.3 IMMUNITET MOD LAV/HTLV-III Antistoffer mod LAV/HTLV-III synes at fremkomme omkring 2 måneder efter  

 infektionen (usikkert, kun få observationer). Antistofferne virker ikke  

 beskyttende i almindelig forstand, idet påvisning af antistoffer med den  

 nuværende viden er ensbetydende med, at virus er tilstede.
Udfra erfaring med  

 LAV/HTLV-III-lignende virus må det antages, at infektionen er livslang, og at  

 antistofferne persisterer.
De hidtil beskrevne antistoffer mod virus er af  

 IgG-type og rettet mod strukturproteinerne (især tidligt i infektionen) og  

 kappeproteinerne.
Hos nogle patienter med AIDS kan antistofferne mod virus  

 forsvinde i slutstadiet.
3.4. PÅVISNING AF LAV/HTLV-III-INFEKTION Virusspecifikke antistoffer af IgG-klasse kan måles ved hjælp af en  

 ELISA-analyse.
Hvis der ved en ELISA-analyse påvises  

 LAV/HTLV-III-antistoffer, bør undersøgelsesresultatet bekræftes (konfirmeres)  

 ved analyse af serum i et eller flere testsystemer, principielt forskellige  

 fra den først anvendte metode.
Fund af antistof mod LAV/HTLV-III indicerer,  

 at patienten er inficeret med virus, og at personen har en vis risiko for  

 senere at udvikle AIDS, eller forstadier hertil.
Antistof-positive patienter  

 må formodes at være smittefarlige.
Det er ikke afklaret, om der forekommer  

 kroniske tilfælde af LAV/HTLV-III-infektioner hos personer, der forbliver  

 anti-LAV/HTLV-III-negative.
Det har hidtil ikke været muligt at påvise  

 virus-antigen i serum eller plasma.
Virus kan dyrkes fra blod, men dette er  

 arbejdskrævende og vil næppe finde anvendelse som rutinemetode.
4. KLINIK Den akutte LAV/HTLV-III infektion kan være asymptomatisk.
Nogle får  

 formentlig symptomer, der ligner mononucleose, lymfocytær meningitis eller  

 glomerulonephritis (figur 3, side 16). Hvor mange der udvikler AIDS er endnu  

 uvist.
Undersøgelser tyder indtil videre på at mellem 5-20% af de  

 LAV/HTLV-III-antistofpositive udvikler AIDS.
Initialt er AIDS præget af  

 uforklaret træthed, sygdomsfølelse, utilsigtet vægttab, diarre og feber af  

 ukendt årsag.
Nogle af patienterne har generaliseret lymfeknudesvulst, senere  

 i forløbet er tegnene på nedsat cellulær immunitet mere udtalt, f.eks. svære  

 herpes simplex infektioner lokaliseret til mundhule eller anogenitalt, oral  

 candidiasis eller herpes zoster.
Hos patienter med manifest AIDS vil de kliniske fund afhænge af, hvilke  

 opportunistiske infektioner der er tilstede, og om patienterne har udviklet  

 Kaposi's sarcom eller andre tumorer.
Patienternes almentilstand kan være  

 svært påvirket, og der er ofte et udtalt vægttab.
De fleste patienter har  

 feber i lange perioder, men der er ikke noget karakteristisk  

 temperaturforløb.
Udover de fokale klager, generes patienterne af udtalt  

 træthed, appetitløshed, hukommelsessvækkelse og nattesved.
Enkelte patienter  

 med Kaposi's sarkom er iøvrigt symptomfrie.
Figur 3 (Udeladt her) 4.1. OPPORTUNISTISKE INFEKTIONER Opportunistiske infektioner er infektioner, der kun opstår, når  

 organismens immunforsvar i forvejen er svækket.
Det drejer sig om infektioner  

 med mikroorganismer (bakterier, virus, svampe og parasitter), som legemet  

 under normale omstændigheder er modstandsdygtig overfor.
På grund af den  

 langvarigt svækkede cellulære immunitet får AIDS-patienter opportunistiske  

 infektioner.
Endvidere ses usædvanlige forløb af mere harmløse infektioner.  

 Lokalisationen og sværhedsgraden af infektionerne er ofte usædvanlig.
 Blandt de opportunistiske infektioner ved AIDS er pneumoni forårsaget af  

 Pneumocystis carinii den hyppigste (ca. 60%). Derudover ses med varierende  

 hyppighed infektioner med svampe, atypiske mycobakterier, cryptosporidier,  

 Toxoplasma gondii, cytomegalovirus og Herpes simplex virus.
4.2. KAPOSI's SARKOM (KS) Ca. 25% af AIDS-patienterne har denne tumor, der oftest er multifokal og  

 lokaliseret til huden, hvor den viser sig om multiple, fra mm til cm store,  

 violette til brunlige indurerede papler, plaques eller noduli.
KS findes også  

 på slimhinder, især i munden og i gastro-instestinalkanalen samt i indre  

 organer, som f.eks. lunger og lever.
Endelig kan KS forekomme i lymfeknuder.
4.3. ANDET Der er hos AIDS-patienter observeret en række autoimmune fænomener,  

 herunder svære autoimmune thrombocytopenier og koagulationsforstyrrelser  

 betinget af antistoffer mod koagulationsfaktorer.
5. DIAGNOSTISKE KRITERIER FOR AIDS 5.1. DEFINITION PÅ AIDS Betegnelsen AIDS omfatter alene de alvorligste manifestationer af  

 LAV/HTLV-III-infektionen.
Definitionen blev fastlagt af de amerikanske  

 sundhedsmyndigheder i 1982 af hensyn til den epidemiologiske overvågning af  

 sygdommen og hvilede dengang alene på kliniske kriterier.
Definitionen blev  

 tiltrådt af WHO.
I juli 1985 inkluderedes i USA visse laboratorieresultater,  

 såfremt undersøgelserne er foretaget.
Denne udvidede definition følges også  

 herhjemme.
 5.2. KRITERIER FOR AIDS:
1. Alvorlig opportunistisk infektion, tydende på  

 nedsat cellulær immunitet, diagnosticeret ved mikrobiologisk eller  

 histologisk undersøgelse (* 1), og/eller 2. Kaposi's sarkom verificeret ved histologisk  

 undersøgelse, og/eller 3. Visse former for histologisk verificeret malignt  

 lymfom (* 2), hos personer, hvor der ikke kan påvises anden årsag til immundefekt.  

 Patienter med ovennævnte sygdomme, men uden påviselig LAV/HTLV-III-infektion  

 og med normale lymfocytsubpopulationer har ikke AIDS.
 Foreligger der ikke LAV/HTLV-III-antistof undrsøgelse eller  

 lymfocytsubpopulations undersøgelse, accepteres AIDS-diagnosen alene på  

 kliniske kriterier.
 Bilag 4 indeholder »Center for Disease Control«, USA's  

 definition.
6. DIAGNOSE Klinisk bør AIDS mistænkes hos patienter, der frembyder de initiale  

 symptomer, der er nævnt i afsnit 4, hvor man efter de sædvanlige  

 undersøgelser ikke har fundet anden årsag til patientens tilstand.
Mistanken  

 vil yderligere styrkes, hvis patienten enten tilhører en risikogruppe eller  

 har haft seksuel kontakt med en person tilhørende en risikogruppe.
AIDS bør  

 ligeledes overvejes hos personer, hvor man under udredningen af et  

 sygdomsbillede uventet finder tegn på opportunistiske infektioner.
Ved AIDS kan der forekomme orale sygdomstegn, eventuelt tidligt i  

 sygdommens forløb.
Således ses blandt andet atypiske leukoplakier lateralt på  

 tungen.
Leukoplakierne er diffust afgrænset og har et håret udseende.  

 Kaposi's sarkom kan også optræde i mundhulen.
Hos patienter, der mistænkes for at have AIDS, bør blodet undersøges for  

 LAV/HTLV-III-antistof.
Er antistofundersøgelsen positiv, bør disse patienter  

 henvises til videre undersøgelse for nedsat cellulær immunitet.
Se afsnittet  

 om visitation, afsnit 10. De opportunistiske infektioner (og KS), der er  

 typiske for AIDS, samt patientens ændrede respons på infektion medfører, at  

 man ikke altid kan benytte sig af sædvanlig serologisk diagnostik, men må  

 foretage supplerende histologisk og mikrobiologisk undersøgelse af de  

 afficerede væv.
Da infektionerne kan være tilgængelige for behandling, er  

 invasive diagnostiske procedurer ofte indicerede.
7. BEHANDLING 7.1. ANTIVIRAL KEMOTERAPI Antiviral kemoterapi rettet mod LAV/HTLV-III infektionen forsøges i  

 øjeblikket flere steder.
Der er endnu ingen sikkert dokumenteret effekt af  

 denne behandling.
7.2. IMMUNSTIMULERENDE TERAPI Der kendes i dag ingen behandling med sikker effekt.
7.3. OPPORTUNISTISKE INFEKTIONER De fleste af disse kan behandles.
7.4. KAPOSI's SARKOM Hos visse patienter er der effekt af cancer-kemoterapi eller  

 strålebehandling.
Effekten af interferon er indtil videre udokumenteret.
7.5. SOCIALE- OG PSYKISKE STØTTEFORANSTALTNINGER Det er meget væsentligt at være opmærksom på den psykiske og sociale  

 støtte i behandlingen.
 Patienter med AIDS eller forstadier hertil vil oftest have meget store  

 psykiske og sociale problemer.
 Oplysning om diagnosen AIDS eller om en positiv antistofundersøgelse bør  

 derfor formidles til patienten ved en personlig samtale, så at patienten kan  

 få den fornødne psykiske støtte samt tid og mulighed for at reagere.
Information, rådgivning og vejledning vedrørende fremtidig livssituation,  

 herunder prognose, hensigtsmæssig adfærd m.v. bør gives, men kan ofte ikke  

 rummes af patienten i den første chokfase.
Det kan være nødvendigt at aftale  

 tidspunkter til opfølgende samtaler, hvor patienten må formodes at være parat  

 og bedre psykisk i stand til at bearbejde informationen og formulere sine  

 spørgsmål.
At være ramt af en alvorlig og livstruende sygdom medfører en akut krise,  

 der ved AIDS kan være dybere end ved andre livstruende sygdomme.
Dette  

 skyldes blandt andet omgivelsernes angst for smitte og det forhold, at  

 sygdommen, for hovedparten af patienterne, kædes sammen med et tilhørsforhold  

 til en seksuel minoritetsgruppe, som ikke er fuldt socialt accepteret af  

 befolkningen som helhed.
 Det er vigtigt at behandlingstilbud til patienter med AIDS er således  

 organiseret, at patienten kan få den fornødne og kontinuerlige faglige støtte  

 til at gennemleve kriseforløbet og sikres en tilværelse under de bedst mulige  

 og menneskeværdige betingelser.
Erfaringsmæssigt frygtes først og fremmest isolation fra socialt og  

 menneskeligt samvær, tab af værdighed og personlig integritet samt de fysiske  

 symptomer ved sygdommens fremadskriden.
Frygten for at komme til at opleve et  

 liv og en død i dyb ensomhed er stor.
Der må derfor vises disse forhold  

 speciel opmærksomhed ved tilrettelæggelse af behandling og pleje.
8. VACCINATION Der er endnu ikke udviklet vaccine mod LAV/HTLV-III.
 Flere steder i verden arbejdes intenst med udvikling af forskellige  

 vacciner, der kan anvendes til aktiv immunisering mod LAV/HTLV-III.
En række vanskeligheder er endnu ikke overvundet, herunder karakterisering  

 af stabile glyco-proteiner i viruskappen.
Endvidere er der isoleret flere  

 varianter af overfladeantigener.
 Der vil næppe foreligge en generel vaccinationsmulighed inden for en  

 årrække.
9. PROGNOSE Prognosen er dårlig for patienter, der opfylder de under afsnit 5 anførte  

 diagnostiske kriterier.
I USA er i alt 80% af de patienter, hvor man har  

 stillet diagnosen AIDS, døde efter 2 år.
I Danmark er ca. halvdelen af samtlige AIDS-patienter døde.  

 Levetidsanalyser viser, at ca 50% af patienterne er døde 1 år efter at  

 diagnosen er stillet.
Figur 4. viser overlevelseskurven for danske  

 AIDS-patienter.
Figur 4 (Udeladt her) 10. VISITATION Da LAV/HTLV-III-infektionen hovedsagelig forekommer i en befolkningsgruppe  

 med særlige psyko-sociale problemer, er det vigtigt, at der findes flere  

 undersøgelsesmuligheder, herunder anonymt undersøgelsestilbud.
10.1. PERSONER, DER ØNSKER UNDERSØGELSE FOR AIDS, kan henvende sig til praktiserende læge, venerologiske klinikker,  

 dermato-venerologiske afdelinger eller ambulatorier ved de  

 infektionsmedicinske afdelinger/afsnit (lægehenvisning unødvendig).
10.2. PATIENTER, DER HOS PRAKTISERENDE LÆGE FINDES LAV/HTLV-III-  

 ANTISTOF-POSITIVE henvises til ambulatorierne ved de infektionsmedicinske afdelinger/afsnit  

 med henblik på supplerende undersøgelser.
10.3. PATIENTER, DER ER LAV/HTLV-III-ANTISTOF-POSITIVE OG HAR VÆRET FULGT  

 PÅ DE VENEROLOGISKE KLINIKKER, henvises ved symptomgivende LAV/HTLV-III-infektion til de  

 infektionsmedicinske afdelinger/afsnit.
 10.4. PATIENTER MED AIDS OG PATIENTER, HVOR DER ER MISTANKE HEROM.
Antallet af patienter med AIDS er endnu forholdsvis lille.
Diagnostik og  

 behandling kræver ofte komplicerede, herunder invasive, procedurer samt  

 infektionsmedicinsk, immunologisk og klinisk-mikrobiologisk sagkundskab.  

 Derfor bør patienter med AIDS og patienter, hvor der er mistanke herom,  

 henvises til de infektionsmedicinske specialafdelinger på Rigshospitalet,  

 Odense sygehus og Marselisborg hospital og til Hvidovre hospital,  

 infektionsmedicinsk afsnit.
11. ANMELDELSE Tilfælde af AIDS er individuelt anmeldelsespligtige, jfr.  

 sundhedsstyrelsens bekendtgørelse nr. 498 af 8. november 1985, se bilag nr.  

 5., samt § 26 i lov nr. 114 af 21. marts 1979 om foranstaltninger mod  

 smitsomme sygdomme.
Tilfælde skal anmeldes skriftligt ved anvendelse af  

 sundhedsstyrelsens formular nr. 4102. Sygdommens navn, AIDS, anføres i  

 rubrikken nederst på side 1, mærket »andre anmeldelsespligtige  

 sygdomme«.
12. FORHOLDSREGLER MOD SMITTESPREDNING LAV/HTLV-III er foreløbig påvist i blod, sæd, spyt, tårevæske, urin og  

 modermælk fra inficerede personer.
I modsætning til de fleste andre infektionssygdomme er antistoffer mod  

 LAV/HTLV-III ikke ensbetydende med beskyttende immunitet.
Man må indtil  

 videre betragte alle personer med LAV/HTLV-III-antistof, såvel syge som  

 raske, for smitsomme.
Dette gælder muligvis for livstid.
LAV/HTLV-III-infektionen smitter med blod og sæd og kan således overføres  

 ved seksuel kontakt og med blod og visse blodprodukter.
Smitte kan ikke  

 overføres med gammaglobulin til intramuskulært brug, albumin eller Hepatitis  

 B-vaccine.
Smitte med LAV/HTLV-III er indtil videre hyppigst set ved homoseksuel  

 kontakt mellem mænd, men infektionen kan også overføres ved hetoroseksuelt  

 samleje.
Analt samleje synes at øge smitterisikoen for den modtagende  

 partner.
Blandt intravenøse stofmisbrugere kan LAV/HTLV-III-smitte overføres ved  

 kontaminerede kanyler og sprøjter.
LAV/HTLV-III-smittede kvinder kan smitte  

 deres barn in utero, i forbindelse med fødslen, eller muligvis ved amning.  

 Der er ingen smitterisiko ved almindelig social omgang med  

 LAV/HTLV-III-inficerede personer.
Således ses smitte ikke ved berøring, ved  

 omgang på arbejdsplads, i offentlige transportmidler, ved anvendelse af samme  

 toilet ect.
Luft- og vandbåren smitte er ikke påvist.
Insekt-overført  

 AIDS-smitte er ikke påvist.
 Generelt er der ingen infektionshygiejniske grunde til at begrænse  

 LAV/HTLV-III-inficerede personers erhvervsudøvelse.
 Risikogrupper:
 Visse befolkningsgrupper er særligt udsatte for LAV/HTLV-III-infektion (se  

 side 11.). Det drejer sig om følgende grupper:
- homoseksuelle mænd og biseksuelle mænd - intravenøse stofmisbrugere - hæmofilipatienter - personer fra geografiske områder, hvor LAV/HTLV-III er udbredt i  

 befolkningen, for tiden Haiti og Centralafrika - seksualpartnere til personer i ovennævnte grupper.
 Læger bør være opmærksomme på personer blandt deres patienter, som  

 tilhører grupper med forøget risiko for LAV/HTLV-III-infektion, og informere  

 disse personer i henhold til afsnit 12.1.1.
12.1.1. ANVISNINGER TIL PERSONER I RISIKOGRUPPER MED HENBLIK PÅ AT  

 REDUCERE SMITTESPREDNING Personer, der tilhører AIDS-risikogrupper, skal informeres om, at risiko  

 for seksuelt overført LAV/HTLV-III-smitte kun ophæves ved helt at undlade  

 seksuelt samvær, der indebærer kontakt mellem slimhinder og mellem sæd og  

 slimhinder.
 Endvidere skal disse personer oplyses om, at risiko for  

 LAV/HTLV-III-smitte kan mindskes ved:
- at nedsætte antallet af seksualpartnere, om muligt til en enkelt fast  

 partner, samt ved at undgå tilfældige seksualpartnere - at bruge kondom.
Man ved, at LAV/HTLV-III-virus ikke kan penetrere  

 kondomets membran, og brugen af kondom nedsætter derfor smitterisikoen meget  

 betydeligt - at undgå analt samleje og andre seksual-praktikker, der giver risiko for  

 slimhindelæsion - at udlade at dele tandbørste, barbermaskine o.l. med andre.
Tandbørste  

 og barbermaskine kan overføre små mængder blod til smålæsioner, der opstår  

 ved anvendelsen af disse brugsgenstande.
 Intravenøse stofmisbrugere skal oplyses om, at LAV/HTLV-III-infektionen  

 kan overføres med kontaminerede sprøjter og kanyler, og at de ikke må låne  

 deres sprøjter og kanyler ud.
Kvinder, som tilhører en risikogruppe, skal oplyses om, at hvis de smittes  

 med LAV/HTLV-III, er der øget risiko for udvikling af AIDS i forbindelse med  

 graviditet, samt at smitten kan overføres til det nyfødte barn.
Gravide, der  

 tilhører en risikogruppe, bør undersøges for antistof mod LAV/HTLV-III i  

 blodet.
 Personer, som tilhører en risikogruppe, må ikke være donorer af blod, sæd  

 og organer m.v.
12.1.2. ANVISNINGER TIL LAV/HTLV-III-POSITIVE PERSONER Personer, der er undersøgt for LAV/HTLV-III-antistof og fundet positive,  

 skal tilbydes individuel vejledning og støtte.
Anti-LAV/HTLV-III-positive  

 personer skal herunder oplyses om:
- forløb og prognose for LAV/HTLV-III-infektion, herunder eventuel  

 udvikling af AIDS - symptomer ved AIDS og forstadier hertil - smitteveje for LAV/HTLV-III-infektionen - at de skal undlade seksual-praktikker, der indebærer kontakt mellem  

 slimhinder eller mellem sæd og slimhinder (* 3) - at de skal orientere deres seksualpartner(e) om smitterisikoen ved  

 seksuelt samvær - at de ikke må donere blod, sæd og organer m.v.
- at personlige brugsgenstande som tandbørste, barbermaskine o.l. ikke må  

 deles med andre - at de ved besøg hos læge/tandlæge og ved blodprøvetagning skal oplyse om  

 påvisningen af anti-LAV/HTLV-III (se 12.4.) - at de i tilfælde af sygdomstegn (se side 15) bør søge læge - at påvisning af anti-LAV/HTLV-III ikke generelt giver anledning til  

 begrænsning i erhvervsudøvelsen.
 LAV/HTLV-III-antistof-positive gravide skal tilrådes abort.
12.1.3. ANVISNINGER TIL AIDS-PATIENTER AIDS-patienter rådgives som anført under 12.1.2.
12.2. ANVISNINGER TIL PERSONER, SOM IKKE TILHØRER NOGEN KENDT  

 AIDS-RISIKOGRUPPE MED HENBLIK PÅ AT NEDSÆTTE RISIKO FOR LAV/HTLV-III-SMITTE Der er ikke påvist smitterisiko ved almindelig social omgang med  

 LAV/HTLV-III-antistof-positive personer.
 I Danmark er AIDS-smitte påvist hos enkelte prostituerede kvindelige  

 narkomaner.
I en del lande i det centrale Afrika er LAV/HTLV-III-infektionen  

 betydeligt mere udbredt i befolkningen end i USA og Vesteuropa.
Ved rejse til  

 lande i Centralafrika (især Zaire, Rwanda, Burundi, Uganda, Kenya, Tanzania,  

 Zambia) og til Haiti frarådes derfor seksuel kontakt med befolkningen.
Mange  

 prostituerede er smittede med LAV/HTLV-III.
Heteroseksuel kontakt og  

 anvendelse af forurenede sprøjter og kanyler i sundhedsvæsenet samt  

 blodtransfusion anses i denne del af verden for at være vigtige smitteveje.  

 Derudover er en mindre del af prostituerede kvinder i de fleste storbyer  

 formentlig smittede.
12.3. PLEJE OG BEHANDLING AF LAV/HTLV-III-INFICEREDE PERSONER Smittevejene for AIDS ligner smittevejene ved hepatitis B-infektionen.
Med  

 den nuværende viden om LAV/HTLV-III-infektion anses AIDS-virus for mindre  

 smitsomt end hepatitis B-virus.
Der er ikke registreret AIDS blandt  

 plejepersonele, laboranter m.v., der kan sættes i forbindelse med  

 erhvervsudøvelse.
I USA er 1758 medicinalpersoner undersøgt efter uheld  

 (kanylestik m.v.) i forbindelse med behandling og pleje af AIDS-patienter. 2  

 personer, hvor anden smittevej menes udelukket, har udviklet  

 LAV/HTLV-III-antistof efter parenteral exposition (kanylestik). Een  

 sygeplejerske i England har udviklet LAV/HTLV-III-antistof efter kanylestik.  

 Der var tale om en accidentel mikroinjektion af inficeret blod.
Den  

 erhvervsbetingede risiko for LAV/HTLV-III-smitte for sygehuspersonale er  

 således meget lille.
 Sundhedsstyrelsen har i bilag 1 angivet det niveau for hygiejniske  

 forholdsregler, der anses for tilstrækkeligt til at imødegå smittespredning  

 ved undersøgelse, behandling og pleje af LAV/HTLV-III-antistof positive  

 personer.
12.4. PRØVETAGNING OG BEHANDLING AF PRØVEMATERIALE Ved prøvetagning er det vigtigt at være opmærksom på de generelle  

 hygiejniske forskrifter og være bekendt med at der kan være tale om  

 infektiøst materiale.
Der henvises endvidere til bilag 1.
Prøvemateriale anbefales mærket som nedenfor anført: 1. REKVISITIONSSEDDEL  

 Rekvisitionsseddel mærkes ved risiko for overførsel af hepatitis og/eller  

 AIDS (eller andre smitsomme sygdomme efter behov) ved påklæbning af cirkulær  

 gul mærkat påtrykt sort trekant og bogstavet »S«. 2. PRØVEGLAS TIL  

 FORSENDELSE Beholder, flaske, prøveglas eller -rør, der indeholder det  

 smitsomme materiale mærkes på samme måde som rekvisitionssedlen. (Mærkning af  

 prøverør, der opstilles i laboratoriet til brug ved undersøgelsen, kan  

 foretages efter laboratoriets egne regler, og metoder for evt. mærkning er  

 valgfri). 3. EMBALLAGE Mærkning af kuverter eller anden udvendig  

 forsendelsesemballage kræves indtil videre ikke.
Ved forsendelse med  

 postvæsenet forudsættes, at emballagen opfylder post- og telegrafvæsenets  

 krav til indpakningen.
Biopsier og materiale til cytodiagnostik anbringes i  

 brudsikret prøverør, flaske eller lignende, der lukkes forsvarligt og  

 anbringes i en gennemsigtig plastpose.
Denne lukkes ligeledes omhyggeligt,  

 inden posen anbringes i forsendelsesemballagen, som må kunne modstå tryk og  

 slag.
Rekvisitionssedelen vedlægges UDEN FOR plastposen.
Samme fremgangsmåde  

 anvendes ved alle prøver fra patienter med diagnosen AIDS eller hvor man har  

 mistanke om forstadier hertil.
12.5. FORHOLDSREGLER VED UHELD Der findes ingen specifik profylakse mod LAV/HTLV-III-smitte og eventuel  

 virkning af gammagloblin er ikke undersøgt.
Ved uheld, der medfører  

 eksposition for LAV/HTLV-III-inficeret materiale på slimhinder eller  

 parenteralt, foretages skylning/afvaskning.
Læsioner i huden pensles 2 gange  

 med jodspiritus 2.5% - 5% eller hospitalssprit.
 Såfremt uheldet finder sted på arbejdspladsen, skal hændelsen meldes til  

 sikkerhedsrepræsentanten og til arbejdsgiveren, som skal anmelde tilfældet  

 som arbejdsulykke efter gældende regler.
 Den pågældende bør tilbydes regelmæssige undersøgelser for  

 LAV/HTLV-III-antistof, f.eks. 0,1, 1/2, 3, 6 og 12 mdr. efter.
 På grund af sammenfald mellem AIDS- og hepatitis B-risikogrupper bør  

 forebyggelse af hepatitis B overvejes i henhold til sundhedsstyrelsens  

 retningslinier for beskyttelse mod hepatitis.
Ved uheld, der medfører spild af infektiøst materiale, optørres dette med  

 cellestof gennemvædet med desinfektionsmiddel.
Det forurenede sted afvaskes  

 med desinfektionsmiddel Det er påvist, at virus er påvirkeligt af en række almindeligt anvendte  

 desinfektionsmidler.
Til desinfektionsopgaver anbefales indtil videre  

 aldehydholdige midler i 3% brugsopløsning eller klorholdige midler i 2-4%  

 brugsopløsning, (se iøvrigt bilag 1).
12.6. DONORBLOD OG BLODPRODUKTER Som anført i afsnittet om epidemiologi kan LAV/HTLV-III overføres ved  

 blodtransfusion og gennem blodprodukter.
Donorer, der tilhører  

 risikogrupperne for AIDS, må ikke afgive blod.
Før hver tapning skal  

 bloddonoren underskrive en erklæring om ikke at tilhøre en risikogruppe for  

 AIDS.
Alt donorblod skal undersøges for LAV/HTLV-III-antistof.
Se  

 sundhedsstyrelsens retningslinier af 1. november 1985 til landets sygehuse  

 (bilag 2).
Varmebehandling af blodprodukter, der anvendes i behandlingen af patienter  

 med blødersygdomme, vides at reducere/ophæve risikoen for smitte.
Alle  

 registrerede faktorpræparater i Danmark til behandling af bløderpatienter  

 skal være AIDS-virus-befriede, f.eks. gennem varmebehandling.
 AIDS hos patienter, der er transfunderet med blod, blodprodukter eller  

 plasma og plasma-produkter, skal anmeldes som transfusionsoverført AIDS.  

 Meddelelse skal også gives til leverandøren af de anvendte blodprodukter.
 Om profylaktiske og hygiejniske foranstaltninger mod smitte i  

 blodtypelaboratorier og blodbanker henvises til bilag 1, afsnittet om  

 hospitalslaboratorier.
 12.7. ANVENDELSE AF UNDERSØGELSESMATERIALER AF HUMANBIOLOGISK OPRINDELSE.
 Når reagenser fremstillet ud fra humanbiologisk materiale, f.eks.  

 kontrol-sera, anvendes i laboratorier, skal det i det omfang det er muligt  

 sikres, at disse er undersøgt for LAV/HTLV-III og fundet negative.
 I de laboratorier, hvor der udføres undersøgelser for og med LAV/HTLV-III,  

 påhviler det den for laboratoriets drift ansvarlige leder at udfærdige  

 særlige forholdsregler.
12.8. UNDERSØGELSE FOR LAV/HTLV-III AF SÆDDONORER OG DONORER I FORBINDELSE  

 MED TRANSPLANTATION LAV/HTLV-III kan overføres i forbindelse med allotransplantation.  

 Endvidere kan sæddonorer, der er smittet med LAV/HTLV-III, give anledning til  

 smitteoverførsel i forbindelse med kunstig befrugtning.
Der må derfor kun anvendes sæd i forbindelse med kunstig befrugtning fra  

 LAV/HTLV-III-negative donorer.
Se endvidere bilag 3. I forbindelse med  

 transplantation må man i det omfang, det er muligt, sikre sig, at der kun  

 anvendes transplantater fra LAV/HTLV-III-antistof negative personer eller  

 sikre sig, at transplantaterne har undergået en virus-inaktiverende  

 behandling.
 12.9. TANDBEHANDLING.
Et flertal af de behandlinger, der udføres hos tandlæger og tandplejere,  

 er karakteriseret ved, at der anvendes spidse eller skarpe instrumenter.
Det  

 er en følge af behandlingen, at der opstår blødning fra gingiva eller i  

 sjældnere tilfælde fra pulpa, ligesom kirurgiske indgreb og ekstraktioner  

 altid medfører blødning.
Tandlæger og deres hjælpepersonale kan ikke undgå at komme i kontakt med  

 blodet og der er endvidere en risiko for, at personalet kan tilføje sig selv  

 sår med instrumenterne.
Ved behandling af LAV/HTLV-III-antistof-positive  

 personer er det derfor en vigtig forholdsregel mod smitte, at risikoen for  

 stiklæsioner nedsættes mest muligt, se bilag 1.
Da orale symptomer kan være tidligt forekommende ved AIDS bør tandlægen  

 være opmærksom herpå.
Patienter med f.eks. candidiasis, atypiske  

 leukoplakier, Kaposis' sarkom eller andre sygdomstegn bør tandlægen henvise  

 til nærmere undersøgelse for AIDS.
BILAG 1 HYGIEJNISKE FORHOLDSREGLER VED PLEJE, UNDERSØGELSE OG BEHANDLING AF  

 PATIENTER MED LAV/HTLV-III-INFEKTION.
Pleje og behandling af LAV/HTLV-III-inficerede indlagte patienter medfører  

 ingen risiko for direkte nosokomiel smitte til andre patienter i sygehuset.  

 Sygdommen overføres ved eksposition for blod og sæd.
LAV/HTLV-III er også  

 fundet i spyt, tårevæske og urin, men smitte er ikke påvist ved exposition  

 for spyt, tårer eller urin.
I sygehuset vil dette sige, at risiko består ved  

 accidentel inokulation af blod eller ved accidentel exposition af slimhinder  

 for blod og sæd, fra inficerede patienter.
 Forebyggelsen af smittespredningen i sygehuset beror derfor på  

 vedligeholdelse af den grundlægende hygiejniske standard, samt iagttagelse af  

 forholdsregler for personalet til at imødegå accidentel smitteudsættelse i  

 forbindelse med visse procedurer.
 Herværende forholdsregler kan danne grundlag for anvisninger udarbejdet  

 lokalt, f.eks. i samråd med hygiejneudvalgene.
FORHOLDSREGLER I SENGEAFDELINGEN Patienterne kan plejes og behandles med anvendelse af sygehusets  

 sædvanlige »forholdsregler til forebyggelse af smitte via blod, sekreter  

 og ekskreter«.(* 4) Forholdsreglerne omfatter sædvanligvis følgende:
STUE I de fleste tilfælde kan patienterne placeres på flersengsstue.
Enestue efter behov og såfremt eget toilet er påkrævet, d.v.s., til  

 uklare/urolige patienter, eller patienter med blødninger, blodig sekretion,  

 store sår, svær diarrhoe.
Ingen særlige forholdsregler ved brusebad.
Badekar  

 rengøres efter brug. (Aldehyd- eller klorpræparat).
OVERTRÆKSKITTEL eller PLASTIKFORKLÆDE Anvendes ved risiko for forurening af uniformen med sekreter, ekskreter  

 eller blod.
MASKE/HUE Er ikke nødvendig.
Ved risiko for blodsprøjt mod ansigtet anvendes dog  

 briller og maske.
HANDSKER Anvendes efter skøn ved pleje og undersøgelsesprocedurer, hvor sekreter og  

 blod kan forurene hænderne, og skal anvendes ved åbne sår eller rifter på  

 hænderne.
HÆNDER Grundig håndvask, når patienten forlades. (Sæbe og vand).
UNDERSØGELSESUDSTYR Ingen særlige forholdsregler, dog skal forurenet udstyr behandles som  

 nævnt under utensilier.
Blodpletter punktdesinficeres straks med aldehyd-  

 eller klorpræparater.
PATIENTENS UDSKILLELSER Urin, fæces, blod og blodtilblandede sekreter eller ekskreter skylles ud  

 direkte i toilet eller dekontaminator.
LINNED Opsamles og vaskes på sædvanlig måde.
Blodigt eller stærkt forurenet  

 linned behandles som »smittetøj« (jfr. bilag 1.a).
SERVICE og BESTIK Ingen særlige forholdsregler.
LABORATORIEPRØVER Prøver af blod og blodtilblandede sekreter og ekskreter, samt af væv  

 mærkes og emballeres ved forsendelse efter gældende regler (jfr. side 27).
UTENSILIER Brug af engangsudstyr, hvor dette er muligt.
Flergangsudstyr rengøres og varmedesinficeres i afdelingens skyllerum i  

 bækkenskyller eller opvaskemaskine.
Forurenede genstande, der ikke tåler  

 varmedesinfektion, disinficeres med egnet desinfektionsmiddel. (Aldehyd-  

 eller klorpræparat).
Barberkniv, -maskine skal være personlig eller engangsudstyr.  

 Opmærksomheden henledes på at visse, især optiske instrumenter m.fl. kan lide  

 overlast ved behandling med kemiske desinfektionsmidler.
Leverandøren af  

 instrumentet må i disse tilfælde anvise den egnede desinfektionsmetode.
AFFALD Affald anbringes i plastikpose, som lukkes og opsamles i affaldssæk.  

 Affaldssækken kan stå i afdelingens skyllerum og bortskaffes, svarende til  

 afdelingens sædvanlige rutine.
Kanyler m.v. opsamles i brudsikre kanylebokse.
Undlad at påsætte  

 beskyttelseshætten på kanylen efter brugen.
BLODSPILD Blodspild skal straks tørres op og stedet aftørres med egnet  

 desinfektionsmiddel, som efterlades til indtørring. (Aldehyd- eller  

 klorpræparat). Der anvendes handsker.
FORHOLDSREGLER I HOSPITALSLABORATORIER Alle prøver af blod, sekreter, ekskreter og væv fra patienter med kendt  

 LAV/HTLV-III-infektion skal mærkes og forsendes i overensstemmelse med  

 anbefalingerne side 27. Prøver fra sunde smittebærere uden erkendt infektion  

 kan imidlertid også indeholde virus, og den vigtigste forebyggede faktor i  

 laboratorierne er derfor en høj standard af almindelig hygiejne.
 Anvendelse af lukkede blodprøvetagningssystemer kan overvejes og eventuel  

 indførelse drøftes med de lokale hygiejneudvalg.
 Følgende forholdsregler skal særligt fremhæves:
 Arbejdsmetoder, som indebærer risiko for stænk bør studeres og  

 modificeres.
Direkte berøring af prøvemateriale (blod, sekreter m.v.) bør undgås, evt.  

 ved brug af beskyttelsesudstyr i form af handsker, briller, beskyttende  

 kittel, sikkerhedsbænk eller lignende.
Handsker skal anvendes ved åbne sår  

 eller rifter på hænderne.
 Mundpipetering er ikke tilladt.
 Grundig håndvask ved forurening af hænderne med infektiøst materiale (sæbe  

 og vand/hospitalssprit).
 Spild på borde o.l. optørres med cellestof vædet med klorpræparat  

 (Diversol BX 4% eller tilsvarende).
Flergangsutensilier, glas m.v. oprenses efter desinfektion.
Desinfektion  

 og oprensning foregår mest hensigtsmæssigt i een arbejdsgang i en  

 vaskedekontaminator.
Ved kemisk desinfektion anbefales et klorpræparat  

 (Diversol BX 4% eller tilsvarende). Smitteførende affald (prøverester, glas,  

 prøverør m.v.) behandles i henhold til Miljøstyrelsens vejledning nr. 1/1984  

 om »Bortskaffelse af sygehusaffald«.
PATOLOGISKE INSTITUTTER Histopatologi Prøver og væv modtages mærket og emballeret som anført side 27. I videst  

 muligt omgang aftales fiksering inden forsendelse til histopatologisk  

 undersøgelse.
Frysesnit på ufikseret materiale bør undgås eller kun udføres  

 under betingelser og med udstyr som sikrer mod smittespredning.
Det anvendte  

 udstyr desinficeres straks efter brugen.
Autopsi Personalet skal orienteres om diagnosen.
Obduktionen gennemføres i det  

 omfang, det er nødvendigt og om muligt i separat lokale.
Adgangen til lokalet  

 under obduktionen og indtil desinfektion er udført begrænses til obducent og  

 hjælper.
Rådes der ikke over separat lokale foretages obduktionen i  

 sædvanlige sektionsstuer uden for det tidsrum, hvor de øvrige autopsier  

 foregår.
 Der anvendes i videst muligt omfang engangsudstyr, og alt udstyr skal være  

 tilstede før obduktionen påbegyndes.
Undgå arbejdsmetoder, som resulterer i skarpe knoglekanter.
Ved risiko for  

 stænk og sprøjt overvejes ændrede arbejdsmetoder og til beskyttelse bæres  

 altid operationsbenklæder, gummistøvler, stort heldækkende eengangsforklæde,  

 ansigtsmaske, beskyttelsesbriller, samt stærke handsker.
I visse faser kan  

 metaltrådhandsker anvendes.
 Ved åbning af kraniet kan forudgående formalinfiksering overvejes såfremt  

 forsøg på virusisolering ikke er påkrævet.
Desinfektion og rengøring af instrumenter, borde, bakker, samt personligt  

 beskyttelsesudstyr bør være fastlagt på forhånd og fremgangsmåden forefindes  

 i skriftlig form.
Udarbejdelse af nødvendige instrukser for personalets  

 beskyttelse i forbindelse med arbejdet, vedligeholdelsen og rengøringen af  

 udstyr og lokaler, samt håndteringen og bortskaffelsen af affald påhviler  

 afdelingslederen, som også påser, at de følges.
FORHOLDSREGLER VED DIALYSEBEHANDLING Hæmodialyse Dialysepatienter med antistof mod LAV/HTLV-III, behandles og dialyseres i  

 særskilt afsnit eller lokale adskilt fra antistof-negative patienter.
Der anvendes eengangsdialysatorer, der ved evt. genbrug kun må anvendes  

 til samme patient.
Dialysekonsoller er bundet til henholdsvis  

 antistof-positivt og antistof-negativt afsnit og desinficeres efter brugen  

 efter sædvanlige retningslinier.
Slanger, fittings etc. på blodsiden skal  

 være eengangsudstyr, som efter brugen anbringes forsigtigt i svær plastpose,  

 der bortskaffes som specielt sygehusaffald, jfr.
Miljøstyrelsens vejledning  

 nr. 1/1984 om bortskaffelse af sygehusaffald.
 Personalet må i forbindelse med dialysen og oprydningen efter denne undgå  

 slimhindeeksposition og inokulation af blod og i nødvendigt omfang anvende  

 beskyttelseskittel, maske (briller) og handsker.
 Ved plejen af patienterne iøvrigt forholdes som anført i afsnittet om  

 sengeafdelinger, side 31.
Peritonealdialyse Patienter med antistof mod LAV/HTLV-III, der behandles med  

 peritonealdialyse, behandles og plejes under indlæggelse i henhold til de  

 forholdsregler, der er anført i afsnittet om sengeafdelinger, side 31.
TANDBEHANDLING Personer, der søger tandbehandling kan også have smitsomme sygdomme,  

 herunder LAV/HTLV-III-infektion.
Den væsentligste hygiejniske forholdsregel i  

 denne forbindelse er en gennemført hygiejne under alle forhold.
Ved et flertal af de behandlinger, der udføres hos tandlæger og  

 tandplejere, anvendes spidse eller skarpe instrumenter.
Der opstår i denne  

 forbindelse hyppigt blødning fra gengiva eller i sjældnere tilfælde fra  

 pulpa.
Kirurgiske indgreb og ekstraktioner medfører altid blødning.
 Tandlæger og deres hjælpepersonale kommer i kontakt med dette blod, og der  

 er endvidere risiko for, at tandlægen eller hjælpepersonalet kan tilføje sig  

 selv et sår med instrumenterne.
Da LAV/HTLV-III smitter gennem blod, er dette en mulig smittevej.
De  

 velbelyste smitteveje for AIDS tyder ikke på smitte igennem luften og  

 LAV/HTLV-III overføres derfor næppe via den aerosol, der opstår ved brug af  

 vand- og luftpåsprøjtning under tandbehandling.
Almindelig kontaminering af  

 huden anses ikke for en mulig smittevej.
De omfattende erfaringer fra USA  

 viser at den erhvervsbetingede risiko for smitte med LAV/HTLV-III for  

 tandlæger er overordentlig lille eller helt fraværende.
AIDS smitter ikke ved almindelig daglig omgang.
Der er derfor ingen risiko  

 for smitte til klinikkens øvrige patienter eller personale.
For tandlægen og dennes hjælpepersonale er det væsentligt at nedsætte  

 muligheden for at tilføje sig selv sår fra instrumenterne.
De manuelle  

 rutiner ved undersøgelse og behandling må tilrettelægges under hensyntagen  

 til eventuel smitterisiko.
 Det anbefales altid at anvende tætsluttende og robuste handsker ved:
- operative indgreb, - ved depuration, - når tandlæge/tandplejer/klinikassistent har åbne rifter i huden.
Instrumenter, anvendt i patientbehandlingen, tilrådes rengjort i  

 opvaskemaskine, hvorefter instrumenterne håndteres som vanligt.
I stedet for  

 maskinopvask kan instrumenterne desinficeres svarende til det under  

 »desinfektion og desinfektionsmidler« anførte. (Se side 41).
 Den øvrige klinikhygiejne gennemføres efter sædvanlige retningslinier.
 PLEJE I HJEMMET AF PATIENTER MED LAV/HTLV-III-INFEKTION.
Pleje af LAV/HTLV-III inficerede patienter i hjemmet medfører ingen risiko  

 for smitte af familiemedlemmer og andre, der opholder sig eller har deres  

 gang i hjemmet.
Sygdommen overføres ved eksposition for blod og sæd, der kan  

 indeholde virus.
Der består således i hjemmet og andre steder ingen risiko  

 for smitte ved almindeligt samvær, ved ophold i samme lokaler eller ved  

 fælles husholdning med patienten.
Risiko for smitte består ved accidentel inokulation af blod eller ved  

 accidentel eksposition af slimhinder for blod og sæd fra inficerede  

 patienter.
Teoretisk kan smitte ikke udelukkes ved eksposition af slimhinder  

 for spyt og tårer, men smitte gennem spyt og tårer er aldrig påvist.  

 Smittemåden er direkte kontakt.
Intet tyder på, at sygdommen kan overføres  

 som luftbåren smitte.
For personalet i hjemmeplejen (hjemmesygeplejerske,  

 sygehjælper, hjemmehjælper) og eventuelt sundhedsplejerske, fysioterapeut,  

 laborant samt pårørende vil dette sige, at plejeprocedurer, der kan medføre  

 utilsigtet eksposition skal udføres med omtanke og under anvendelse af  

 passende beskyttelsesmidler.
 Hjemmesygeplejersken skal instruere sygehjælpere, hjemmehjælpere og  

 pårørende om plejemæssige forhold samt vejlede i forbindelse med vask,  

 rengøring, desinfektion og bortskaffelse af affald.
 FORHOLDSREGLER I HJEMMET.
ENGANGSHANDSKER Anvendes ved risiko for forurening af hænderne med muligt infektiøst  

 materiale som blod, pus, afføring m.v.
Handsker bør således bruges ved  

 såkaldt »nedre toilette«, ved skiftning af væskende eller urene  

 sår, ved pleje af patienter med blødninger fra næse eller tandkød, med diarre  

 eller opkastninger etc. samt ved udtagning af blodprøver.
Handsker bruges  

 ligeledes af personale med friske sår eller rifter på hænderne.
HÆNDER Almindelig håndvask, hyppigt, samt når patienten forlades.
OVERTRÆKSKITTEL Bruges til beskyttelse af beklædningen og kan komme på tale ved pleje af  

 urenlige patienter, specielt i forbindelse med forbindsskift og sårpleje samt  

 ved blødninger.
Engangskittel kan anvendes.
MASKE/HUE Kommer sædvanligvis ikke på tale i forbindelse med pleje i hjemmet.
Maske  

 eller briller bør dog anvendes ved procedurer, der indebærer risiko for  

 slimhindeeksposition.
PLEJE- OG UNDERSØGELSESUDSTYR Termometre aftørres med vat eller lignende.
Ved risiko for forurening af  

 hænderne bruges handsker.
Termometret desinficeres herefter ved henstand i  

 frisk hypokloritopløsning (* 5) i 10 minutter, herefter afskylning i vand og  

 tørring.
Blodtryksmanchet, pulstæller, saks og andet flergangsudstyr, der er  

 forurenet, aftørres og desinficeres ved aftørring med frisk  

 hypokloritopløsning (* 5), som efterlades til indtørring.
Brug iøvrigt  

 engangsudstyr i det omfang, det er muligt.
PERSONLIGE ARTIKLER Tandbørste, barbermaskine, manicure-, pedicure- og hudplejeudstyr og  

 lignende må være til personligt brug og bør ikke anvendes af andre.
PATIENTENS UDSKILLELSER Urin, fæces, blod og blodtilblandede sekreter eller ekstreter skylles ud  

 direkte i toilettet.
Bækkener og uringlas rengøres og desinficeres med frisk  

 hypokloritopløsning (* 5).
LINNED/SENGETØJ Linned, der udsættes for forurening, bør kunne tåle kogevask, d.v.s.  

 mindst 80 C i almindelig husholdningsvaskemaskine.
Forurenet tøj håndteres mindst muligt før vask.
Eventuelt smitstof  

 uskadeliggøres i vaskemaskinen, og patientens tøj kan vaskes sammen med anden  

 kogevask.
I mangel af vaskemaskine kan der foretages kogevask i gryde eller  

 lignede, eller der kan træffes aftale med vaskeri.
 SPISEBESTIK OG SERVICE M.V.
 Vaskes op i opvaskemaskine eller i varmt vand tilsat opvaskemiddel.
AFFALD Brugte forbindinger eller andet forurenet affald fra patienten opsamles på  

 brugsstedet i plastikpose, som lukkes og derefter bortskaffes gennem den  

 almindelige dagrenovation.
Dette affald må ikke indeholde skærende eller  

 spidse genstande, der kan medføre en risiko ved den videre håndtering af  

 affaldssækken (se nedenfor om kanyler og lignende).
KANYLER, SPRØJTER, INJEKTIONER Kanyler, sprøjter, knivsblade, barberblade og lignende skarpt  

 engangsudstyr opsamles i brudsikker beholder.
Denne bortskaffes og destrueres  

 som specielt sygehusaffald efter kommunens anvisninger. (Nærmere forklaring  

 af udtrykket »specielt sygehusaffald« kan findes i Miljøstyrelsens  

 vejledning nr. 1, 1984, om bortskaffelse af sygehusaffald). Efter  

 injektioner, skal kanylens beskyttelseshætte ikke påsættes, da uheld  

 erfaringsmæssigt ofte har fundet sted netop ved denne procedure.
Injektioner,  

 der normalt ikke fører til udvendig blødning, kan gives uden brug af  

 handsker.
DESINFEKTION/OPTØRRING AF SPILD Spildt blod, pus eller andet infektiøst materiale optørres straks med  

 køkkenrulle, cellestof eller lignende, der er vædet med frisk  

 hypokloritopløsning (* 5). Pletten eller stedet tildækkes herefter med mere  

 papir gennemvædet med hypokloritopløsningen.
Papiret efterlades i 1 time,  

 hvorefter desinfektionen er tilendebragt, og afvask med vand og sæbe kan ske.  

 Papiret kasseres.
RENGØRING Ingen særlige forholdsregler.
Der er ikke behov for ekstra  

 rengøringsforanstaltninger eller brug af særlige midler, ej heller ved  

 rengøring af seng og sengeudstyr.
Ved optørring af spild samme forholdsregler  

 som anført under afsnittet, »Desinfektion/optørring af spild«.
BADEVÆRELSE, SANITET Baderum, toilet, bruser m.v. kan være fælles for husstanden.
Synlig  

 forurening på gulv, sanitetsporcelæn m.m. aftørres og desinficeres med frisk  

 hypokloritopløsning (* 5).
VED DØDSFALD Når en patient med LAV/HTLV-III-infektion dør i hjemmet, er der ikke  

 grundlag for særlige forholdsregler udover de ovenfor anførte.
Der kan  

 foretages sædvanlig kremering eller begravelse.
DESINFEKTION og DESINFEKTIONSMIDLER Overflader desinficeres ved aftørring med klorholdigt middel, som  

 efterlades til indtørring.
Helt rene overflader kan desinficeres med  

 alkoholer f.eks. hospitalssprit.
Utensilier desinficeres bedst ved varmepåvirkning, f.eks. ved kogning  

 eller behandling i moderne dekontaminator, som både rengør og desinficerer.  

 Til kemisk desinfektion af utensilier, der ikke tåler varmebehandling,  

 anbefales aldehydpræparater eller klorholdige midler.
Desinfektionstid ved  

 henstand er 1 time.
Optørring af spild (infektiøst): Der anvendes cellestof gennemvædet med  

 klorholdigt desinfektionsmiddel.
Brug handsker.
Nyt cellestof med  

 desinfektionsmiddel efterlades til desinfektion.
 Hånddesinfektion: Hertil er spritholdige præparater velegnede.
 Klorpræparater:
Almindeligvis 4% brugsopløsning.
Fabrikantens anvisning følges. (Eksempler  

 på handelspræparater: Diversol BX, Kloramin, Tref). Til brug i hjemmet  

 foreslås klorin i brugsfortynding 1:10.
 Aldehydpræparater:
Almindeligvis 3% brugsopløsning.
Fabrikantens anvisning følges. (Eksempler  

 på handelspræparater: Cidex, aktiveret glutaraldehyd, Gigasept, Incidin  

 Perfekt, Korsolin, Tegodor).
 Alkoholer:
 Hospitalssprit, propanol 35% (g/g) og andre hånddesinfektionsmidler med  

 tilsvarende alkoholkoncentration.
 Vedr. midlerne og metoderne, jfr. iøvrigt »Råd og anvisninger om  

 kemisk desinfektion«, Statens Seruminstitut, 1984.
BILAG 1A INFORMATIONSMATERIALE.
Den centrale afdeling for sygehushygiejne  

 Statens Seruminstitut SNAVSETØJ FRA SYGEHUSE/INSTITUTIONER Erfaringerne viser, at snavsetøj (vasketøj) fra sygehuse og andre  

 behandlings- og plejeinstitutioner indsamles og håndteres noget forskelligt.  

 Den fremgangsmåde, der vælges, skal sikre, at mikroorganismerne ikke spredes  

 i sengeafdelingen og at personalet i vaskeriet ikke behøver sortere tøj, der  

 har været anvendt hos patienter med smittefarlige infektioner eller er meget  

 groft forurenet.
Selv om mange forskellige mikroorganismer kan påvises i  

 snavsetøj, er smitte herfra dog yderst sjælden, men spredning af  

 mikroorganismerne til luften, hænder, uniform m.v. er naturligvis uønsket.  

 Nogle enkle, hygiejniske regler vil i de fleste tilfælde, dersom de  

 overholdes, være tilstrækkelige til at forebygge smitte.
Hvis tøjet har været  

 anvendt af en patient med kendt infektion, kan mængden af mikroorganismer,  

 der har vist evne til at inficere, være øget, og de vil kunne forårsage  

 infektion, såfremt der er en indgangsport hos det udsatte personale.
Mulige  

 indgangsporte kan være:
 Håndtering af snavsetøj:
Afbrydelse af smittespredning ved håndtering af almindeligt forurenet  

 vasketøj må derfor bero på mindst mulig berøring og umiddelbar anbringelse i  

 snavsetøjsposer, samt omhyggelig håndhygiejne hos afdelingspersonalet.  

 Vaskeripersonalet bør under sortering af tøjet foruden handsker anvende  

 overtrækskittel og evt. hue og maske.
Der bør foretages grundig håndvask  

 inden spise- og rygepauser, samt efter endt arbejdsdag.
Af hensyn til  

 vaskeripersonalet må personalet på afdelingerne påse, at affald og genstande  

 anvendt i patientplejen, herunder specielt spidse og skarpe genstande, ikke  

 forekommer i vasketøjet.
 Opsamling af snavsetøj:
Alt snavsetøj opsamles så nær brugerstedet som muligt og nedlægges i en  

 snavsetøjspose, som ikke må overfyldes og skal lukkes forsvarligt inden  

 transport til vaskeriet.
Hvis tøjet er vådt kan det være nødvendigt at  

 anbringe snavsetøjsposen i en plastpose.
Enhver behandling at tøjet på  

 sygehusafdelinger f.eks. afskylning af fækalier etc. frarådes.
 Opsamling af »smittetøj«:
Ved et fåtal af infektionssygdomme må smitterisikoen som nævnt anses for  

 at være øget i en sådan grad, at vaskeripersonalet ikke bør sortere  

 vasketøjet fra disse patienter sammen med det øvrige vasketøj.
De tilfælde,  

 hvor separat behandling af tøjet er påkrævet kan sammenfattes til: De  

 sygdomstilfælde, hvor vi vælger at isolere patienten, hvadenten det drejer  

 sig om streng isolation eller anden form for smitteisolation.
 Herudover kan man vælge at betragte snavsetøj, som er særligt forurenet  

 med fæces, pus, m.v. som hørende til den kategori, hvor sortering i vaskeriet  

 er uønsket også af æstetiske grunde.
Tøj fra isolerede patienter samt evt. særligt stærkt forurenet vasketøj,  

 ofte kaldet »smittetøj«, nedlægges i særskilte poser, der klart  

 markerer, at dette tøj er smittefarligt, d.v.s. ikke bør sorteres i vaskeriet  

 (gule poser, evt. påtrykt tekst, e.l.). Som øget sikkerhed kan tøjet inden  

 det anbringes i opsamlingsposen, opsamles i en vandopløselig (gelatine) pose,  

 som kan lægges direkte i vaskemaskinen, hvor den opløses af det varme  

 vaskevand.
En ulempe ved disse poser er, at de kan gå i stykker, såfremt der  

 placeres meget vådt tøj i posen.
Der findes også stofposer forsynet med  

 lukkesnor, som opløses i vaskemaskinen.
Anvendes disse poser kan  

 vaskeripersonalet placere hele posen i vaskemaskinen og på denne måde, undgå  

 berøring med tøjet.
Enkelte sygehuse autoklaverer »smittetøjet« før  

 vaskebehandlingen, hvorefter tøjet kan håndteres i vaskeriet som andet  

 snavsetøj.
 Transport af snavsetøj:
Transporten fra afdelingerne til vaskeriet kan ske via nedstyrtningsskakt  

 til et opsamlingsrum eller ved vognafhentning i afdelingerne.
Vognene bør  

 reserveres til urene transporter og skal holdes rene.
 Såkaldt »smittetøj« og almindeligt snavsetøj kan transporteres  

 sammen forudsat poserne er forsvarligt lukkede.
Portørpersonalet skal instrueres i forholdsregler til at undgå  

 smittespredning (overtrækstøj, arbejdshandsker (stikrisiko) og have mulighed  

 for bad/tøjskift før efterfølgende rent arbejde.
Nedstyrtningsskakter og  

 opbevaringsrum bør have negativt tryk i forhold til omgivende lokaliteter.
 Litteratur:
Hospital Laundry Arrangements.
HM publication (71)49, 1971, Department of  

 Health and Social Security, England.
B.
Nystrøm: Smittrisker med sjukhustvætt.
Sjukhuset 58:738-738, 1981.
 Helsedirektoratet, Norge 1972: Hygiejniske krav til transport og vask av  

 tekstiler som nyttes i helseanstalter.
K.
Jensen, O.B.
Jepsen og K.
Siboni: Håndbog i sygehushygiejne 1982,  

 Statens Seruminstitut s.102-104.
 BILAG 2.
 RETNINGSLINIER FOR UNDERSØGELSE AF BLODDONORER FOR AIDS-VIRUS-ANTISTOF  

 (LAV/HTLV-III-ANTISTOF).
(Udelades her) BILAG 1 TIL BILAG 2.
 OVERVEJELSER MED HENBLIK På GENERELT AT NEDSÆTTE BEHOVET FOR AT ANVENDE  

 BLOD, DER IKKE ER UNDERSØGT FOR AIDS-VIRUS-ANTISTOF.
 Helt frisktappet og dermed ikke AIDS-virus-antistof undersøgt blod  

 anvendes hovedsageligt i følgende situationer:
 1.
Blodbanken udgår for blod af en bestemt type og må tappe mere til en  

 bestemt patient.
Denne situation kan undgås ved, at der haves et lager af  

 alle blodtyper, tilpasset det lokale behov, samt ved at anvende  

 konponent-terapi, hvor dette er muligt.
 2.
 En patient har brug for en blodkomponent, der almindeligvis kun findes i  

 helt frisktappet blod:
- 2a.
Thrombocytter.
Thrombocytter er kun holdbare i ca. 1 døgn i  

 almindeligt bankblod.
Det er muligt ud fra frisktappet blod at fremstille et  

 thrombocyt-koncentrat, der er holdbart i ca. 5 døgn.
Ved opbygning af et  

 lager af thrombocyt-koncentrater, der er undersøgt for AIDS-virus-antistof,  

 vil man kunne undgå at bruge ikke-antistof undersøgt blod.
- 2b.
Koagulationsfaktorer.
Visse koagulationsfaktorer er kun holdbare i  

 timer til dage efter tapning af blodet.
Såfremt plasma frasepareres det  

 frisktappede blod og derefter nedfryses, kan der opnås et lager af  

 frisktappet plasma.
Dette er holdbart i mindst 1 år.
- 2c.
Granulocytter er kun holdbare kort tid efter tapning.
Der findes  

 endnu ikke specielle metoder til langtidsopbevaring af granulocytter.
 Behovet for at anvende blod, der ikke er undersøgt for  

 AIDS-virus-antistof, kan nedsættes ved:
- At undersøge det tappede blod dagligt.
Herved opnås, at den mængde blod,  

 der ikke kan anvendes, reduceres.
Endvidere afkortes den periode, hvori  

 blodet ikke kan anvendes.
 - At have et tilstrækkeligt lager af blod af alle typer, tilpasset det  

 lokale behov.
 - At have et lager af thrombocyt-koncentrat.
 - At have et lager af friskfrosset plasma.
Det må forventes, at et større lager af blod og thrombocytter vil give en  

 moderat større uddatering af disse produkter.
Produktionen af thrombocytter  

 kræver supplerende arbejdskraft og materiel.
Dette skal dog ses i sammenhæng  

 med de igangværende bestræbelser i blodbankerne med henblik på overgang til  

 blodkomponent-terapi og en øget indsamling af plasma til dansk  

 faktorproduktion.
Det bør overvejes at etablere et transfusionscenter i hver sygehuskommune  

 med den opgave at opbygge og vedligeholde et lager af blod og  

 blodkomponenter, undersøgt for AIDS-virus-antistof.
Transfusionscentret kan  

 forsyne de mindre blodbanker, når disses lager af AIDS-antistof-undersøgt  

 blod i akutte, livstruende situationer er udtømt.
BILAG 3 RETNINGSLINIER FOR ANVENDELSEN AF FRISK OG DYBFROSSEN SÆD VED INSEMINATION  

 FOR AT UNDGÅ LAV/HTLV-III SMITTEOVERFØRSEL.
(Udelades her) BILAG 4 THE CASE DEFINITION OF AIDS USED BY CDC FOR NATIONAL REPORTING For the limited purposes of national reporting of some of the severe late  

 manifestations of infection with human T lymphotropic virus, type  

 III/lymphadenopathy-associated virus (HTLV-III/LAV) in the United States, CDC  

 defines a case of »acquired immunodeficiency syndrome« (AIDS) as an  

 illnes characterized by: - one or more of the opportunistic diseases listed  

 below (diagnosed by methods considered reliable) that are least moderately  

 indicative of underlying cellular immunodeficiency; - absence of all known  

 underlying causes of cellular immunodeficiency (other than HTLV-III/LAV  

 infection) and absence of all other causes of reduced resistance reported to  

 be associated with at least one of those opportunistic diseases.
Despite having the above, patients are excluded as AIDS cases if they have  

 negative result(s) on testing for serum antibody to HTLV-III/LAV, (* 6) do  

 not have a positive culture for HTLV-III/LAV, and have both a normal or high  

 number of T-helper (OK T4 or LEU 3) lymphocytes and a normal or high ratio of  

 T-helper to T-suppressor (OK T8 or LEU 2) lymphocytes.
In the absence of test  

 results, patients satisfying all other criteria in this definition are  

 included as cases.
 This general case definition may be made more explicit by specifying: -  

 the particular diseases considered at least moderately indicative of cellular  

 immunodeficiency, which are used as indicators of AIDS; - the known causes of  

 cellular immunodeficiency, or other causes of reduced resistance reported to  

 be associated with particular diseases, which would disqualify a patient as  

 an AIDS case.
 This specification is as follows.
Diseases at least moderately indicative of underlying cellular  

 immunodeficiency In the following list of diseases, the required diagnostic methods with  

 positive results are shown in parentheses. »Microscopy« may include  

 cytology.
 1. Protozoal and helminthic infections -  

 Cryptosporidiosis, intestinal, causing diarrhoea for over one month (or  

 histology or stool microscopy). - PNEUMOCYTIS CARINII pneumonia (on  

 histology, or microscopy of a »touch« preparation, bronchial  

 washings, or sputum). - Strongyloidosis, causing pneumonia, central nervous  

 system infection or infection disseminated beyond the gastrointestinal tract  

 (on histology). - Toxoplasmosis, causing infection in internal organs other  

 than liver, spleen or lymph nodes (on histology or microscopy of a  

 »touch« preparation).
 2. Fungal infections - Candidiasis, causing  

 oesophagitis (on histology, or microscopy of a »wet« preparation  

 from the oesophagus, or endoscopic or autopsy findings of white plaques on an  

 erythematous mucosal base, but not by culture alone). - Cryptococcosis,  

 causing central nervous system or other infection disseminated beyond lungs  

 and lymph nodes (on culture, antigen detection, histology or India ink  

 preparation of CSF).
 3. Bacterial infections - MYCOBACTERIUM AVIUM OR M.  

 INTRACELLULARE (MYCOBACTERIUM AVIUM complex), or MYCOBACTERIUM KANSASII,  

 causing infection disseminated beyond lungs and lymph nodes (on culture).
 4. Viral infections - Cytomegalovirus, causing  

 infection in internal organs other than the liver, spleen or lymph nodes (on  

 histology or cytology, but not by culture or serum antibody titre). - Herpes  

 simplex virus, causing chronic mucocutaneous infection with ulcers persisting  

 more than one month, or pulmonary, gastrointestinal tract (beyond month,  

 throat or rectum), or disseminated infection (but not encephalitis alone)(on  

 culture, histology or cytology). - Progressive multifocal leukoencephalopathy  

 (presumed to be caused by Papovavirus) (on histology).
 5. Cancer - Kaposi's sarcoma (on histology). -  

 Lymphoma limited to the brain (on histology).
6. Other opportunistic infections with positive test  

 for HTLV-III/LAV. (* 7) In the absence of the above opportunistic diseases, any of the following  

 diseases is considered indicative of AIDS if the patient had a positive test  

 for HTLV-III/LAV. - Disseminated histoplasmosis (on culture, histology or  

 cytology). - Bronchial or pulmonary candidiasis (on microscopy or  

 visualization grossly of characteristic white plaques on the bronchial  

 mucosa, but not by culture alone). - Isosporiasis, causing chronic diarrhoea  

 (over one month) (on histology or stool microscopy).
7. Chronic lymphoid interstitial pneumonitis In the absence of the above opportunistic diseases, a histologically  

 confirmed diagnosis of chronic (persisting over two months) lymphoid  

 interstitial pneumonitis in a child (under 13 years of age) is indicative of  

 AIDS unless test(s) for HTLV-III/LAV are negative.(* 7) The histological  

 examination of lung tissue must show diffuse interstitial and peribronchiolar  

 infiltration by lymphocytes, plasma cells with Russell bodies, plasmacytoid  

 lymphocytes and immunoblasts.
Histological and culture evaluation must not  

 identify a pathogenic organism as the cause of this pneumonia.
8. Non-Hodgkin's lymphoma with positive test for  

 HTLV-III/LAV (* 7) If the patient had a positive test for HTLV-III/LAV, (* 7) then the  

 following histological types of lymphoma are indicative of AIDS regardless of  

 anatomic site. - Small noncleaved lymphoma (Burkitt's tumour or Burkitt-like  

 lymphoma), but not small cleaved lymphoma. - Immunoblastic sarcoma (or  

 immunoblastic lynphoma) of B-cell or unknown immunological phenotype (not of  

 T-cell type). Other terms which may be equivalent include diffuse  

 undifferentiated non-Hodgkin's lymphoma, large cell lynphoma (cleaved or  

 noncleaved), diffuse histiocytic lymphoma, reticulum cell sarcoma and  

 high-grade lymphoma.
 Lymphomas should not be accepted as indicative of AIDS if they are  

 described in any of the following ways: low grade, of T-cell type  

 (immunological phenotype), small cleaved lymphoma, lymphocyte lymphoma  

 (regardless of whether well or poorly differentiated), lymphoblastic  

 lymphoma, plasmacytoid lymphocytic lymphoma, lymphocytic leukaemia (acute or  

 chronic) or Hodgkin's disease (or Hodgkin's lymphoma).
Known causes of reduced resistance Known causes of reduced resistance to diseases indicative of  

 immunodeficiency are listed in the left columm, while the diseases that may  

 be attributable to these causes (rather than to the immunodeficiency caused  

 by HTLV-III/LAV infection) are listed on the right.
BILAG 5 BEKENDTGØRELSE NR. 498 AF 8. NOVEMBER 1985 OM LÆGERS ANMELDELSE AF ERHVERVET IMMUNDEFEKT SYNDROM (udelades her).
(* 1) Det kan dreje sig om følgende infektioner: Pneumoni, meningitis  

 eller encephalitis forårsaget af Pneumocytis carinii, aspergillose,  

 candidiasis, cryptococcose, cytomegalovirus, nocardiose, strongyloides,  

 toxoplasmose, zygomycosis, atypiske mycobakterier (species andre tuberkulose  

 og lepra). Oesophagitis som følge af candidiasis, cytomegalovirus eller  

 Herpes simplex virus.
Progressiv multifokal leukoencephalopati, kronisk  

 enterocolitis (af mere end 4 ugers varighed) fremkaldt af cryptosporidier,  

 usædvanlig udbredt mucokutan Herpes simplex virus infektion af mere end 5  

 ugers varighed.
 (* 2) Non Hodgkin's lymfom af udifferentieret type og af B-celle eller  

 ukendt immunologisk type.
(* 3) Kan denne rådgivning ikke efterleves, er det af største betydning at  

 vejlede svarende til pkt. 12.1.1 om at anvende kondom og undlade analt  

 samleje.
Af hensyn til reduktion af smittespredning skal man fremhæve  

 betydningen af at begrænse antallet af seksualpartnere til en enkelt fast  

 partner, der skal være gjort bekendt med smitterisikoen og de eventuelle  

 følger af at blive smittet.
(* 4) Andre smittemåder kan forekomme i tilfælde af opportunistiske,  

 smitsomme infektioner hos den LAV/HTLV-III inficerede patient.
Anvendelse af  

 supplerende isolationsregimer kan derfor undertiden være indiceret. (jfr.  

 »Råd og anvisninger om isolationsteknik på sygehuse«, Statens  

 Seruminstitut 1984).
(* 5) En frisk hypokloritopløsning fremstilles ved fortynding af  

 handelsproduktet klorin eller tilsvarende, der indeholder 4,5% frit klor.  

 Fortyndingen 1:10 opnås ved at blande 1 del klorin med 9 dele koldt vand.  

 Opløsningen bør være frisk fremstillet samme dag.
Overskydende opløsning kan  

 udhældes i toilettet.
(* 6)A single negative test for HTLV-III/LAV may be applied here if it is  

 an antibody test by ELISA, immunofluorescent or Western blot methods, because  

 such tests are very sensitive.
Viral cultures are less sensitive but more  

 specific, and so may be relied on if positive but not if negative.
If  

 multiple antibody tests have inconsistent results, the result applied to the  

 case difinition should be that of the majority.
A positive culture, however,  

 would overrule negative antibody tests.
(* 7) A positive test for HTLV-III/LAV may consist of a reactive test for  

 antibody to HTLV-III/LAV or a postitve culture (isolation of HTLV-III/LAV  

 from a culture of the patient's peripheral blood lymphocytes). If multiple  

 antibody tests have inconsistent results, the result applied to the case  

 definition should be that of the majority done by the ELISA,  

 immunofluorescent or Western blot methods.
A positive culture, however, would  

 overrule negative antibody tests.
