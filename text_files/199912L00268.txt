Fremsat den 5. april 2000 af  

 skatteministeren (Ole Stavad) Forslag til Lov om gevinstgivende spilleautomater Kapitel 1. Lovens anvendelsesområde m.v.
Lovens anvendelsesområde § 1. Denne lov finder anvendelse på gevinstgivende  

 spilleautomater, der ikke er omfattet af lov om spillekasinoer.
Definitioner § 2. Ved gevinstgivende spilleautomater forstås  

 mekaniske eller elektroniske maskiner, der kan anvendes til spil, hvor  

 spilleren mod en indsats af økonomisk værdi kan vinde en gevinst  

 bestående af penge eller spillemønter.
 Stk. 2. Ved spil om penge forstås spil, hvor  

 gevinsten udbetales i penge.
 Stk. 3. Ved spil om spillemønter forstås  

 spil, hvor gevinsten udbetales i spillemønter, der kan indløses  

 med en vare eller en tjenesteydelse.
 Stk. 4. Ved en spillehal forstås et bemandet  

 lokale, hvor der kun kan opstilles gevinstgivende spilleautomater.
Kapitel 2. Spillemyndigheden - Regulering Spillemyndigheden § 3. Skatteministeren eller den, ministeren bemyndiger dertil, er  

 spillemyndighed.
 Stk. 2. Spillemyndigheden skal påse, at spil på  

 spilleautomater udbydes i overensstemmelse med bestemmelserne i denne lov,  

 bestemmelser fastsat i henhold til loven og vilkårene for  

 tilladelsen.
Stk. 3. Spillemyndigheden opkræver et gebyr på 750  

 kr. pr. automat for et kalenderår.
Skal en automat synes som  

 følge af foretagne ændringer af automaten, anses automaten for  

 nyopstillet.
§ 4. Spillemyndigheden udarbejder en oversigt over  

 tilladelsesindehavernes navne og adresser, opstillingssteder, antal automater  

 pr. opstillingssted m.v.
Oversigten gøres tilgængelig for  

 offentligheden.
Opstillingssteder § 5. Spilleautomater må kun opstilles i restauranter med  

 alkoholbevilling, i private spillehaller og i spillehaller med offentlig  

 adgang.
På disse steder må automatspil kun finde sted med  

 pengegevinster.
 Stk. 2. I spillehaller i omrejsende tivolier, til byfester og  

 dyrskuer, på markeder og lign. kan dog i en tilladelsesperiode enten  

 opstilles spilleautomater med pengegevinster eller spilleautomater med  

 spillemønter.
Meddelelse af tilladelser § 6. Opstilling og drift af spilleautomater må kun ske med  

 en tilladelse fra spillemyndigheden.
 Stk. 2. Der kan gives tilladelse til opstilling og drift af  

 spilleautomater i en restaurant med alkoholbevilling med indtil 3  

 spilleautomater eller til opstilling og drift af spilleautomater i en  

 spillehal.
 § 7. Tilladelse til opstilling og drift af spilleautomater kan  

 gives for indtil 5 år ad gangen.
 Stk. 2. En tilladelse til opstilling og drift af  

 spilleautomater i en restaurant med alkoholbevilling kan dog højst  

 gives for det tidsrum, alkoholbevillingen gælder.
 Stk. 3. Tilladelser til spillehaller i faste eller omrejsende  

 tivolier, der ikke er åbne hele året, kan kun give adgang til at  

 anvende spilleautomaterne i den periode, spillehallen er åben.
 § 8. Tilladelse til opstilling af spilleautomater kan kun  

 meddeles, hvis det må antages, at ansøgeren vil drive  

 virksomheden med spilleautomater på fuldt forsvarlig måde.
 Stk. 2. Ved afgørelsen af, om tilladelse til opstilling  

 af spilleautomater i en spillehal skal gives, kan der endvidere lægges  

 vægt på spillehallens størrelse, dens placering m.v.
§ 9. Ved spillemyndighedens afgørelse af, om en  

 ansøgning om tilladelse til spilleautomater skal imødekommes,  

 er kommunalbestyrelsens indstilling til, at der meddeles sådanne  

 tilladelser, vejledende for spillemyndigheden.
Tilladelse til opstilling af  

 spilleautomater kan ikke meddeles, hvis politiet af ordensmæssige  

 grunde finder, at tilladelsen ikke bør gives.
§ 10. Tilladelse til opstilling af spilleautomater kan  

 meddeles personer, der opfylder betingelsen i § 22 og 1)	har bopæl her i landet, 2)	er fyldt 21 år, 3)	ikke er under værgemål efter værgemålslovens  

 § 5 eller under samværgemål efter  

 værgemålslovens § 7, 4)	hverken har anmeldt betalingsstandsning eller er under konkurs, 5)	ikke har betydelig forfalden gæld til det offentlige og 6)	ikke er dømt for strafbart forhold, der begrunder  

 nærliggende fare for misbrug af adgangen til at drive virksomhed med  

 spilleautomater, jf. straffelovens § 78, stk. 2.
 Stk. 2. Bopælskravet i stk. 1, nr. 1, finder ikke  

 anvendelse i det omfang andet følger af Det Europæiske  

 Fællesskabs regler eller andre internationale forpligtelser.
 § 11. Tilladelse til opstilling af spilleautomater kan  

 meddeles selskaber, når de er registreret i Erhvervs- og  

 Selskabsstyrelsen, og opfylder betingelserne i § 10, stk. 1, nr. 4  

 og 5, og § 22. Der kan endvidere under samme betingelser meddeles  

 tilladelse til andre foreninger, fonde og lignende.
 Stk. 2. Det er en betingelse for meddelelse af tilladelse, at  

 direktøren og bestyrelsesmedlemmerne i de i stk. 1 nævnte  

 selskaber m.v. opfylder betingelserne i § 10.
Stk. 3. Indtræder nye medlemmer i direktionen eller  

 bestyrelsen, skal selskabet inden 14 dage anmelde dette til  

 spillemyndigheden.
Spillemyndigheden afgør herefter, om tilladelsen  

 kan opretholdes.
Kan tilladelsen ikke opretholdes, finder bestemmelserne i  

 §§ 12-14 anvendelse.
 Stk. 4. Kravet i stk. 1 gælder ikke i det omfang  

 andet følger af Det Europæiske Fællesskabs regler eller  

 andre internationale forpligtelser.
Bortfald, tilbagekaldelse m.v. af tilladelser § 12. En tilladelse bortfalder, når indehaveren af  

 tilladelsen afgår ved døden eller ophører med at opfylde  

 betingelserne i § 10, stk. 1, nr. 1 og 3-4, eller stk. 2, for  

 den udstedte tilladelse.
 Stk. 2. En tilladelse til opstilling og drift af  

 spilleautomater i en restaurant bortfalder, når restaurantens  

 alkoholbevilling inddrages eller bortfalder.
Stk. 3. Uanset stk. 1 kan tilladelsesindehaverens  

 dødsbo eller ægtefælle, der sidder i uskiftet bo, en  

 tilladelsesindehaver, der har anmeldt betalingsstandsning,  

 tilladelsesindehaverens konkursbo eller en værge for en  

 tilladelsesindehaver, der er under værgemål efter  

 værgemålslovens §§ 5, 6 eller 7, fortsætte med at  

 udbyde spillet med henblik på afvikling, hvis der sker anmeldelse herom  

 til spillemyndigheden inden 14 dage efter dødsfaldet, anmeldelse af  

 betalingsstandsningen, konkursdekretets afsigelse eller  

 værgemålets iværksættelse.
Adgangen hertil  

 gælder kun i 6 måneder efter den begivenhed, der medførte  

 tilladelsens bortfald.
§ 13. En tilladelse kan tilbagekaldes hvis 1)	indehaveren har gjort sig skyldig i grov eller i gentagen  

 overtrædelse af denne lov, af bestemmelser fastsat i henhold til loven,  

 eller af vilkår for tilladelsen, 2)	indehaveren af tilladelsen ikke længere kan  

 sandsynliggøre, at vedkommende vil kunne drive virksomhed med at  

 udbyde spil på spilleautomater på fuldt forsvarlig  

 måde, 3)	virksomheden med at udbyde spil på spilleautomater er til  

 væsentlig forstyrrelse af den offentlige orden, eller 4)	indehaveren af tilladelsen har forfalden gæld fra virksomheden  

 med spilleautomater, der væsentligt overstiger den sikkerhed, der er  

 stillet efter § 22, eller har betydelig forfalden gæld til det  

 offentlige.
Stk. 2. Afgørelse i sager omfattet af stk. 1, nr.  

 1, træffes af domstolene.
I øvrigt tilkommer kompetencen  

 spillemyndigheden.
Spillemyndighedens afgørelse skal indeholde  

 oplysning om adgangen til at begære domstolsprøvelse og om  

 fristen herfor.
 Stk. 3. Tilbagekaldelse af tilladelse efter stk. 1 sker  

 på tid fra 1-5 år eller indtil videre.
§ 14. Spillemyndighedens afgørelse efter § 13,  

 stk. 2, 2. pkt., kan af tilladelsesindehaveren forlanges indbragt for  

 domstolene, og spillemyndighedens afgørelse efter § 18,  

 stk. 2, kan forlanges indbragt af bestyreren.
Anmodningen herom skal  

 fremsættes overfor spillemyndigheden inden 4 uger efter, at  

 afgørelsen er meddelt den pågældende.
Sagen indbringes  

 herefter af spillemyndigheden for retten i den borgerlige retsplejes  

 former.
Stk. 2. Anmodningen om indbringelse af sagen for retten har  

 ikke opsættende virkning, medmindre retten ved kendelse bestemmer, at  

 indehaveren af tilladelsen skal have adgang til at udbyde spil på  

 spilleautomater under sagens behandling.
Ankes en dom, hvorved en  

 tilbagekaldelse af en tilladelse ikke findes lovlig, kan den ret, der har  

 afsagt dommen, eller den ret, hvortil sagen er indbragt, bestemme, at spil  

 på spilleautomater ikke må udbydes under ankesagens  

 behandling.
Kontrol m.v. af spilleautomater § 15. Indehaveren af en tilladelse skal ved opslag  

 redegøre for spillereglerne og den anvendte udbetalingsprocent.
§ 16.Varegevinster omfatter ikke gavekort og stærke  

 drikke og må ikke ombyttes til penge.
Retten til frispil eller  

 forlænget spilletid anses ikke for gevinst.
§ 17. En spilleautomat skal inden opstilling være  

 godkendt af et af spillemyndigheden akkrediteret institut.
Hvis der i  

 godkendelsesperioden foretages konstruktive ændringer på  

 automaten, skal den inden ibrugtagning godkendes påny.
Stk. 2. Når den i stk. 1 nævnte godkendelse  

 har fundet sted, forsyner det akkrediterede institut automaterne med en  

 mærkat med oplysning herom.
Mærkaten må ikke kunne fjernes  

 uden at ødelægges.
 Stk. 3. Udgifterne ved kontrol m.v. afholdes af  

 tilladelsesindehaveren.
 Spillehallers personale, adgangskrav m.v.
§ 18. Den daglige drift af en spillehal skal forestås af  

 tilladelsesindehaveren selv eller af en bestyrer.
Er tilladelsesindehaver et  

 selskab m.v., jf. § 11, skal spillehallen ledes af en bestyrer.  

 Bestyrere af spillehaller skal opfylde betingelserne i § 10,  

 stk. 1, nr. 1-3, og stk. 2. Bestyrere må ikke have udvist en  

 sådan adfærd, at der er grund til at antage, at de ikke vil lede  

 spillehallen på fuldt forsvarlig måde.
Stk. 2. Bestyrere skal godkendes af spillemyndigheden.  

 Godkendelsen bortfalder, hvis bestyreren ikke længere opfylder en eller  

 flere af de i stk. 1, nævnte betingelser.
Godkendelsen kan  

 tilbagekaldes, hvis bestyreren ikke længere kan antages at ville lede  

 spillehallen på fuldt forsvarlig måde.
 Stk. 3. Ansatte i en spillehal skal være fyldt 18  

 år.
 § 19. Personer under 18 år må ikke få adgang  

 til spillehaller og må ikke spille på gevinstgivende  

 spilleautomater i restauranter.
§ 20. I restauranter med alkoholbevilling, der har tilladelse  

 til opstilling og drift af gevinstgivende spilleautomater, må ikke  

 udbydes andre spil med kontantgevinster.
I spillehaller må kun udbydes  

 spil på gevinstgivende spilleautomater.
Stk. 2. I en spillehal må der ikke finde anden  

 erhvervsvirksomhed sted end spil på gevinstgivende spilleautomater.  

 Opstilling af morskabsautomater kan ikke finde sted.
Salg af konfekturevarer  

 og drikkevarer, bortset fra stærke drikke, kan dog finde sted i det  

 omfang sådan virksomhed ikke omfattes af hotel- og  

 restaurationsloven.
 § 21. Skatteministeren fastsætter nærmere regler  

 om spillene og afviklingen af disse, regler for godkendelse af  

 spilleautomater, godkendelsesperioden samt vilkår for  

 tilladelserne.
Kapitel 3. Afgifter - De statslige told- og  

 skattemyndigheder Afgifternes størrelse m.v.
 § 22. Afgiftspligtige personer eller selskaber, der driver  

 virksomhed med spilleautomater, som kræver tilladelse efter denne lov,  

 skal anmelde deres virksomhed til registrering hos de statslige told- og  

 skattemyndigheder.
 Stk. 2. Inden registrering af en spillevirksomhed hos de  

 statslige told- og skattemyndigheder, skal tilladelsesindehaveren stille en  

 sikkerhed for skyldige afgifter på 7.500 kr. for spilleautomater i en  

 restaurant og 95.000 kr. for spilleautomater i en spillehal.
 Stk. 3. Opkrævningslovens § 11 om  

 sikkerhedsstillelse finder ikke anvendelse.
 § 23. Af spilleautomater med pengegevinster betales en  

 afgift på 45 pct. af det beløb, hvormed spilleindsatserne i en  

 spillehal eller en restaurant overstiger gevinsterne  

 (bruttospilleindtægten).
 Stk. 2. Af spilleautomater opstillet i en restaurant betales  

 udover den i stk. 1, nævnte afgift, en afgift på 30 pct. af  

 den del af bruttospilleindtægten for afgiftsperioden, jf. § 28,  

 der overstiger 25.000 kr.
 Stk. 3. Af spilleautomater opstillet i en spillehal betales  

 udover den i stk. 1, nævnte afgift, en afgift på 30 pct. af  

 den del af bruttospilleindtægten for afgiftsperioden, jf. § 28,  

 der overstiger 125.000 kr. med et tillæg på 3.000 kr. pr. automat  

 for indtil 50 automater og et tillæg på 1.500 kr. pr. automat  

 derudover.
 § 24. Af spilleautomater med andre gevinster end penge  

 opstillet i spillehaller i omrejsende tivolier, på markedspladser,  

 dyrskuer og lignende steder, betales en afgift på 25 pct. af  

 bruttospilleindtægten.
 Stk. 2. Af de i stk. 1 nævnte automater betales  

 endvidere en afgift på 30 pct. af den del af  

 bruttospilleindtægten for afgiftsperioden, jf. § 28, der  

 overstiger 125.000 kr. med et tillæg på 3.000 kr. pr. automat for  

 indtil 50 automater og et tillæg på 1.500 kr. pr. automat  

 derudover.
§ 25. Indehaveren af en tilladelse til en stationær  

 spillehal kan til de i § 38 nævnte lokale, velgørende  

 formål udlodde midler fra spillehallens drift, der giver nedslag med 95  

 pct. i den del af afgiften efter § 23, der overstiger 30 pct. af  

 bruttospilleindtægten.
Midler fra spillehaller, hvortil Dansk  

 Tipstjeneste A/S har tilladelse, skal dog udloddes til de i tips- og  

 lottoloven nævnte velgørende formål.
 Stk. 2. Anvendes de i stk. 1, nævnte midler ikke  

 til velgørende formål i den kommune, hvor spillehallen er  

 beliggende, jf. § 38, kan den afgift, der er givet nedslag for,  

 kræves tilbagebetalt af den spillehal, der har udloddet midlerne.
 Stk. 3. Skatteministeren fastsætter de nærmere  

 regler om betingelserne for udlodning af afgiften.
 § 26. Af bruttospilleindtægten af spilleautomater  

 opkræves en afgift på 1 pct., hvoraf to tredjedele anvendes til  

 behandling af ludomani og en tredjedel anvendes til forskning i ludomani.
 § 27. Gevinster vundet på gevinstgivende spilleautomater  

 som omhandlet i denne lov er fritaget for indkomstskat til stat og  

 kommune.
Afregning af afgiften § 28. Tilladelsesindehaveren skal efter udløbet af hver  

 afgiftsperiode, der er kalendermåneden, angive størrelsen af den  

 afgiftspligtige bruttospilleindtægt til de statslige told- og  

 skattemyndigheder.
Angivelsen skal være underskrevet af  

 tilladelsesindehaveren.
Stk. 2. Afgives den i stk. 1 omhandlede angivelse ikke  

 inden udløbet af den nævnte frist, skal de statslige told- og  

 skattemyndigheder give spillemyndigheden meddelelse herom.
Spillemyndigheden  

 træffer herefter afgørelse om, hvorvidt tilladelsen skal  

 tilbagekaldes.
 § 29. En tilladelsesindehaver, der udlodder midler efter  

 § 25 til lokale, velgørende formål, kan fratrække det  

 fradragsberettigede beløb i den afgift, der skal betales efter  

 opkrævningslovens § 2, stk. 4.
 § 30. De statslige told- og skattemyndigheder kan  

 pålægge en tilladelsesindehaver, der ikke har betalt afgift  

 rettidigt, at afgive angivelsen, jf. § 28, stk. 1, for kortere  

 perioder end en måned.
 Stk. 2. De statslige told- og skattemyndigheder kan endvidere  

 pålægge en tilladelsesindehaver, der ikke har betalt afgift  

 rettidigt, en kortere betalingsfrist end den i opkrævningslovens  

 § 2, stk. 4, angivne.
Kapitel 4. Regnskab og kontrol m.v. -  

 Fællesbestemmelser Regnskab og kontrol § 31. Tilladelsesindehaveren skal føre et regnskab, der  

 kan danne grundlag for opgørelsen af den afgiftspligtige  

 bruttospilleindtægt og ved opgørelsen af og kontrollen med  

 afgiftens berigtigelse.
 Stk. 2. Skatteministeren kan fastsætte regler for  

 regnskabsførelse, opgørelse, angivelse og indbetaling af  

 afgiften.
 § 32. Spillemyndigheden og de statslige told- og  

 skattemyndigheder har, hvis det skønnes nødvendigt, til enhver  

 tid mod behørig legitimation uden retskendelse adgang til at foretage  

 eftersyn i lokaler, der benyttes af tilladelsesindehavere, og til at efterse  

 tilladelsesindehaveres spilleautomater, forretningsbøger,  

 øvrige regnskabsmateriale samt korrespondance m.v.
 Stk. 2. Velgørende formål, jf. § 38, der  

 modtager midler fra spillehaller med den virkning, at spillehallen får  

 nedslag i afgiften, jf. § 25, stk. 1, skal på begæring  

 meddele de statslige told- og skattemyndigheder oplysninger om de modtagne  

 midler og dokumentation for deres anvendelse.
 Stk. 3. Leverandører og udlejere af spilleautomater og  

 dele hertil skal på begæring meddele spillemyndigheden og de  

 statslige told- og skattemyndigheder oplysninger om deres leverancer til  

 tilladelsesindehavere efter denne lov.
 Stk. 4. Tilladelsesindehavere og de af denne  

 beskæftigede personer skal yde spillemyndigheden og de statslige told-  

 og skattemyndigheder fornøden vejledning og hjælp ved  

 foretagelsen af de i stk. 1 nævnte eftersyn.
 Stk. 5. I det omfang oplysninger som nævnt i stk. 1  

 er registreret elektronisk, omfatter myndighedernes adgang til disse  

 oplysninger også en elektronisk adgang hertil.
 § 33. Politiet yder spillemyndigheden og de statslige told- og  

 skattemyndigheder bistand til kontrol efter § 32, stk. 1.  

 Skatteministeren kan efter forhandling med justitsministeren fastsætte  

 nærmere regler herom.
 § 34. Skatteministeren kan fastsætte de bestemmelser om  

 kontrolforanstaltninger, der er nødvendige for lovens  

 gennemførelse.
 Stk. 2. Skatteministeren kan fastsætte bestemmelser om  

 indsatser, gevinststørrelse, tilbagebetalingsprocent m.v.
 Klager m.v.
§ 35. Skatteministeren kan bemyndige spillemyndigheden og de  

 statslige told- og skattemyndigheder til at træffe afgørelser  

 efter denne lov.
Ministeren kan fastsætte regler om adgangen til at  

 klage over afgørelserne herunder om, at afgørelserne ikke kan  

 indbringes for højere administrativ myndighed.
 § 36. Landsskatteretten påkender klager over de  

 statslige told- og skattemyndigheders afgørelser i 1. instans  

 af:
 1)	Spørgsmål om, hvilket beløb afgifterne skal  

 beregnes af.
 2)	Spørgsmål om, hvorvidt der er tale om  

 velgørende, lokale formål efter § 38 som efter § 25  

 kan modtage midler med afgiftsnedsættelse til følge.
 Stk. 2. Reglerne i skattestyrelseslovens kapitel 3 og 3 A  

 finder anvendelse ved klage til Landsskatteretten efter stk. 1.
§ 37. Klager over afgørelse truffet af  

 spillemyndigheden kan påklages til et spillenævn bestående  

 af en repræsentant med kendskab til branchen, en repræsentant for  

 Told- og Skattestyrelsen og en repræsentant for Skatteministeriets  

 departement.
Departementets repræsentant er formand for  

 nævnet.
Stk. 2. Nævnets medlemmer udnævnes af  

 skatteministeren for perioder af 6 år.
Genudnævnelse kan finde  

 sted.
Nedslagsberettigede lokale, velgørende formål § 38. De lokale, velgørende formål, hvortil der kan  

 udloddes midler fra automatspil med den virkning, at afgiften for en  

 spillehal nedsættes, jf. § 25, er velgørende formål  

 svarende til formål omfattet af momslovens § 13, stk. 1, nr.  

 18, når midlerne finder anvendelse i den kommune, hvor spillehallen er  

 beliggende.
 Stk. 2. Som lokale, velgørende formål, hvortil  

 der kan ske udlodning med den virkning, at afgiften for en spillehal  

 nedsættes efter § 25, anses endvidere kulturelle arrangementer  

 på friluftsscener og i koncertsale med musik og sang, teater med  

 pantomime- og børneforestillinger og pige- og drengegarder i store  

 forlystelsesparker.
Andre bestemmelser § 39. Gebyrer efter § 3, stk. 3, kan inddrives ved  

 udpantning.
Kapitel 5. Straffebestemmelser § 40. Medmindre højere straf er forskyldt efter den  

 øvrige lovgivning, straffes med bøde den, der forsætligt  

 eller groft uagtsomt 1)	overtræder § 6, stk. 1, § 11, stk. 3,  

 § 12, stk. 3, § 15, § 16, § 17, stk. 1,  

 § 18, stk. 2 og 3, § 19, § 20, § 31, stk. 1, og  

 § 32, stk. 2, 3 og 4, 2)	afgiver urigtige eller vildledende oplysninger eller fortier  

 oplysninger i forbindelse med udstedelse af tilladelse, 3)	afgiver urigtige eller vildledende oplysninger eller fortier  

 oplysninger til brug ved afgiftskontrollen, 4)	undlader at efterkomme et meddelt påbud efter § 30,  

 stk. 1 og 2, 5)	fortsætter med at udbyde spil på spilleautomater, selv  

 om tilladelsen hertil er bortfaldet efter § 12 eller tilbagekaldt af  

 spillemyndigheden efter § 13.
 Stk. 2. I forskrifter, der udstedes i medfør af loven,  

 kan der fastsættes straf af bøde for den, der forsætligt  

 eller groft uagtsomt overtræder bestemmelser i forskrifterne.
 Stk. 3. Den, der begår en af de nævnte  

 overtrædelser med forsæt til at unddrage statskassen afgift,  

 straffes med bøde, hæfte eller fængsel indtil 2  

 år.
 Stk. 4. Der kan pålægges selskaber m.v. (juridiske  

 personer) strafansvar efter reglerne i straffelovens 5. kapitel.
 § 41. Skønnes en overtrædelse ikke at ville  

 medføre højere straf end bøde, kan skatteministeren  

 eller den, ministeren bemyndiger dertil tilkendegive, at sagen kan  

 afgøres uden retslig forfølgning, såfremt den  

 pågældende erkender sig skyldig i overtrædelsen og  

 erklærer sig rede til inden for en nærmere angiven frist, der  

 efter begæring kan forlænges, at betale en i tilkendegivelsen  

 angivet bøde.
 Stk. 2. Med hensyn til den i stk. 1, nævnte  

 tilkendegivelse finder bestemmelsen om tiltalerejsning i retsplejelovens  

 § 931 tilsvarende anvendelse.
 Stk. 3. Betales bøden i rette tid, eller bliver den  

 efter vedtagelse inddrevet eller afsonet, bortfalder videre  

 forfølgning.
 Stk. 4. Ransagning i sager om overtrædelse af  

 bestemmelser i denne lov sker i overensstemmelse med retsplejelovens regler  

 om ransagning i sager, som efter loven kan medføre frihedsstraf.
Kapitel 6. Overgangs- og  

 ikrafttrædelsesbestemmelser § 42. Loven træder i kraft den 1. januar 2001. § 43  

 træder dog i kraft dagen efter bekendtgørelse i Lovtidende.
 § 43. I restauranter uden alkoholbevilling kan ikke opstilles  

 gevinstgivende spilleautomater.
 § 44. Gevinstgivende spilleautomater med gyldige  

 synserklæringer opstillet i restaurationer uden alkoholbevilling, som  

 senest på dagen for offentliggørelsen af denne lov er anmeldt  

 til politiet efter hotel- og restaurationslovens § 26, stk. 1,  

 eller er omfattet af en tilladelse fra politiet efter lovens § 26,  

 stk. 2, kan i henhold til de gældende regler være opstillet  

 indtil udløbet af december måned 2001.
 Stk. 2. Spillemyndigheden kan efter en konkret vurdering  

 dispensere fra den i stk. 1 nævnte frist.
 § 45. Gevinstgivende spilleautomater med gyldige  

 synserklæringer opstillet i henhold til § 5, stk. 2, i  

 cirkulære nr. 16 af 4. februar 1988 om offentlige forlystelser eller i  

 restauranter med alkoholbevilling efter hotel- og restaurationslovens  

 § 26, stk. 1 eller 2, samt automater opstillet privat, skal inden  

 udløbet af december 2001være omfattet af en tilladelse efter  

 § 6.
 § 46. I hotel- og restaurationsloven, jf.  

 lovbekendtgørelse nr. 203 af 31. marts 1998, foretages følgende  

 ændringer:
 1. § 26 affattes således:
»§ 26. Kommunalbestyrelsen kan fastsætte, at der for  

 ikkegevinstgivende spilleautomater betales en afgift til kommunen.
Afgiften  

 opkræves kvartalsvis.
Afgiften vil kunne fastsættes som et fast  

 beløb for hver automat eller som en procentdel af det indspillede  

 beløb eller som en kombination heraf.
Der betales ikke afgift for  

 indtil to ikkegevinstgivende spilleautomater.
Den årlige afgift for de  

 følgende spilleautomater må højst udgøre 4.000 kr.  

 for hver spilleautomat.
 Stk. 2. I restaurationer kan politiet forbyde optræden  

 for offentligheden, offentlig dans, musik, spil og lignende.«.
 2. I § 34, stk. 1, ændres »§ 26,  

 stk. 2, 7 og 8« til: »§ 26, stk. 2«.
 3. I § 37, stk. 1, nr. 1, udgår: »§ 26,  

 stk. 1, stk. 2, 1. pkt., og stk. 7,« og i nr. 3  

 ændres »§ 26, stk. 8« til: § 26, stk. 2«.
 § 47. I bilag 1, liste A, i lov nr. 169 af 15. marts  

 2000 om opkrævning af skatter og afgifter m.v. indsættes: »Lov om  

 gevinstgivende spilleautomater.«.
 § 48. Skatteministeren afgiver inden udgangen af  

 folketingsåret 2003-2004 en redegørelse med henblik på en  

 eventuel revision af loven.
 § 49. Loven gælder ikke for Færøerne og  

 Grønland.
Bemærkninger til lovforslaget Almindelige bemærkninger I.
Lovforslagets formål Lovforslaget har som formål:
at bekæmpe det ulovlige spilleautomatmarked.  

 Lovforslaget søger at begrænse dette marked gennem en styrket  

 central kontrol og ved at der lovligt kan udbydes spil med  

 kontantgevinster, at sikre større neutralitet i beskatningen  

 af spilleautomater.
Alle spilleautomater pålægges derfor en  

 afgift på niveau med den afgift, der betales af kasinoer.
Der  

 åbnes endvidere mulighed for nedslag i afgiften ved udlodning til  

 velgørende formål, at begrænse ludomani.
I udenlandske  

 undersøgelser er det hidtil skønnet, at indtil ca. 2 pct. af  

 befolkningen kan risikere at blive afhængige af spil.
En nyere stor  

 undersøgelse fra USA viser dog en betydelig mindre procentdel.
Med  

 lovforslaget vil kontrollen med spillestederne blive skærpet kraftigt.  

 Samtidig bliver der tilført flere ressourcer til forskning i og  

 behandling af ludomani, at sikre udlodningsmidler til velgørende  

 formål.
For at bevare de midler til lokale, velgørende  

 formål, som nogle spilleklubber i dag udlodder, vil stationære  

 spilleklubber med spilleautomater kunne få nedslag i afgiften for  

 midler, der er udloddet til et lokalt, velgørende formål, at undgå at kasinoer rammes.
Kun kasinoer har  

 i dag mulighed for lovligt at opstille spilleautomater, som kan give store  

 pengegevinster.
Kasinoerne har en interesse i at få fjernet  

 konkurrencen fra de ulovlige spilleklubber og i, at spilleautomatmarkedet  

 pålægges samme høje afgifter som kasinoer.
II.
Gældende regler vedrørende spilleautomater uden for  

 kasinoer Gevinstgivende spilleautomater kan efter gældende  

 regler opstilles på forlystelsessteder og i restauranter.  

 Spilleautomater kan endvidere opstilles privat, når de ikke anvendes  

 erhvervsmæssigt.
 Efter Justitsministeriets cirkulære nr. 16 af 4.  

 februar 1988 om offentlige forlystelser med senere ændringer kan  

 politiet på et forlystelsessted tillade opstilling af indtil 40  

 gevinstgivende spilleautomater for hver to bemandede køreforretninger  

 under forudsætning af, at stedet fortsat har karakter af et egentligt  

 forlystelsessted.
Da cirkulæret ikke indeholder en nærmere  

 angivelse af, hvad der skal forstås ved et forlystelsessted, har  

 politiet i de senere år givet tilladelse til en række  

 indendørs forlystelsessteder i tidligere forretningslokaler eller  

 andre erhvervslokaler.
Disse steder fremtræder ofte som spillehaller og  

 ikke egentlige forlystelsessteder, selv om kravet til opsætning af  

 køreforretninger er opfyldt.
Ifølge § 26 i hotel- og restaurationsloven kan  

 der uden tilladelse opstilles indtil 3 spilleautomater i restaurationer, hvis  

 der gives politiet meddelelse herom.
Opstilling af mere end 3 automater  

 kræver derimod en tilladelse fra politiet.
I henhold til § 26 har  

 Justitsministeriet udstedt bekendtgørelse nr. 860 af 10. oktober 1994  

 om spilleautomater i restauranter m.v.
 For spilleautomater opstillet både på  

 forlystelsessteder og i restauranter gælder ifølge  

 Justitsministeriets retningslinier af 3. juni 1996 for godkendelse af  

 gevinstgivende spilleautomater, at indsatsen pr. spil ikke må overstige  

 50 øre, at gevinsterne ved spillet ikke må overstige  

 værdien af 300 kr. i spillemærker, og at  

 tilbagebetalingsprocenten ikke må være under 74.  

 Spillemærkerne må ikke ombyttes med penge, men kun anvendes til  

 fortsat spil, give adgang til andre forlystelser eller anvendes til  

 køb af varer på forlystelsesstedet eller i restauranten, bortset  

 fra stærke drikke.
 For spilleautomater begge steder gælder ligeledes,  

 at de med 3 års mellemrum skal synes af et akkrediteret institut, der  

 skal attestere, at en række nærmere anførte tekniske krav  

 er opfyldt.
 Omsætningen fra spilleautomater i såvel  

 restaurationer som på forlystelsessteder er momspligtig.  

 Restaurationsautomater kan endvidere af kommunen pålægges en  

 afgift, der højst må udgøre 20.000 kr. for den  

 først opstillede automat, 24.000 kr. for den anden og 28.000 kr. for  

 hver af de følgende automater.
Af oplysninger indhentet fra landets politikredse i 1996,  

 jf.
Justitsministeriets betænkning 1344 om spil på  

 forlystelsessteder, i restaurationer og foreninger, København 1997,  

 fremgår det, at der dengang var opstillet godt 2.600 gevinstgivende  

 spilleautomater på forlystelsessteder m.v. og knap 5.000  

 spilleautomater i restauranter.
Dansk Automat Brancheforening  

 skønnede, at der i 1999 var opstillet ca. 7.000 spilleautomater i  

 restauranter og ca. 3.500 spilleautomater på forlystelsessteder, jf.  

 Finansministeriets rapport Spil i Danmark, juni 1999.
Foruden spilleautomater i restaurationer og på  

 forlystelsessteder findes der spilleklubber, der er eller fremstår som  

 private og hvor spilleautomaterne angiveligt ikke anvendes  

 erhvervsmæssigt.
Antallet af spilleautomater i sådanne klubber  

 kendes ikke.
Private ikke-erhvervsmæssigt anvendte spilleautomater er  

 ikke underlagt nogen regulering.
Politikredsene havde i 1996 kendskab til 117  

 klubber med i alt ca. 2.500 spilleautomater.
Flere politikredse angav dog, at  

 de ikke havde nærmere kendskab til antallet af spilleklubber.
I 1999  

 skønnede Dansk Automat Brancheforening, at der findes ca. 5.100  

 spilleautomater i såkaldte private klubber og foreninger, jf.
Spil i  

 Danmark, juni 1999.
III.
Lovforslagets indhold Lovforslaget indeholder regler for regulering og afgifter  

 af alle spilleautomater.
Spilleautomater i kasinoer er dog ikke omfattet af  

 lovforslaget, men reguleres fortsat i henhold til lov om spillekasinoer, jf.  

 Justitsministeriets lovbekendtgørelse nr. 861 af 10. oktober 1994, og  

 pålægges afgifter i henhold til lov om afgift af spillekasinoer,  

 jf.
Skatteministeriets lovbekendtgørelse nr. 109 af 22. februar  

 1999.
 Overførsel af kompetencen til at fastsætte  

 regler vedrørende spilleautomater udenfor kasinoer vil ved kongelig  

 resolution blive overført fra erhvervsministeren og justitsministeren  

 til skatteministeren inden lovforslaget træder i kraft den 1. januar  

 2001.
 Lovforslagets nærmere indhold er  

 følgende:
 1. Der oprettes i Told- og Skattestyrelsen en central  

 spillemyndighed, der skal give tilladelse til opstilling og drift af alle  

 spilleautomater.
 2. Alle spilleautomater skal give kontantgevinster,  

 bortset fra spilleautomater i de omrejsende tivolier, på markedspladser  

 m.v., der efter tilladelsesindehaverens ønske i stedet kan udbydes med  

 varegevinster.
 3. Spilleautomater med kontantgevinster kan kun opstilles  

 i spillehaller og i restauranter med alkoholbevilling, og spilleautomater med  

 varegevinster kan kun opstilles i spillehaller i omrejsende tivolier.
4. Der opkræves af alle spilleautomater afgifter  

 svarende til afgiften af spillekasinoer på 45/75 pct. af  

 bruttospilleindtægten.
Da spilleautomater med varegevinster i  

 modsætning til spilleautomater med pengegevinster er momspligtige, vil  

 grundafgiften af disse spilleautomater være 25 pct. af  

 bruttospilleindtægten.
5. Stationære spillehaller kan udlodde midler til  

 visse lokale velgørende formål.
Ved selv at betale 5 pct. af det  

 udloddede beløb, kan spillehallen få nedslag med det udloddede  

 beløb i den del af afgiften, der udgør mere end 30 pct. af  

 bruttospilleindtægten.
Skatteministeren får endvidere bemyndigelse til at  

 fastsætte bestemmelser om kontrolforanstaltninger m.v.
Det  

 foreslås, at skatteministeren bl.a. fastsætter bestemmelser om,  

 at alle spilleautomater skal kobles til en central kontrolcomputer hos  

 spillemyndigheden, således at spilleomsætning og  

 gevinstudbetaling på den enkelte spilleautomat kan kontrolleres.
 Et sådant krav vil imidlertid, ligesom andre krav  

 til spilleautomater, kræve notifikation efter EU s direktiv 98/34/EF  

 (informationsproceduredirektivet), og vil derfor først kunne  

 sættes i kraft, når notifikationsproceduren er gennemført.
IV.
Provenumæssige konsekvenser 1. Spilleautomatmarkedet.
A.
Omsætning.
 Hensigten med lovforslaget er, at der gennem mere  

 ensartede regler og adgang til kontantgevinster, skabes grundlag for, at  

 automatspillet i den grå-sorte zone bortfalder og erstattes med et  

 velkontrolleret legalt spilleudbud.
Lovforslagets regler vil ændre på den  

 nuværende sammensætning af aktører på  

 spilleautomatmarkedet og markedets struktur.
Overgang til kontantspil kan  

 bidrage til øget omsætning.
 Det er vanskeligt at fastlægge det nuværende  

 spilleautomatmarked med hensyn til antal automater og  

 bruttospilleindtægt (indskudssum fratrukket gevinster), herunder hvor  

 stor en del af bruttospilleindtægten, der kommer fra automatspillet i  

 den ikke registrerede del.
Det nuværende spilleautomatmarked skønnes at  

 generere en bruttospilleindtægt på 1 - 1,5 mia. kr. og omfatter i  

 størrelsesordenen 15.000 automater, jf. tabel 1, hvor der er vist  

 skøn for størrelsen af det eksisterende marked.
Skønnene  

 er behæftet med stor usikkerhed.
Tabel 1. Skøn for størrelsen af  

 spilleautomatmarkedet.
Gældende regler.
Ekskl.  

 kasinoautomaterne.
Gældende regler Antal automater Bruttospille- indtægt Ca. stk.
 Ca. mill. kr.
Restaurationsområdet 7.000 700 Forlystelsesområdet 3.500 200 Foreninger og spilleklubber 5.100 400 I alt 15.600 1.300 På restaurationsområdet  

 vil automater på lokaliteter uden alkoholbevilling blive nedtaget efter  

 en overgangsperiode.
Endvidere vil der ske en reduktion i antallet af  

 spilleautomater på restaurationer med alkoholbevilling, der i dag har  

 mere end tre automater.
Det skønnes, at i størrelsesordenen  

 1.500-2.000 automater efter overgangsperioden ikke længere vil  

 være opstillet.
Der findes i dag spillesteder med 5-10 spilleautomater,  

 hvor tilladelsen er givet efter restaurationsloven, og hvor spilleautomaterne  

 er opstillet i tilknytning til salg af andre spilprodukter som tipning, lotto  

 og totalisatorspil.
I det omfang, at automatdelen i disse spillesteder efter  

 de foreslåede regler opnår tilladelse som spillehal, vil det  

 medvirke til, at antallet af automater, der nedtages i lokaliteter uden  

 alkoholbevilling, formindskes.
Spillehalsområdet er i dag opdelt på de  

 mere traditionelle spillesteder (50-150 automater pr. spillehal) som Tivoli,  

 Dyrehavsbakken m.v., og mindre steder, hvor der er opstillet omkring 10-25  

 automater pr. sted.
Området må formodes at blive berørt af  

 den højere afgiftsbelastning, hvilket antages at betyde en nedgang i  

 antallet af automater.
Det antages, at en meget stor andel af automaterne og  

 bruttospilleindtægten på det nuværende  

spilleklubområde befinder sig i den grå-sorte zone, og at  

 de nye regler vil gøre dette spil mindre interessant.
Spillet bliver  

 efter forslaget underlagt de samme regler som spillehallerne, hvilket  

 betyder, at kontantspillet i en række tilfælde bliver med mindre  

 præmier (max. 300 kr.) og mindre indskud pr. spil (50 øre). Det  

 vil således alene være de spilleklubber, der kan opnå  

 tilladelse som spillehal, der vil være tilbage, herunder de reelle  

 støtteklubber.
 Det må forventes, at den frigivne omsætning  

 på det uregulerede område vil søge over mod det regulerede  

 område, hvilket primært vil være hos de eksisterende  

 spillehaller og de foreninger, hvor spillet i dag foregår under  

 kontrollerede former.
 Endvidere skønnes muligheden for afgiftsnedslag for  

 udlodning til lokale velgørende formål at kunne indebære,  

 at foreninger ser reglerne som en god mulighed for at styrke foreningens  

 indtægtsgrundlag ved at etablere en spillehal.
 Med udgangspunkt i ovennævnte vurderinger og en  

 forudsætning om uændret bruttospilleindtægt pr. automat  

 skønnes det, at grundlaget for den nye afgift vil være en  

 bruttospilleindtægt på i størrelsesordenen 1 mia. kr.  

 på spilleautomatmarkedet, jf. tabel 2.
Tabel 2. Skøn for størrelsen af  

 spilleautomatmarkedet efter lovforslagets regler.
Ekskl.  

 kasinoautomaterne.
Lovforslag Antal automater Bruttospille- indtægt Ca. stk.
 Ca. mill. kr.
Restaurationsområdet 5.500 600 Forlystelsesområdet 3.000 200 Foreninger og spilleklubber 3.500 200 I alt 12.000 1.000 B.
Omkostninger.
Det er vanskeligt at fastlægge omkostningsniveauet  

 for drift af såvel automater i restaurationer som i spillehaller.
Med  

 hensyn til restaurationsautomaterne vil omkostningerne afhænge af  

 prisen på automaten, afskrivningsperiode og udgifter til service m.v.  

 Der vil endvidere kunne være regionale forskelle, hvor omkostningerne  

 kan være lavere i udkantsområderne.
Prisen på automaterne  

 skønnes at kunne variere fra 30.000 - 50.000 kr. inkl. moms.
I Dansk Automat Brancheforenings høringssvar  

 forudsættes afskrivningsperioden til 2 år, hvilket forekommer, at  

 være en meget kort afskrivningsperiode.
Forlænges  

 afskrivningsperioden falder omkostningerne mærkbart.
Det samme vil  

 være tilfældet ved en lavere pris på service m.v.
I bilag 1  

 er vist eksempler på omkostningsniveauer for  

 restaurationsautomater.
Som det er tilfældet med restaurationsautomaterne,  

 vil omkostningerne ved at drive en spillehal variere betydeligt fra hal til  

 hal, og det kan være vanskeligt at få et realistisk billede af  

 omkostningsniveauet på det eksisterende marked.
Der vil typisk  

 være meget store forskelle afhængig af bl.a. beliggenheden.  

 Huslejeudgifterne kan variere betydeligt.
Eksempelvis fra 500 kr. - 1.000 kr.  

 pr. m2. Der kan også være store forskelle på  

 købsprisen på automaterne og prisen på leje af  

 automaterne.
Der vil også være forskel på, om der er tale  

 om en eksisterende spillehal, eller om der er tale om etablering af en  

 ny.
Med lovforslaget påløber der ekstra  

 omkostninger på 750 kr. pr. automattilladelse.
Når  

 spilleautomater bliver koblet til en central kontrolcomputer vil der  

 endvidere blive en udgift på ca. 5.000 kr. pr. spillested sammensat af  

 4.800 kr. i driftsomkostninger pr. telelink og 200 kr. til aflæsning af  

 en kontrolboks.
For hver kontrolboks påløber ca. 200 kr. til  

 daglig aflæsning.
Hertil kommer virkningen af, at afløftning af  

 moms på indkøb i tilknytning til spillevirksomheden bortfalder.  

 Endvidere kommer der engangsudgift på 20.000 kr. som følge af  

 etablering af kommunikationslinier og på 3.000 kr. til anskaffelse af  

 kontrolboks.
 2. Afgiftsstruktur.
 Med lovforslaget erstattes momsen og den  

 kommunale stykafgift for gevinstgivende spilleautomater med et sæt af  

 statslige afgifter.
 For spilleautomater opstillet i restaurationer  

 foreslås en statslig afgift på 45 pct. af hele  

 bruttospilleindtægten og yderligere 30 pct. af  

 bruttospilleindtægten over 25.000 kr. pr. md. pr. restauration (300.000  

 kr. pr. år).
For spillehaller foreslås en statslig afgift  

 på 45 pct. af hele bruttospilleindtægten og yderligere 30 pct. af  

 bruttospilleindtægten over en grænse på 125.000 kr. pr. md.  

 pr. spillehal.
Grænsen forhøjes med 3.000 kr. pr. automat for  

 hver automat der er opstillet indtil 50 automater, og 1.500 kr. pr. automat  

 derudover.
Det betyder, at en spillehal med 25 automater og en årlig  

 bruttospilleindtægt under 2,4 mill. kr. ikke skal betale den  

 progressive afgift.
Grænsen for en spillehal med 50 automater er 3,3  

 mill. kr.
For spillehaller, der udlodder beløb til lokale  

 velgørende formål, kan der opnås et afgiftsnedslag i den  

 del af afgiften, der overstiger 30 pct. af bruttospilleindtægten.
For  

 at opnå afgiftsnedslag skal der fremlægges dokumentation for, at  

 hele det udloddede beløb tilfalder lokale velgørende  

 formål.
 Der findes ikke sikre oplysninger om størrelsen af  

 momsindtægterne og den kommunale afgift på spilleautomaterne, men  

 de skønnes at udgøre henholdsvis ca. 100 mill. kr. og ca. 125  

 mill. kr. eller i alt ca. 225 mill. kr. årligt.
 3. Lovforslagets provenuvirkning.
 I tabel 3 er vist skøn for  

 lovforslagets provenuvirkning i perioden 2001-2004, hvor de nuværende  

 spilleautomater udfases, og de nye etableres.
Samlet skønnes lovforslaget at medføre et  

 netto merprovenu til staten på ca. 100 mill. kr. i 2001 voksende til  

 ca. 160 mill. kr. i 2004 og frem.
For finansåret 2001 skønnes  

 merprovenuet til ca. 100 mill. kr.
Provenuskønnene er behæftet  

 med betydelig usikkerhed.
 Tabel 3. Skøn for lovforslaget provenumæssige  

 konsekvenser for spilleautomater.
Gældende regler Lovforslag Ændring i forhold til gældende regler 2001 2002 2003 2004 2001 2002 2003 2004 Ca. mill. kr.
Moms 100 50 15 10 0 -50 -85 -90 -100 Kommunal stykafgift 125 75 25 20 0 -50 -100 -105 -125 Ny statsafgift1) - 200 385 385 385 200 385 385 385 I alt 225 325 425 415 385 100 200 190 160 1)	Ekskl. 1 pct. af bruttospilleindtægten til  

 forskning i og bekæmpelse af ludomani og inkl. provenu af  

 lønsumsafgiften.
Det er i beregningerne forudsat, at afgift af  

 spilleautomater opstillet i spillehaller reelt vil udgøre 30 pct., da  

 afgift herudover antages at blive kanaliseret tilbage til udlodning til  

 lokale velgørende formål.
Det skønnes med usikkerhed, at  

 der vil være mulighed for at ca. 50 mill. kr. på sigt vil kunne  

 tilfalde lokale velgørende formål.
 Momsprovenuet udfases over en periode i takt med, at  

 automaterne bliver kontantspilsautomater.
 Lovforslagets regler om, at restaurationer uden  

 alkoholbevilling i en 1-årig periode efter lovforslagets  

 ikrafttræden og derudover efter en særlig vurdering får  

 mulighed for at beholde de eksisterende automater, gør, at hovedparten  

 af disse automater formentlig først nedtages i løbet af en  

 kortere årrække, hvorfor det fulde momstab først  

 skønnes at fremkomme i 2004, jf. tabel 3.
I forbindelse med Forlystelsesudvalgets rapport nr. 1344  

 fra 1997 skønnedes ud fra en rundspørge til landets  

 politikredse, at kommunerne havde et samlet årligt provenu på ca.  

 88 mill. kr. i 1996, svarende til en gennemsnitlig afgift på 18.000 kr.  

 pr. automat ved ca. 5.000 automater.
Med et antal på ca. 7.000  

 restaurationsautomater i dag skønnes den kommunale afgift  

 således til ca. 125 mill. kr. årligt.
 For 2001 skønnes kommunernes provenutab til ca. 50  

 mill. kr., mens det fulde provenutab på ca. 125 mill. kr. vil fremkomme  

 i 2004, når alle automater opstillet i restaurationer uden  

 alkoholbevilling forudsættes at være nedtaget.
 Kommunernes provenutab som følge af bortfaldet af  

 den kommunale stykafgift forudsættes kompenseret via DUT.
 Endvidere vil der kunne fremkomme et vist merprovenu det  

 første år som følge af, at virksomhederne ved overgangen  

 til momsfri virksomhed skal regulere for tidligere godtgjort  

 indkøbsmoms.
Der fremkommer endvidere et provenu som følge af,  

 at spilleautomatmarkedet bliver lønsumsafgiftspligtigt.
Det  

 skønnes, at de fleste restauratører ikke vil skulle betale  

 lønsumsafgift som følge af bagatelgrænsen på 80.000  

 kr. i afgiftsgrundlaget.
Spilleautomatvirksomhederne og spillehallerne med  

 ansatte vil derimod typisk skulle betale lønsumsafgift.
Den samlede  

 lønsum kendes ikke, men provenuet af lønsumsafgiften for  

 spilleautomatområdet skønnes til i størrelsesordenen 5  

 mill. kr.
 Til styrkelse af indsatsen til forskning i og  

 bekæmpelsen af ludomani betales der 1 pct. af  

 bruttospilleindtægten, hvilket på sigt skønnes at  

 medføre et beløb til formålet på i  

 størrelsesordenen 10 mill. kr. årligt og det første  

 år ca. 5 mill. kr.
 4. Eksempler på virkning af de foreslåede  

 afgiftsregler.
 Restaurationer.
I tabel 4 og 5 er vist afgiftsberegningen for en  

 restauration med henholdsvis 1 og 3 automater efter de foreslåede  

 afgifter og efter de gældende regler med moms og kommunale  

 stykafgifter.
Den foreslåede afgift er 45 pct. af  

 bruttospilleindtægten og 30 pct. af bruttospilleindtægten over  

 25.000 kr. pr. måned pr. restauration (300.000 kr. pr. år).
Det er forudsat, at automaterne er belagt med den  

 maksimale kommunale stykafgift, der er 20.000 kr. for den første  

 automat, 24.000 kr. for den næste og 28.000 kr. for hver af de  

 efterfølgende automater.
Virkningen er vist for en automat, der koster  

 40.000 kr. inkl. moms og med en afskrivningsperiode på 2 og 4 år.  

 Service- og driftsomkostningerne er fastsat til 8.750 kr. pr. automat inkl.  

 moms på basis af oplysninger i Dansk Automat Brancheforenings  

 høringssvar, jf. bilag 1.
For den enkeltstående automat med en  

 bruttospilleindtægt på 75.000 kr. medfører lovforslaget  

 stort set uændret afgift i de situationer, hvor der betales den  

 maksimale kommunale afgift.
Reduktionen i overskuddet skyldes i dette  

 tilfælde de ekstra omkostninger i medfør af lovforslaget.
Ved en  

 afskrivningsperiode på 2 år falder overskuddet ekskl.  

 engangsudgift fra ca. 15.000 kr. til ca. 4.000 kr. og ved en  

 afskrivningsperiode på 4 år fra 23.000 kr. til 14.000 kr.
 Tabel 4. Eksempler på virkning af lovforslaget for  

 enkeltstående spilleautomat i restauration.
Gældende regler Lovforslag 2 årig afskrivningsperiode 4 årig afskrivningsperiode 2 årig afskrivningsperiode 4 årig afskrivningsperiode Kr.
 Kr.
Bruttospilleindtægt 75.000 75.000 Moms og kommunal afgift1) 35.000 - Ny statsafgift - 33.750 Afgift til bekæmpelse af ludomani (1  

 pct.) - 750 Overskud før omkostninger.
40.000 40.500 Nuværende omkostninger 24.600 16.600 24.600 16.600 Yderligere omkostninger efter lovforslag - - 11.900 9.900 Engangsudgift efter lovforslaget - - 23.000 23.000 Overskud efter omkostninger og engangsudgift 15.400 23.400 -19.000 -9.000 Overskud ekskl. engangsudgift 15.400 23.400 4.000 14.000 1) Ekskl. afløftning af indkøbsmoms efter  

 gældende regler.
Den kommunale afgift opkræves ikke i  

 alle kommuner og ikke altid med det maksimale beløb.
Hvis den  

 kommunale afgift ikke opkræves er afgiften 20.000 kr. lavere efter  

 gældende regler.
 For restaurationen med 3 automater er der også tale  

 om stort set uændret afgiftsbetaling, men et reduceret overskud, jf.  

 tabel 5.
 Tabel 5. Eksempler på virkning af lovforslaget for  

 restauration med 3 spilleautomater.
Gældende regler Lovforslag 2 årig afskrivningsperiode 4 årig afskrivningsperiode 2 årig afskrivningsperiode 4 årig afskrivningsperiode Kr.
 Kr.
Bruttospilleindtægt 300.000 300.000 Moms og kommunal afgift 1) 132.000 - Ny statsafgift - 135.000 Afgift til bekæmpelse af ludomani (1  

 pct.) - 3.000 Overskud før omkostninger.
168.000 162.000 Nuværende omkostninger 73.800 49.800 73.800 49.800 Yderligere omkostninger efter lovforslag - - 25.700 19.700 Engangsudgift efter lovforslaget - - 23.000 23.000 Overskud efter omkostninger og engangsudgift 94.200 118.200 39.500 69.500 Overskud ekskl. engangsudgift 94.200 118.200 62.500 92.500 1) Ekskl. afløftning af indkøbsmoms efter  

 gældende regler.
 I bilag 2 er vist virkningen af den  

 foreslåede afgiftsstruktur, hvis prisen på automaten er  

 henholdsvis 30.000 kr. og 50.000 kr. inkl. moms og afskrivningsperioden er 2  

 eller 4 år.
 Spillehaller.
Virkningen af de gældende regler og de  

 foreslåede afgiftsregler for spillehaller vil afhænge af  

 bruttospilleindtægten på automaterne og de forbundne omkostninger  

 ved at drive en spillehal.
Det højere afgiftsniveau vil gøre  

 det nødvendigt, at være mere opmærksom på  

 omkostningerne.
Overgang til kontantspil kan bidrage til en øget  

 omsætning.
Afgiften foreslås som nævnt til 45 pct. af  

 bruttospilleindtægten og 30 pct. af bruttospilleindtægten over  

 125.000 kr. pr. måned pr. spillehal.
De 125.000 kr. forhøjes med  

 3.000 kr. for hver automat, der er opstillet indtil 50 automater, og 1.500  

 kr. pr. automat derudover.
Virkningen af lovforslaget er vist for tre forskellige  

 omkostningsniveauer, jf. bilag 2. De 3 omkostningsniveauer er udtryk for en  

 stor spredning i omkostningerne ved at drive en spillehal.
Udgangspunktet for  

 eksemplerne er, at omkostningerne til forsikring, el, varme, vedligeholdelse  

 m.v. er ens, mens forskellen ligger i antagelserne om lønudgifter,  

 husleje og om automaterne er lejet eller købt.
Skønnene er  

 forbundet med usikkerhed.
Ved omkostningsniveau 1 købes automaterne  

 til en pris af 40.000 kr. inkl. moms og de afskrives over 4 år.  

 Serviceudgifterne er sat til 2.500 kr. pr. automat.
Det er lavere end for  

 restaurationsautomaterne, jf. tabel 4 og 5, men der må antages at  

 være stordriftsfordele ved opstilling af flere automater.
Huslejen er  

 500 kr. pr. m2 ekskl. moms, hvor hver automat kræver 3  

 m2. Lønnen er fastsat til 550.000 kr., svarende til 2 mands  

 løn (ca. 100 kr. i timen + feriepenge) og en daglig åbningstid  

 på 14 timer inkl. rengøring i 350 dage om året.
Det  

 forudsættes, at spillehallen ikke skal nyetableres.
Lønniveauet  

 er ens, uanset om der er 25 eller 50 automater.
Omkostningsniveau 2 svarer til 1, bortset fra  

 huslejen.
Den er fastsat til 1.000 kr. ekskl. moms pr. m2 og er  

 således udtryk for en bedre beliggenhed.
Ved omkostningsniveau 3 er det forudsat, at  

 spillehallen er nyetableret, hvorfor der afskrives på inventar.  

 Investeringen er foretaget for lånte midler.
Huslejen er 1.000 kr. pr.  

 m2 ekskl. moms.
Spilleautomaterne lejes til en pris inkl. service  

 på 1.500 kr. pr. md. ekskl. moms.
Spillehallen har åbent 365 dage  

 om året og lønudgiften er 600.000 kr. ved 25 automater og  

 825.000 kr. ved 50 automater.
Omkostningerne baserer sig i vidt omfang  

 på oplysninger fra Dansk Automat Brancheforening.
Omkostningerne er  

 ekskl. udgifter til evt. managementfunktion (tømning af automater og  

 bogholderi) og evt. udgifter til kassedifference.
I tabel 6 og 7 er vist virkningen for to spillehaller med  

 henholdsvis 25 og 50 automater.
Den gennemsnitlige bruttospilleindtægt  

 er 100.000 kr. pr. automat ved 25 automater og 75.000 kr. pr. automat ved 50  

 automater.
Den faldende bruttospilleindtægt pr. automat er  

 således udtryk for, at opstilling af yderligere automater ikke  

 nødvendigvis giver samme bruttospilleindtægt pr. automat.
 Efter de gældende regler betaler spillehaller, hvor  

 tilladelsen er givet efter forlystelsescirkulæret, alene moms af  

 bruttospilleindtægten.
I det omfang, at spillehallen efter gældende regler  

 er drevet erhvervsmæssigt vil overskuddet være skattepligtigt,  

 mens en reel støtteklub, hvor overskuddet går til almennyttige  

 formål ikke er skattepligtig af overskuddet.
Dette ændres ikke  

 med lovforslaget.
 Med lovforslaget reduceres overskuddet for spillehallen  

 med 25 automater fra ca. 1 mill. kr. efter gældende regler til ca.  

 190.000 - 230.000 kr. ved omkostningsniveau 1 og 2, jf. tabel 6.
 Der vil i eksemplerne ved omkostningsniveau 1 og 2  

 være mulighed for at udlodde 405.000 kr. af afgiften.
 Ved omkostningsniveau 3 kommer spillehallen ud med et  

 underskud på ca. 125.000 kr.
 Tabel 6. Eksempler på virkning af lovforslaget for  

 spillehal med 25 automater.
 Bruttospilleindtægt pr. automat på 100.000  

 kr.
Gældende regler Lovforslag Omkostningsniveau 1 Omkostningsniveau 2 Omkostningsniveau 3 Omkostningsniveau 1 Omkostningsniveau 2 Omkostningsniveau 3 Kr.
 Kr.
 Bruttospilleindtægt.
2.500.000 2.500.000 2.500.000 2.500.000 2.500.000 2.500.000 Moms 1) 500.000 500.000 500.000 - - - Ny statsafgift..
- - - 1.155.000 1.155.000 1.155.000 Afgift til bekæmpelse af ludomani (1  

 pct.) - - - 25.000 25.000 25.000 Overskud før omkostninger.
2.000.000 2.000.000 2.000.000 1.320.000 1.320.000 1.320.000 Nuværende omkostninger 960.000 997.500 1.260.000 960.000 997.500 1.260.000 Yderligere omkostninger efter lovforslag 129.350 134.350 184.350 Engangsudgift efter lovforslag - - - 32.000 32.000 32.000 Overskud efter omkostninger og engangsudgift 1.040.000 1.002.500 740.000 198.650 156.150 -156.350 Overskud ekskl. engangsudgift 1.040.000 1.002.500 740.000 230.650 188.150 -124.350 Evt. udlodning til lokale almennyttige  

 formål Afgift over 30 pct. af BSI til udlodning 405.000 405.000 - 5 pct. egenbetaling 21.316 21.316 - Øvrige overskud til udlodning 209.334 166.834 - Udlodning i alt 635.650 593.150 - 1) Ekskl. afløftning af indkøbsmoms efter  

 gældende regler.
 Med 50 automater og en  

 bruttospilleindtægt på 75.000 kr. pr. automat falder overskuddet  

 på ca. 1,6-1,7 mill. kr. efter gældende regler til ca. 240.000 -  

 330.000 kr. efter lovforslaget ved omkostningsniveau 1 og 2, jf. tabel 7. Der  

 er underskud ved omkostningsniveau 3.
 Der vil i eksemplerne ved omkostningsniveau 1 og 2  

 være mulighed for at udlodde 697.500 kr. af afgiften, jf. også  

 bilag 4, hvor afgiftsberegningen ved udlodning er uddybet.
 Tabel 7. Eksempler på virkning af lovforslaget for  

 spillehal med 50 automater.
 Bruttospilleindtægt pr. automat på 75.000  

 kr.
Gældende regler Lovforslag Omkostningsniveau 1 Omkostningsniveau 2 Omkostningsniveau 3 Omkostningsniveau 1 Omkostningsniveau 2 Omkostningsniveau 3 Kr.
 Kr.
 Bruttospilleindtægt.
3.750.000 3.750.000 3.750.000 3.750.000 3.750.000 3.750.000 Moms 1) 750.000 750.000 750.000 - - - Ny statsafgift..
- - - 1.822.500 1.822.500 1.822.500 Afgift til bekæmpelse af ludomani (1  

 pct.) - - - 37.500 37.500 37.500 Overskud før omkostninger 3.000.000 3.000.000 3.000.000 1.890.000 1.890.000 1.890.000 Nuværende omkostninger 1.320.000 1.395.000 2.060.000 1.320.000 1.395.000 2.060.000 Yderligere omkostninger efter lovforslaget 238.700 253.700 343.700 Engangsudgift efter lovforslag - - - 41.000 41.000 41.000 Overskud efter omkostninger og engangsudgift 1.680.000 1.605.000 940.000 290.300 200.300 -554.700 Overskud ekskl. engangsudgift 1.680.000 1.605.000 940.000 331.300 241.300 -513.700 Evt. udlodning til lokale almennyttige  

 formål Afgift over 30 pct. af BSI til udlodning 697.500 697.500 - 5 pct. egenbetaling 36.711 36.711 - Øvrige overskud til udlodning 294.589 204.589 - Udlodning i alt 1.028.800 938.800 - 1) Ekskl. afløftning af indkøbsmoms efter  

 gældende regler.
V.
Erhvervsøkonomiske konsekvenser.
Med de foreslåede regler skabes der mere ensartede  

 regler for beskatning af gevinstgivende spilleautomater opstillet på  

 forskellige lokaliteter.
Med de nuværende regler er det kun  

 spilleautomater opstillet i restaurationer, der betaler den kommunale  

 stykafgift, mens spilleautomater opstillet i spillehaller alene betaler  

 moms.
Med de strammere regler for etablering af spillehaller, og  

 den foreslåede afgiftsstruktur, vil der antagelig ske en  

 begrænsning af det spil, der i dag foregår i de private  

 spilleklubber.
Dette giver mulighed for, at den legale del af markedet  

 får bedre muligheder for at tage konkurrencen op med den ulovlige  

 spilleaktivitet.
Der forventes således frigivet en omsætning, der  

 antages at blive opslugt af det eksisterende legale spilleautomatmarked.
 Virkningen af den større afgiftsbelastning og  

 ophør af adgangen til at kunne opstille spilleautomater på  

 restaurationer uden alkoholbevilling, vil begrænses i det omfang  

 reglerne medfører øget omsætning og bedre  

 konkurrencevilkår, herunder omsætning fra den eksisterende  

 ulovlige spilleaktivitet.
Omkostningerne ved at opstille spilleautomater vil blive  

 forøget med lovforslaget.
Opkoblingen til kontrolcomputeren og  

 indførelsen af tilladelsesgebyrer for opstilling af spilleautomaterne  

 vil isoleret set betyde en forøgelse af omkostningerne.
Endvidere vil  

 den manglende mulighed for afløftning af indkøbsmoms på  

 eksempelvis leje af automater umiddelbart øge omkostningerne.
 Alt i alt skønnes forslaget at medføre mere  

 ens konkurrencevilkår på spilleautomatområdet til gavn for  

 den del af branchen, der overholder gældende lovgivning.
VI.
Administrative konsekvenser Lovforslaget skønnes samlet at medføre  

 engangsudgifter på ca.1,8 mil. kr. i år 2000, som optages  

 på forslag til lov om tillægsbevilling.
Der skønnes  

 også at være et ekstra personaleforbrug i forbindelse med  

 opstarten af den centrale spillemyndighed.
Derudover skønnes  

 lovforslaget samlet at medføre årlige driftsudgifter op til 13  

 mill. kr., som Told Skats rammer forhøjes med.
 Engangsudgifterne fordeles på følgende  

 områder:
 Etableringen af kontrolcomputeren hos den centrale  

 spillemyndighed samt information skønnes at medføre  

 engangsudgifter på ca. 1,8 mill. kr. i 2000.
 Etableringen af den centrale spillemyndighed  

 skønnes desuden at medføre engangsudgifter i form af en ekstra  

 personaleindsats på 3 årsværk i opstartsfasen, da samtlige  

 tilladelser skal udstedes i løbet af en meget kort periode.
 De årlige driftsudgifter fordeles på  

 følgende områder:
 Det vurderes, at driften af den centrale spillemyndighed  

 vil medføre et årligt ressourcetræk på 4-5  

 årsværk i 2000 og fra 2001 ca. 10 årsværk, svarende  

 til årlige driftsudgifter på ca. 4 - 4,5 mill. kr.
 De årlige driftsudgifter til kontrolcomputeren hos  

 den centrale spillemyndighed skønnes at være på ca. 1,5  

 mill. kr. fra 2001.
Derudover skønnes lovforslaget at medføre et  

 ressourcetræk i told- og skatteregionerne på ca. 15 - 20  

 årsværk fra 2001, svarende til årlige driftsudgifter  

 på i alt ca. 5,3 - 7,0 mill. kr.
Driftsudgifterne opstår som  

 følge af told- og skatteregionernes nye opgaver med opkrævning,  

 kontrol og inddrivelse af afgiften.
Det anslås, at halvdelen af de  

 regionale årsværk bruges på at udføre arbejde for  

 den centrale spillemyndighed, hvilket svarer til driftsudgifter på ca.  

 2,7 - 3,5 mill. kr.
Det årlige gebyr, som opkræves pr.  

 spilleautomat, skal finansiere den centrale spillemyndigheds arbejde med  

 regulering og kontrol af spilleautomaterne samt driften af kontrolcomputeren.  

 Dette arbejde udføres af de 10 årsværk i den centrale  

 spillemyndighed og halvdelen af de 15-20 årsværk i told- og  

 skatteregionerne, hvilket svarer til årlige driftsomkostninger på  

 ca. 8 mill. kr.
Dertil kommer årlige driftsudgifter til  

 kontrolcomputeren på ca. 1,5 mill. kr.
Lovforslaget indebærer en besparelse i  

 Justitsministeriet på ca. 5 årsværk svarende til 1,5 mill.  

 kr. som følge af, at Politiets arbejde med at udstede tilladelser til  

 opstilling af spilleautomater og føre kontrol med at det  

 pågældende regelsæt på området overholdes,  

 overgår til den centrale spillemyndighed.
De 1,5 mill. kr.  

 overføres til Told Skat til finansiering af lovforslaget.
 Endvidere skal indtægterne fra gebyr, som ved 12.000  

 spilleautomater er på 9,0 mill kr. finansiere den centrale  

 spillemyndigheds udgift.
VII.
Administrative konsekvenser for erhvervslivet Forslaget vil medføre, at adgangen til at udbyde  

 spil på spilleautomater bliver ens for alle.
Alle udbydere skal  

 således have en tilladelse hertil, lige som alle vil blive underlagt  

 samme strenge regler og betale samme afgifter på niveau med  

 kasinoerne.
Der har været et stærkt ønske fra den  

 legale del af branchen om, at der blev fastsat regler for regulering af alle  

 spilleautomater.
De legale udbydere vil herved ikke længere skulle  

 konkurrere med udbydere, der under dække af, at spillet foregår  

 privat, ikke betaler moms eller restaurationsafgift og ikke er underlagt de  

 gældende reguleringskrav.
 Alle spilleudbydere vil endvidere i modsætning til i  

 dag blive underlagt den samme centrale myndighed.
 Da spil om penge ikke er momspligtigt efter 6.  

 momsdirektiv, betyder omlægningen fra varegevinster til  

 kontantgevinster, at der ikke længere vil være fradragsret for  

 indgående moms.
Ved skift fra momspligtig til momsfri anvendelse af  

 driftsmidler og fast ejendom, skal der ske en regulering således, at  

 den tidligere fratrukne moms tilbageføres.
Der gælder en  

 reguleringsperiode på 5 år for visse driftsmidler og en  

 reguleringsperiode på 10 år for fast ejendom.
Kravet om  

 regulering hviler på EU-regler.
Restaurationsdriften, tivolivirksomheden m.v. og salget af  

 konfekturevarer m.v. i spillehaller vil være momspligtig, således  

 at langt de fleste virksomheder med spilleautomater fremover må  

 forventes at få blandet momsfri og momspligtig virksomhed.
Virksomheder  

 med blandet momsfri og momspligtig virksomhed vil som udgangspunkt endvidere  

 skulle betale lønsumsafgift.
 Lovforslaget er sendt til høring i  

 Erhvervsministeriets Fokuspanel, hvorfra der endnu ikke er modtaget svar.
VIII.
Miljømæssige konsekvenser Forslaget har ingen miljømæssige  

 konsekvenser.
IX.
Forholdet til EU-retten Forslaget skønnes ikke at indeholde EU-retlige  

 aspekter.
 Sammenfatning af økonomiske og administrative  

 konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Lovforslaget skønnes på sigt at medføre  

 et merprovenu for staten på ca. 160 mill. kr. årligt.
For  

 finansåret 2001 skønnes merprovenuet til staten til ca. 100  

 mill. kr.
 Lovforslaget medfører, at kommunerne på sigt  

 umiddelbart mister ca. 125 mill. kr. årligt som følge af  

 bortfald af den kommunale stykafgift.
Kommunernes provenutab forudsættes kompenseret via DUT.
For 2001  

 skønnes provenutabet til ca. 50 mill. kr.
Administrative konsekvenser for stat, amter og  

 kommuner Ingen Etablering af en central spillemyndighed med et årligt  

 driftsbudget på 4-5 mill. kr. Årlige udgifter til Told*Skat og  

 lokal bistand til spillemyndigheden på ca. 6-7 mill. kr.
Etablering af  

 kontrolcomputer til ca. 1,5 mill. kr. i engangsudgift og ca. 1,5 mill. kr. i  

 årlige driftsudgifter.
Økonomiske konsekvenser for  

 erhvervslivet Mere ensartede regler for beskatning af gevinstgivende  

 spilleautomater.
Strammere regler for opstilling af spilleautomater m.v. vil  

 antagelig begrænse det ulovlige spil og give bedre  

 konkurrencevilkår.
 Virkningen af den forøgede afgiftsbelastning og  

 bortfald af muligheden for at opstille spilleautomater på  

 restaurationer, vil begrænses i det omfang reglerne medfører  

 øget omsætning og bedre konkurrencevilkår.
 Isoleret set forøgede omkostninger på grund af  

 opkobling til kontrolcomputer og indførelsen af tilladelsesgebyr for  

 opstilling af spilleautomater.
Administrative konsekvenser for  

 erhvervslivet Lige administrative vilkår for alle.
Central  

 spillemyndighed med ekspertise.
Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Forslaget skønnes ikke at indeholde EU-retlige  

 aspekter.
Lovforslaget har været til  

 høring hos Justitsministeriet, Erhvervsministeriet,  

 Sundhedsministeriet, Forskningsministeriet, Undervisningsministeriet,  

 Kulturministeriet, Socialministeriet, Miljø- og Energiministeriet,  

 Statsministeriet, Finansministeriet, Rigsrevisionen, Foreningen af  

 politimestre i Danmark, Politidirektøren i København,  

 Kommunernes Landsforening, Københavns Kommune, Frederiksberg Kommune,  

 Dansk Tipstjeneste A/S, Statskontrollen ved Dansk Tipstjeneste,  

 Force-Instituttet, Dansk Automat Brancheforening, Tivoli, Dyrehavsbakken,  

 Dansk Casinoforening, Danmarks Tivoli Forening, Sammenslutningen af By- og  

 Markedsfester i Danmark, Danmarks Restauranter & Caféer, Horesta,  

 Danmarks Rederiforening og Jyllands Attraktioner.
 De fra organisationer og myndigheder modtagne  

 høringssvar samt kommentarer hertil er kort gengivet i skemaet  

 nedenfor.
Organisation/myndighed Bemærkninger i  

 høringssvar Kommentar til høringssvar Justitsministeriet Forslag om tekniske ændringer Er indarbejdet Erhvervsministeriet, Konkurrencestyrelsen og Erhvervs- og  

 Selskabsstyrelsen Konkurrenceforvridning mellem de to typer automater,  

 overgangsperiode på 2-3 år Imødekommelse vedrørende Tipstjenestens  

 flerspilsautomater Sundhedsministeriet Har ikke afgivet bemærkninger Forskningsministeriet Ønsker videre anvendelse af midlerne til forskning i  

 ludomani Statsministeriet Tekniske bemærkninger vedr. overførsel af  

 ressortområdet Finansministeriet Har ikke afgivet bemærkninger Undervisningsministeriet Har ingen bemærkninger Kulturministeriet Har ikke afgivet bemærkninger Socialministeriet Har ingen bemærkninger Miljø- og Energiministeriet Har ingen bemærkninger Dansk Tipstjeneste A/S Enkelte tekniske bemærkninger Visse forslag er indarbejdet Statskontrollen ved Dansk Tipstjeneste Har ingen bemærkninger Politimesterforeningen Tekniske bemærkninger Visse forslag er indarbejdet Politidirektøren i København Har ingen bemærkninger Force-Instituttet Forslaget vil kræve en revision af de gældende  

 adm. retningslinier for godkendelse af spilleautomater Dansk Automat Brancheforening Anser afgiften for urealistisk høj.
Urimelig  

 favorisering af Tipstjenesten Afgiftsniveauet nedsat.
Imødekommelse  

 vedrørende Tipstjenestens flerspilsautomater Tivoli Få tekniske ændringer Dyrehavsbakken Anser afgiften for urealistisk høj.
Urimelig  

 favorisering af Tipstjenesten Afgiftsniveauet nedsat.
Imødekommelse  

 vedrørende Tipstjenestens flerspilsautomater Dansk Casinoforening Anser afgiften for meget høj.
Imod Tipstjenestens  

 adgang til flerspilsautomater Afgiftsniveauet nedsat.
Imødekommelse  

 vedrørende Tipstjenestens flerspilsautomater Danmarks Tivoli Forening Teknisk bemærkninger Ændring indarbejdet Sammenslutningen af By- og Markedsfester i Danmark Har ingen bemærkninger Kommunernes Landsforening Har ikke afgivet bemærkninger Danmarks Restauranter & Cafeer Anser afgiften for meget høj.
Urimelig favorisering af  

 Tipstjenesten.
Automater i alle restauranter.
For kort overgangsordning Afgiftsniveauet nedsat.
Imødekommelse  

 vedrørende Tipstjenestens flerspilsautomater Horesta Afgiften uhensigtsmæssig høj.
Urimelig  

 favorisering af Tipstjenesten Afgiftsniveauet nedsat.
Imødekommelse  

 vedrørende Tipstjenestens flerspilsautomater Københavns Kommune Økonomiske konsekvenser.
Tekniske  

 bemærkninger Ændringer indarbejdet Frederiksberg kommune Økonomiske konsekvenser Danmarks Rederiforening Afgiften alt for høj.
Enkelte tekniske  

 bemærkninger Afgiftsniveauet nedsat.
Teknisk ændring  

 indarbejdet Jyllands Attraktioner Samme regler for alle fire tivolilande Ændringer indarbejdet Rigsrevisionen Har ikke afgivet bemærkninger Bemærkninger til forslagets enkelte  

 bestemmelser Til § 1 Med forslaget vil alle gevinstgivende spilleautomater, der  

 i dag er opstillet i spillehaller, i private spilleklubber, på  

 forlystelsessteder og i restauranter, blive underlagt bestemmelserne om  

 regulering og afgifter i nærværende lovforslag.
 Lovforslaget omfatter dog ikke spilleautomater opstillet i  

 kasinoer, der fortsat vil være reguleret af lov om spillekasinoer, jf.  

 lovbekendtgørelse nr. 861 af 10. oktober 1994, og lov om afgift af  

 spillekasinoer, jf. lovbekendtgørelse nr. 109 af 22. februar  

 1999.
Til § 2 Spilleautomater kan være mekaniske eller  

 elektroniske.
Langt de fleste spilleautomater er i dag elektroniske.  

 Elektroniske spilleautomater kan være indrettet således, at de  

 på tilsvarende måde som de mekaniske kan betjenes ved brug af en  

 arm, eller de kan betjenes ved tryk på en knap eller berøring af  

 en glasskærm.
Spilleautomater indeholder 3 roterende valser med  

 forskellige symboler som f.eks. appelsiner, kirsebær, stjerner eller  

 lign.
Spillet afvikles ved, at valserne roterer og der tilfældigt  

 udtrækkes en symbolkombination.
Hvis valserne standser på tre ens  

 symboler (f.eks. blommer), har spilleren eksempelvis vundet 10 gange  

 indsatsen, f.eks. 2,50 kr.
Beløbet kan gemmes i automaten (kredit) og  

 anvendes til fortsat spil eller kan udbetales ved et tryk på  

 udbetalingsknappen (pay out).
Ved andre udfald (f.eks. appelsiner) kan spilleren udover  

 den opnåede gevinst opnå mulighed for at deltage i  

 efterfølgende featurespil, hvor gevinststørrelser eller  

 gevinstchancer i det enkelte spil forøges.
Et featurespil kan f.eks.  

 være, at man i de næste 10 spil har en større mulighed for  

 at få gevinst, hvis et specielt symbol, eksempelvis en stjerne, kommer  

 ud på en af valserne.
Større gevinstchance kan også  

 opnås ved, at der kun er en af valserne der kører rundt.
Her vil  

 der ofte ikke skulle betales nyt indskud, således at spilleren  

 får en større chance for topgevinsten på 1.200 enheder i  

 det enkelte spil.
Da en enhed svarer til 25 øre udgør de 1.200  

 enheder den maksimale gevinst på 300 kr.
Hver gang spilleren trykker  

 på knappen - og spiller ét spil - kan vedkommende i dag ikke  

 vinde mere end spillemønter svarende til dette beløb.
Derimod  

 har spilleren, i det tidsrum featurespillet varer, en større chance  

 for at vinde en given gevinst (f.eks. 50 kr., 100 kr. eller 300 kr.).
Spillemaskiner kan også indeholde topspil.
Topspil  

 er principielt featurespil som flere automater er fælles om.
Spillet  

 foregår i en selvstændig fysisk enhed, en toptavle, som en eller  

 flere automater er koblet til.
Toptavlens funktion er primært at  

 henlede opmærksomheden på de tilsluttede automater bl.a. ved at  

 henlede opmærksomheden på, at en spiller har vundet et spil.
Pengespil er defineret som spil, hvor gevinsten  

 består i penge.
Ved spil om spillemønter forstås spil,  

 hvor gevinsten består af spillemønter, der kan indløses  

 med en vare eller tjenesteydelse.
Varer og tjenesteydelser forstås i  

 overensstemmelse med momslovens § 4, stk. 1.
Spillehaller foreslås kun at kunne etableres i  

 særskilte lokaler.
Spillehaller kan indrettes i et særskilt  

 lokale i en restaurant eller anden virksomhed.
Spillehallerne skal være  

 bemandede i hele åbningstiden således, at det sikres, at unge  

 under 18 år ikke får adgang.
 Spillebutikker vil således kunne opretholde deres  

 virksomhed med spilleautomater, hvis de opstilles i et særskilt lokale  

 til spillebutikken.
Til § 3 Det foreslås, at samtlige opgaver i forbindelse med  

 regulering og kontrol af spillet og spilleautomaterne samles hos en  

 spillemyndighed.
Denne myndighed foreslås etableret som en særlig  

 enhed under Told- og Skattestyrelsen.
Der er tale om en helt ny arbejdsopgave, der i  

 første omgang alene vil omfatte spilleautomater.
På lidt  

 længere sigt kan der imidlertid også blive tale om, at  

 spillemyndigheden skal varetage tilsvarende opgaver i relation til det  

 øvrige spillemarked, f.eks. vedrørende Tipstjenestens  

 nuværende og kommende spil - herunder internetsspil - kasinoerne, de  

 velgørende organisationers lotterier, klasselotterierne m.v.
Spillemyndigheden skal udstede tilladelser og skal  

 påse, at betingelserne for disse tilladelser overholdes.  

 Spillemyndigheden skal endvidere have ansvaret for godkendelse af alle  

 automater og kontrollen med, at de overholder de tekniske krav, der stilles  

 til dem.
Endelig vil spillemyndigheden skulle være orienteret mod  

 hensynet til bekæmpelse af ludomani.
 Spillemyndigheden skal således udgøre en  

 central ekspertise på - i første omgang -  

 spilleautomatområdet og sørge for at sikre en ensartet politik  

 over hele landet.
Told- og skatteregionerne får til opgave at varetage  

 opgaver i lighed med andre punktafgiftsområder.
Der kan endvidere  

 være behov for regionernes bistand i forbindelse med spillemyndighedens  

 udstedelse af tilladelser.
Kontrolbesøg i virksomhederne vil  

 vedrøre både afgiftsopkrævningen, reguleringen af  

 spilleautomaterne, om unge under 18 år får adgang til en  

 spillehal etc.
Det er hensigten, at omkostningerne ved spillemyndighedens  

 virksomhed med regulering og kontrol af spilleautomater og driften af  

 kontrolcomputeren skal være brugerbetalt gennem opkrævning af et  

 årlig gebyr pr. automat.
Det svarer til ordningerne for kasinoerne og  

 Tipstjenesten.
Ifølge kasinolovens § 20a, stk. 3, skal  

 kasinoerne betale kommunen de samlede løn- og administrationsudgifter  

 til den kommunale kontrollant, der skal være til stede i hele kasinoets  

 åbningstid, og ifølge tips- og lottolovens § 4 betaler  

 Tipstjenesten udgifterne til Statskontrollen ved Dansk Tipstjeneste, som  

 på skatteministerens vegne fører tilsyn og kontrol med  

 selskabets virksomhed.
Det skønnes, at der i dag er opstillet ca. 15.000  

 spilleautomater.
Dette antal forventes med de nye regler at ville blive  

 reduceret til omkring 12.000 automater.
Et årligt gebyr pr. automat  

 på 750 kr., vil således give spillemyndigheden et årligt  

 budget på ca. 9 mill. kr.
Viser det sig, at spillemyndigheden ikke vil kunne fungere  

 med er budget på ca. 9 mill. kr., jf. afsnittet om administrative  

 konsekvenser, eller at spillemyndigheden kan klare sig for et mindre  

 beløb, vil staten indtil loven eventuelt tages op til revision efter  

 2003-2004 skulle finansiere det manglende beløb, ligesom et evt.  

 overskydende beløb skal tilføres staten.
I forbindelse med en  

 eventuel revision af loven vil det årlige gebyr kunne reguleres.
Gebyret opkræves fra tidspunktet for opstilling af  

 automaten for hele det kalenderår, hvori den opstilles.
For allerede  

 opstillede automater opkræves afgiften for et nyt år i januar  

 måned.
Der kan ikke ske tilbagebetaling af gebyret for en automat, der  

 kun er opstillet en del af året.
Foretages der ændringer af automaten, som  

 medfører, at den skal synes og godkendes påny, anses automaten  

 for at være nyopstillet.
Det samme er tilfældet hvis en automat  

 sælges, udlejes etc. til en anden tilladelsesindehaver.
En  

 tilladelsesindehaver med to spillehaller kan derimod flytte sine automater  

 fra den ene hal til den anden.
I Sverige blev der i 1995 oprettet en selvstændig  

 spillemyndighed - Lotteriinspektionen - der fører tilsyn og kontrol  

 med næsten alle former for spil i Sverige.
Lotteriinspektionen har et  

 personale på 19 heltidsansatte og ca. 80 lokale kontrollanter, som  

 får overdraget opgaver på honorarbasis.
Inspektionen har et  

 årligt budget på 21 mill. svenske kr. (ca. 18 mill. dk. kr.). I  

 Sverige blev der i 1998 spillet for næsten 30 mia. svenske kr. (ca. 25  

 mia. dk. kr.), medens det samlede spillemarked i Danmark skønnedes at  

 være omkring 9 mia. danske kr.
Til § 4 Det foreslås, at det bliver gjort offentligt  

 tilgængelig, hvem der har fået tilladelse til at opstille  

 gevinstgivende spillemaskiner, i hvilke spillehaller og restauranter  

 automaterne er opstillet, antallet af automater de enkelte opstillingssteder  

 m.v.
En sådan offentliggørelse af tilladelsesindehavere m.v. kan  

 på nuværende tidspunkt hensigtsmæssigt ske via  

 internettet.
 Forslaget indebærer, at brugere eller potentielle  

 brugere af spilleautomater kan orientere sig om de forskellige spillehaller  

 og restauranter og får mulighed for at kontrollere, om automaterne er  

 lovlige.
 En sådan database kan ses i forlængelse af den  

 i 1999 etablerede tipsdatabase, hvor offentligheden via internettet fik  

 adgang til oplysninger om hvem, der får andel i Tipstjenestens  

 udlodningsmidler, hvorledes der kan søges om disse midler m.v.
Til § 5 Det foreslås, at spilleautomater med pengegevinster  

 kun skal kunne opstilles i restauranter med alkoholbevilling og i private  

 spillehaller og spillehaller med offentlig adgang.
Denne adgang omfatter  

 også restauranter og spillehaller på danske skibe.
Ved kun at tillade opstilling af spilleautomater i  

 restauranter med alkoholbevilling sikres så vidt muligt, at unge under  

 18 år ikke får adgang til disse automater.
Det er fortrinsvis i  

 restauranter uden alkoholbevilling, f.eks. grillbarer og lignende steder, at  

 unge under 18 år holder til.
Hertil kommer, at serveringsbegrebet i den  

 gældende hotel- og restaurationslov fortolkes således, at ethvert  

 sted, hvor der sælges madvarer og/eller drikkevarer, og som har  

 opstillet borde og stole med henblik på, at kunder kan indtage det  

 købte på stedet, anses som en restaurant i restaurationslovens  

 forstand.
Hvis der også kunne gives tilladelse til opstilling af  

 gevinstgivende spilleautomater i restaurationer uden alkoholbevilling, ville  

 det medføre, at de lokaliteter, hvor spilleautomater kan opstilles,  

 bliver for omfattende.
Restaurationer uden alkoholbevilling, der vil miste  

 adgangen til at opstille spilleautomater, foreslås i en  

 overgangsperiode, jf. § 43 og § 44 at kunne bevare allerede  

 opstillede spilleautomater med varegevinster.
Disse automater reguleres i  

 overgangsperioden efter de hidtil gældende regler.
Ved opstilling af spilleautomater i spillehaller er det  

 uden betydning, om der er offentlig adgang til hallen eller om hallen er  

 privat.
Spilleautomater i foreninger og lignende steder er således  

 også underlagt bestemmelserne i denne lov.
Spilleautomater, der i dag  

 f.eks. er opstillet i en virksomhedskantine, vil derfor fremover skulle  

 opstilles i et særskilt lokale, jf. betingelserne i § 2,  

 stk. 4.
I omrejsende tivolier, til byfester, på markeder  

 etc. kan der enten opstilles spilleautomater med pengegevinster eller  

 spilleautomater med andre gevinster.
Regulerings- og kontrolbestemmelserne er  

 ens for alle spilleautomater uanset gevinsttype, mens afgiften er forskellig,  

 jf. bemærkningerne til kapitel 3.
Til § 6 Forslaget indebærer, at det vil kræve en  

 tilladelse fra spillemyndigheden for at kunne oprette og drive en spillehal  

 med gevinstgivende spilleautomater eller for at kunne opstille sådanne  

 spilleautomater i en restaurant.
Det vil ligeledes kræve en tilladelse  

 at opstille spilleautomater i en spillehal i et omrejsende tivoli, på  

 et dyrskue, marked eller lignende arrangement etc.
 Tilladelse kræves uanset, om spilleautomaterne  

 ønskes opstillet i privat eller offentligt regi, og uanset om  

 opstillingen har et erhvervsmæssigt sigte eller sker med henblik  

 på at tilgodese lokale, velgørende formål.
Efter lovforslagets § 40, stk. 1, nr. 1, vil det  

 være strafbart ikke at indhente en tilladelse.
Dette gælder  

 også som udgangspunkt ved opstilling af spilleautomater i private hjem.  

 Da de gældende regler om hasard i straffelovens §§ 203 - 204 har  

 vist sig ikke at være tilstrækkelige til at dæmme op for  

 spil på spilleautomater, der formelt foregår i helt private  

 rammer - især i foreninger, men reelt for en videre kreds - er det  

 fundet nødvendigt at lade tilladelseskravet omfatte enhver opstilling  

 af spilleautomater.
Omfattet er dog ikke personer, der i deres private hjem  

 har opstillet en spilleautomat til underholdning for sig selv og familien.  

 Det må overlades til spillemyndigheden og i sidste instans retspraksis  

 at fastlægge den nedre grænse for kravet om tilladelse.
 Da spilleautomater i restauranter betragtes som et  

 accessorium til restaurationsdriften, begrænses antallet af  

 gevinstgivende automater pr. restaurant endvidere til 3. Kun få  

 egentlige restauranter med eller uden alkoholbevilling har i dag opstillet  

 mere end 3 spilleautomater, selv om det er muligt at opstille flere.
Til § 7 Tilladelsesperioden foreslås fastsat til  

 højst 5 år.
Tilladelse til en restauration kan dog højst  

 gives for den periode, alkoholbevillingen er gældende.  

 Alkoholbevillinger er gældende for et tidsrum af 8 år, men kan  

 efter omstændighederne begrænses.
 For spilleautomater i spillehaller i faste og omrejsende  

 tivolier m.v., hvor spillehallen ikke nødvendigvis har åbent i  

 samme periode som tivoliet, vil tilladelsen kun give adgang til brug af  

 spilleautomaterne i den periode, hvor spillehallen er åben.
Til § 8 Til bedømmelsen af, om en tilladelse bør  

 meddeles, må ansøgeren sandsynliggøre, at virksomheden  

 med spilleautomater vil blive drevet på fuldt forsvarlig måde.  

 Der kan herved bl.a. lægges vægt på oplysninger om  

 ansøgerens tidligere virksomhed, økonomiske forhold og  

 eventuelle tidligere begåede lovovertrædelser.
Ved vurderingen af, om der bør gives tilladelse til  

 en spillehal, kan der desuden lægges vægt på hallens  

 størrelse og eventuelt dens beliggenhed.
Eksempelvis kunne det virke  

 stødende, hvis der blev givet tilladelse til at lægge en  

 spillehal ved siden af en kirke.
Til § 9 Inden tilladelse gives, skal spillemyndigheden høre  

 politimesteren, om opstillingen af spille automater må antages at ville  

 give ordensmæssige problemer.
Finder politiet, at dette er  

 tilfældet, vil tilladelse ikke kunne gives.
Spillemyndigheden skal endvidere holde sig underrettet om  

 de enkelte kommunalbestyrelsers indstilling til, at der gives tilladelse til  

 opstilling af spilleautomater i kommunen.
Har en kommune givet udtryk for, at  

 den ikke ønsker spilleautomater opstillet, skal spillemyndigheden  

 være tilbageholdende med at give tilladelser hertil.
 Bestemmelsen om, at kommunens holdning til opstilling af  

 spilleautomater er vejledende, svarer til de gældende regler i  

 Justitsministeriets forlystelsescirkulære, hvorefter  

 kommunalbestyrelsens holdning er vejledende for politiets afgørelser  

 af de enkelte ansøgninger.
Politimesteren og i et vist omfang kommunalbestyrelsen kan  

 således et givet sted forhindre opstilling af spilleautomater.
Den  

 tilladelse, som et omrejsende tivoli har fået, vil derfor ikke altid  

 give adgang til opstilling af spillehaller med spilleautomater i kommuner,  

 som ikke ønsker automater opstillet.
Til § 10 De foreslåede krav til ansøgere, der er  

 fysiske personer, svarer til de krav, der sædvanligvis stilles i anden  

 lovgivning vedrørende virksomhed, hvortil der kræves bevilling,  

 godkendelse, autorisation, beskikkelse eller lignende, f.eks. kravene til  

 næringsbrev og alkoholbevilling i henhold til restaurationsloven.  

 Udover selve kravene til at opnå en tilladelse skal en  

 tilladelsesansøger kunne stille den i § 22 omhandlede  

 sikkerhed.
For så vidt angår stk. 1, nr. 1, jf. stk. 2,  

 tilkommer den primære etablering alle statsborgere i en medlemsstat,  

 uanset hvor de måtte være bosat.
En dansker, der er bosat i USA,  

 har derfor ret til at grundlægge en virksomhed med spilleautomater i  

 Danmark, uanset om han selv flytter til Danmark eller ikke.
Alderskravet er dog ikke det samme i de nævnte  

 tilfælde.
For at få udstedt et næringsbrev skal  

 ansøgeren være myndig, medens ansøgeren til en  

 alkoholbevilling skal være fyldt mindst 23 år.
Det findes  

 hensigtsmæssigt, at indehavere af tilladelser til opstilling af  

 spilleautomater og bestyrere af spillehaller, dvs. de personer, der skal  

 forestå den daglige drift af spilleautomater, har opnået en vis  

 modenhed.
Det foreslås derfor, at der stilles krav om, at disse  

 personer skal være fyldt 21 år.
For så vidt angår stk. 1, nr. 5,  

 foreslås det, at ansøgerne ikke må have anden betydelig  

 forfalden gæld til det offentlige.
Herved forstås skyldige  

 beløb i en størrelsesorden af ca. 50.000 kr.
I tilfælde,  

 hvor der er tale om fornyelse af en tilladelse forstås dog ved  

 betydelig forfalden gæld et beløb i størrelsesordenen  

 100.000 kr.
Gæld, der hidrører fra tidligere virksomhed eller  

 ansættelsesforhold, vil kunne medføre nægtelse, hvis  

 gælden er af en sådan størrelsesorden, at det må  

 antages, at der fremover vil opstå restancer til det offentlige, hvis  

 der gives tilladelse til at drive virksomhed med spilleautomater.
Til § 11 Bestemmelsen indeholder betingelserne for, at tilladelse  

 kan meddeles et selskab, en forening m.v.
Betingelserne svarer i  

 hovedtræk til dem, der gælder for meddelelse af tilladelse til en  

 fysisk person.
Udover selve kravene til at opnå en tilladelse skal  

 selskabet stille den i § 22 omhandlede sikkerhed.
For så vidt angår kravet i stk. 1, jf. stk. 4,  

 tilkommer den primære etablering alle statsborgere i en medlemsstat,  

 uanset hvor de måtte være bosat.
En dansker der er bosat i USA,  

 har derfor ret til at grundlægge en virksomhed med spilleautomater i  

 Danmark, uanset om han selv flytter til Danmark eller ikke.
Til § 12 Da tilladelsen vil være knyttet til en bestemt  

 person eller selskab m.v., vil tilladelsen bortfalde, hvis  

 tilladelsesindehaveren afgår ved døden eller ophører med  

 at opfylde en eller flere af betingelserne for tilladelsen.
For  

 restaurationer er tilladelsen endvidere knyttet til restaurationens  

 alkoholbevilling.
Som følge heraf bortfalder tilladelsen også,  

 hvis alkoholbevillingen ophører eller bortfalder.
Det foreslås imidlertid, at det i visse  

 tilfælde er muligt at fortsætte driften af spillehallen eller af  

 restaurationsautomaterne uden tilladelse med henblik på afvikling eller  

 afhændelse.
Hertil kræves en anmeldelse til spillemyndigheden  

 inden 14 dage efter tilladelsens ophør.
Adgangen til fortsat drift  

 uden tilladelse gælder kun for en periode på 6 måneder.
Til § 13 Forslaget indebærer, at en tilladelse kan  

 tilbagekaldes, hvis indehaveren har gjort sig skyldig i grov eller gentagen  

 overtrædelse af denne lov, af bestemmelser fastsat i henhold til loven  

 eller af vilkår for tilladelsen.
Der kan således efter en konkret  

 vurdering være tale om grov overtrædelse af loven, hvis en  

 tilladelsesindehaver ansætter en bestyrer, der ikke opfylder de i  

 § 10, stk. 1, nr. 1-3, og stk. 2, nævnte krav, hvis en  

 restauration lader en mindreårig spille på en spilleautomat eller  

 en spillehal lader en mindreårig få adgang til hallen, og hvis  

 der i en restaurant eller spillehal er opstillet spilleautomater, der ikke er  

 synet og godkendt eller ikke er omfattet af tilladelsen.
 Vedrørende bestemmelsens stk. 1, nr. 2, om  

 forsvarlig drift af spillevirksomheden bemærkes, at det er  

 tilladelsesindehaver, der har bevisbyrden for, at vedkommende opfylder den  

 grundlæggende betingelse om at kunne drive virksomheden på fuldt  

 betryggende måde.
Tilbagekaldelse kan ske efter stk. 1, nr. 3, hvis  

 spillevirksomheden forstyrrer den offentlige orden væsentligt.  

 Tilbagekaldelse vil typisk ske på baggrund af en henvendelse fra  

 politiet.
Det er ikke en forudsætning, at det vedrører forhold,  

 der kan lægges tilladelsesindehaveren til last.
Bestemmelsens stk. 1, nr. 4, er primært indsat som  

 led i bestræbelserne på at mindske restancerne af gæld til  

 det offentlige og skal ses i sammenhæng med § 10, stk. 1, nr.  

 5. Hvis tilladelsesindehaveren har betydelig forfalden gæld til det  

 offentlige, kan tilladelsen tilbagekaldes.
Der kræves dog mere  

 graverende forhold for at kunne tilbagekalde en bevilling, end der  

 kræves til nægtelse af en bevilling.
Ved betydelig forfalden  

 gæld til det offentlige forstås i denne sammenhæng et  

 beløb i størrelsesordenen 100.000 kr.
I vurderingen af, om en  

 tilladelse bør tilbagekaldes bør indgå, om gælden  

 er opstået pludseligt eller er vokset gennem længere tid, ligesom  

 det bør indgå, om der fra tilladelsesindehaverens side er  

 truffet foranstaltninger til at nedbringe gælden inden for en rimelig  

 periode.
 Forinden en tilladelse tilbagekaldes, skal  

 spillemyndigheden meddele tilladelsesindehaveren, at en fortsat betydelig  

 restance kan medføre, at tilladelsen tilbagekaldes, således at  

 tilladelsesindehaveren har mulighed for at indfri restancen indenfor en  

 rimeligt frist.
Til § 14 Forslaget indebærer, at et sagsanlæg  

 vedrørende tilbagekaldelse af tilladelsen eller bortfald af  

 godkendelse af en bestyrer ikke vil få opsættende virkning,  

 medmindre retten træffer beslutning herom.
Opsættende virkning  

 anses af retsikkerhedsmæssige grunde ikke at være  

 nødvendigt, da afgørelsen er truffet af en central myndighed.  

 Endvidere findes opsættende virkning at kunne medføre risici for  

 brugerne og /eller afgiftsprovenuet i den periode, retssagen varer.
Til § 15 Bestemmelsen svarer til de gældende regler for  

 almindelige spilleautomater.
Til § 16 Det foreslås, at varegevinster ikke kan bestå  

 i gavekort og stærke drikke og ikke må ombyttes med penge.
Til § 17 Efter gældende regler skal en spilleautomat inden  

 for de seneste tre år inden opstillingen være godkendt af et af  

 Justitsministeriet akkrediteret institut.
Godkendelsen skal fremgå af  

 automaterne.
Hvis der ikke sker ændringer af automaten, vil  

 godkendelsen være gældende i tre år.
Foretages der derimod  

 ændringer af automaten, skal den inden ibrugtagning godkendes på  

 ny.
Det foreslås, at disse regler videreføres, dog  

 således, at skatteministeren efter § 21 kan fastsætte en  

 anden godkendelsesperiode end den gældende på 3 år.
 Udgifterne til syn og kontrol foreslås på  

 tilsvarende måde som efter gældende regler afholdt af  

 tilladelsesindehaveren.
Til § 18 Det foreslås, at hvis den daglige drift af en  

 spillehal ikke forestås af bevillingshaveren selv, eller hvis  

 bevillingshaver er et selskab m.v., skal der være ansat en bestyrer af  

 spillehallen.
Bestyreren skal godkendes af spillemyndigheden.
 En bestyrer skal opfylde betingelserne i forslagets  

 § 10, stk. 1, nr. 1-3, og stk. 2, og må endvidere ikke have udvist  

 en sådan adfærd, at der er grund til at antage, at vedkommende  

 ikke vil lede spillehallen på fuldt forsvarlig måde.
 Opfylder en bestyrer ikke længere en eller flere af  

 disse betingelser bortfalder spillemyndighedens godkendelse.
 Forslaget svarer til hotel- og restaurationslovens  

 § 15, stk. 1, hvorefter den daglige drift af en restaurant skal  

 forestås af næringsbrevindehaveren eller af en bestyrer.  

 Bestyrere af restauranter med alkoholbevilling skal bl.a. godkendes af  

 bevillingsmyndigheden, være myndig og normalt 25 år, ikke  

 umyndiggjort eller under lavværgemål, og må ikke have  

 udvist en sådan adfærd, at der er grund til at antage, at  

 vedkommende ikke vil lede restaurationen på forsvarlig måde.
Forslaget indebærer endvidere, at ansatte i en  

 spillehal skal være fyldt 18 år.
En tilsvarende  

 aldersgrænse er gældende for ansatte i kasinoer.
Til § 19 Det foreslås, at børn og unge under 18  

 år ikke kan få adgang til at spille på spilleautomater.  

 Børn og unge under 18 år må således ikke spille  

 på spilleautomater i restauranter og har ikke adgang til spillehaller,  

 uanset om disse er stationære eller er opstillet i et omrejsende  

 tivoli, på markedspladser og lignende steder.
 Efter lov om spillekasinoer kan kun personer over 18  

 år få adgang til spillekasinoer.
Til § 20 Det foreslås, at der i restauranter med  

 alkoholbevilling ikke må udbydes andre spil med kontantgevinster end  

 spil på gevinstgivende spillemaskiner.
I stationære spillehaller  

 må kun opstilles spilleautomater med kontantgevinster og i spillehaller  

 i omrejsende tivolier m.v. kun spilleautomater med enten kontantgevinster  

 eller varegevinster.
I spillehaller må således ikke udbydes andre  

 former for spil.
Bestemmelsen medfører endvidere, at der ikke vil  

 kunne opstilles morskabsautomater i spillehaller.
Morskabsautomater anvendes  

 primært af børn og unge, der ikke har adgang til spillehaller,  

 når de er under 18 år.
Det findes heller ikke  

 hensigtsmæssigt, at unge over 18 år bliver tiltrukket af  

 spilleautomater som følge af, at der dér er opstillet  

 morskabsautomater.
Det foreslås endvidere, at der i spillehaller ikke  

 må finde anden erhvervsvirksomhed sted end salg af konfekturevarer, som  

 f.eks. slik, sodavand og snacks.
Salg af drikkevarer, bortset fra  

 stærke drikke, kan finde sted i det omfang, det ikke sker på en  

 måde, hvor salget bliver omfattet af hotel- og restaurationslovens  

 regler.
Sker det, vil spillehallen ikke længere kunne opretholde  

 tilladelsen til opstilling og drift af spilleautomater, medmindre hallen vil  

 kunne få en alkoholtilladelse og dermed fik mulighed for en tilladelse  

 til tre automater efter reglerne for restauranter med alkoholbevilling.
Bestemmelsen medfører, at det ikke er muligt at  

 etablere spillehaller i lokaler, hvor der serveres mad- og drikkevarer i  

 henhold til restaurantionsloven eller drives anden virksomhed, som f.eks.  

 filmforevisning, artistoptræden m.v.
Spillehaller kan således  

 ikke etableres i biografer, butikker, supermarkeder eller i restaurationer.  

 Spillehaller vil derimod kunne etableres i særlige lokaler i  

 forlystelsesparker, i butikscentre, i lufthavne og på banegårde  

 etc.
Til § 21 Det foreslås, at skatteministeren skal kunne  

 fastsætte nærmere regler for, hvorledes spil på  

 spilleautomater skal afvikles.
Som følge af den hastige udvikling af  

 spilleautomater kan det blive nødvendigt at skærpe reglerne for  

 såvel de tekniske krav til spilleautomater som for  

 godkendelsesperiodens længde.
Efter bestemmelsen kan skatteministeren  

 fastsætte nærmere regler herom.
Endvidere vil skatteministeren efter bestemmelsen kunne  

 fastsætte vilkår for tilladelsen.
Som eksempler herpå kan  

 nævnes antallet af spillemaskiner i en spillehal, åbningstider,  

 særlige kontrolforanstaltninger m.v.
Til § 22 Det foreslås, at en tilladelsesindehaver inden  

 registrering hos de statslige told- og skattemyndigheder skal stille  

 sikkerhed for afgifterne.
Dette har især betydning ved tilladelse til  

 spillehaller, der hurtigt kan lukkes med den virkning, at afgiftskravet ikke  

 kan gøres gældende.
Den foreslåede sikkerhed for restaurationer på  

 7.500 kr. svarer til den afgift, der for en afgiftsperiode skal betales af en  

 restaurant med 2 spilleautomater med en årlig bruttospilleindtægt  

 på i alt 200.000 kr.
Sikkerhedsstillelsesbeløbet på 95.000  

 kr. for spillehaller svarer stort set til den månedlige afgift for en  

 spillehal med 25 automater og en årlig bruttospilleindtægt  

 på 2,5 mill. kr.
 Opkrævningslovens § 11 om sikkerhedsstillelse  

 vil således ikke være gældende for spillehaller og  

 restauranter, der opstiller spilleautomater efter denne lov.
Til §§ 23-24 Det foreslås, at afgiften af spilleautomater udenfor  

 kasinoer kommer til at svare til niveauet for afgiften i kasinoer.
Afgiften  

 af kasinoer omfatter såvel omsætningen fra spilleautomater som  

 fra kasinoets øvrige spil.
Kasinoafgiften udgør 45 pct. af den månedlige  

 bruttospilleindtægt under 4 mill. kr. og 75 pct. af  

 bruttospilleindtægten over 4 mill. kr.
Ved bruttospilleindtægten  

 forstås indskudssummen fratrukket gevinsterne og spillemærkerne i  

 troncen.
Forslaget indebærer, at der af almindelige  

 spilleautomater med kontantgevinster skal betales en grundafgift på 45  

 pct. af hele bruttospilleindtægten (indskudssum fratrukket gevinster).  

 Af spilleautomater i restauranter foreslås desuden opkrævet en  

 afgift på 30 pct. af den månedlige bruttospilleindtægt over  

 25.000 kr.
Af spillehaller foreslås opkrævet en progressiv afgift  

 på 30 pct. af den månedlige bruttospilleindtægt over  

 125.000 kr. med et tillæg på 3.000 kr. pr. automat ved opstilling  

 af indtil 50 automater og med et tillæg på 1.500 kr. pr. automat  

 opstillet derudover.
Afgiften af bruttospilleindtægten over  

 progressionsknækkene vil således på samme måde som  

 for kasinoer være på 75 pct.
Grundafgiften af spil om andre gevinster end penge  

 foreslås fastsat til 25 pct. i stedet for 45 pct.
Den lavere sats  

 skyldes, at spil om varegevinster er momspligtigt.
Spil om penge er derimod  

 ifølge EU s 6. momsdirektiv fritaget for moms.
Af spil om andet end pengegevinster vil der således  

 udover afgiften på 25 pct. af hele bruttospilleindtægten og 30  

 pct. af den månedlige bruttospilleindtægt over 125.000 kr. med et  

 tillæg på 3.000 kr. pr. automat ved opstilling af indtil 50  

 automater og med et tillæg på 1.500 kr. pr. automat, skulle  

 betales 20 pct. i moms.
Den reelle momsbelastning vil imidlertid være  

 lavere som følge af muligheden for afløftning af  

 indkøbsmoms.
Til § 25 Det foreslås, at stationære spillehaller med  

 spilleautomater skal kunne få nedslag i afgiften for den  

 væsentligste del af de midler, der udloddes fra virksomheden til et  

 velgørende formål i den kommune, hvor spillehallen er  

 beliggende.
Midler fra spilleautomater i omrejsende tivolier, på  

 markedspladser m.v., og midler fra spilleautomater i restauranter med  

 alkoholbevilling kan ikke udloddes med nedslag i afgiften til  

 følge.
 For spillehaller, som Tipstjenesten måtte få  

 tilladelse til gælder dog, at Tipstjenesten skal udlodde et  

 beløb svarende til afgiften over 30 pct. af  

 bruttospilleindtægten til de velgørende formål, som er  

 omfattet af tips- og lottoloven.
Forslaget indebærer, at en spillehal, der udlodder  

 midler til de nævnte formål, kan få nedslag for 95 pct. af  

 udlodningsbeløbet i den del af afgiften, der overstiger 30 pct. af den  

 samlede bruttospilleindtægt.
Spillehallen vil således selv skulle  

 finansiere 5 pct. af udlodningsbeløbet, jf. tabel 8.
Anvender en forening, organisation m.v., der har modtaget  

 udloddede midler, for hvilke der er givet nedslag i afgiften, ikke disse  

 midler til de godkendte lokale velgørende formål, foreslås  

 det, at det beløb, der er givet nedslag i afgiften for kan  

 kræves tilbagebetalt af spillehallen.
Baggrunden for forslaget er dels,  

 at modtagerne af udloddede midler, f.eks. en lokal idrætsforening eller  

 lignende, ofte ikke vil være i stand til at tilbagebetale  

 beløbet, dels at spilleklubber, der udlodder midler, primært  

 må antages at være støtteklubber for det  

 pågældende lokale velgørende formål og derfor vil  

 kunne sikre sig den rette anvendelse af midlerne.
 Tabel 8. Eksempel på månedlig afgiftsberegning  

 for spillehal med 50 spilleautomater, der udlodder til lokale,  

 velgørende formål.
Pr. måned Kr.
 (1) Bruttospilleindtægt.
500.000 (2) 45 pct. af BSI..
225.000 (3) Progressiv afgift (30 pct.) 1) 67.500 (4) Samlet afgift før udlodning 292.500 (5) Afgift til evt. udlodning 2) 142.500 (6) Udlodning 3) 150.000 (7) Nedslag 142.500 (8) Samlet afgift efter nedslag ( (4) ÷ (7) ) 150.000 (9) Afgift i pct.
BSI efter udlodning ( (8) / (1) x 100  

 ).
30% Anm.:	BSI = Bruttospilleindtægt (indskudssum  

 fratrukket gevinster).
 1)	Den progressive afgift fremkommer som 30 pct. af BSI over 275.000  

 kr. (progressionsgrænse på 125.000 kr. tillagt 3.000 kr. pr.  

 automat indtil 50 automater). Dvs. 30 pct. af 225.000 kr. = 67.500 kr.
 2)	Fremkommer som 292.500 kr. ÷ 30 pct. af 500.000 kr.
 3)	Fremkommer som 142.500 kr./0,95 = 150.000 kr.
Den del af afgiften, der ligger over 30 pct.  

 af bruttospilleindtægten udgør i eksemplet 165.000 kr.
For at  

 spillehallen skal kunne opnå, at hele afgiftsbeløbet udloddes  

 til lokale velgørende formål, er det nødvendigt, at  

 spillehallen selv bidrager med et beløb på 7.500 kr. og  

 fremlægger dokumentation for hele udlodningen.
Spillehallens  

 afgiftsbelastning efter udlodning er 30 pct.
 Skatteministeren kan i følge forslaget  

 fastsætte de nærmere regler om betingelserne for at kunne  

 nedsætte afgiften, herunder kravene til dokumentationen for midlernes  

 anvendelse til lokale velgørende formål.
Til § 26 Det foreslås, at der af bruttospilleindtægten  

 af alle spilleautomater opkræves en afgift på 1 pct. med henblik  

 på at skaffe midler til behandling af og forskning i ludomani.
Der har i Danmark ikke i nævneværdigt omfang  

 været forsket i årsagerne til ludomani.
Forskningsresultater fra  

 udlandet har ligeledes været begrænsede.
For at få et  

 nærmere kendskab til, hvorfor nogle mennesker bliver afhængige af  

 spil, og hvad der kan gøres for at begrænse risikoen for og  

 omfanget af ludomani, foreslås 1/3 af afgiftsprovenuet anvendt til  

 forskning.
Midlerne administreres gennem Forskningsministeriet.
De resterende 2/3 af afgiftsprovenuet foreslås  

 anvendt til behandling af ludomaner på f.eks. behandlingshjemmet  

 Ringgården eller andre institutioner, der kan påtage sig denne  

 opgave.
Midlerne administreres af Sundhedsministeriet.
Til § 27 Det foreslås, at såvel pengegevinster som  

 andre gevinster vundet ved spil på gevinstgivende spilleautomater  

 fritages for indkomstskat efter statsskattelovens § 4, og at der ikke i  

 stedet fastsættes bestemmelser om gevinstafgift.
Herved ligestilles  

 disse gevinster med gevinster vundet i kasinoer.
Til § 28 Da tilladelsesindehaverne skal registreres hos de  

 statslige told- og skattemyndigheder, finder opkrævningslovens regler  

 anvendelse, jf. dennes lovs § 1, stk. 1. Lovens § 11 om  

 sikkerhedsstillelse finder dog ikke anvendelse, da nærværende lov  

 indeholder en særskilt bestemmelse herom, jf. § 22.
 Opkrævningslovens bilag 1, liste A ændres, jf.  

 § 47, således at denne lov omfattes af bilaget.  

 Tilladelsesindehavere vil således i følge  

 opkrævningslovens § 2, stk. 2 og stk. 4, skulle angive  

 og betale afgiften senest den 15. i måneden efter afgiftsperiodens  

 udløb.
Endvidere foreslås det, at told- og  

 skattemyndighederne orienterer spillemyndigheden i tilfælde af, at en  

 tilladelsesindehaver ikke har indgivet angivelse rettidigt.
Ved grov eller  

 gentagen overtrædelse af loven, jf. § 13, vil spillemyndigheden  

 kunne tilbagekalde tilladelsen.
Til § 29 En tilladelsesindehaver, der ønsker at udlodde  

 midler fra spillehallen til lokale, velgørende formål omfattet  

 af § 38, kan fratrække 95 pct. af det udloddede beløb i den  

 afgift, der skal betales udover 30 pct. af bruttospilleindtægten.
Told-  

 og skattemyndighederne skal dog senest samtidig med indbetalingen af afgiften  

 modtage den fornødne dokumentation for, at det velgørende  

 formål har modtaget beløbet.
Til § 30 Det foreslås, at told- og skattemyndighederne skal  

 have adgang til at forkorte såvel angivelsesperioden som  

 betalingsperioden i tilfælde, hvor en tilladelsesindehaver ikke har  

 betalt afgiften rettidigt.
Når der stilles forslag herom på trods  

 af, at en tilsvarende regel ikke er indeholdt i opkrævningsloven,  

 skyldes det, at spillehaller meget hurtigt vil kunne afvikles og lukkes, og  

 sikkerhedsstillelsen kun svarer til en måneds afgift for en hal med 25  

 automater.
Til § 31 Tilladelsesindehaveren skal på tilsvarende  

 måde som andre afgiftspligtige personer og selskaber m.v. føre  

 et regnskab, som kan danne grundlag for opgørelsen af og kontrollen  

 med afgiftens betaling.
Til § 32 Det foreslås, at spillemyndigheden og de statslige  

 told- og skattemyndigheder skal have adgang til at foretage  

 stikprøvevis kontrol i afgiftspligtige spilleautomatvirksomheder, og  

 til at efterse spilleautomater, regnskabsmateriale, forretningsbøger  

 m.v.
Sådanne kontroleftersyn vil ikke kunne foretages  

 hensigtsmæssigt, hvis der forinden skal være opnået en  

 retskendelse.
 Også som følge af, at virksomhed med  

 spilleautomater meget hurtigt kan afvikles, anses det for nødvendigt  

 med henblik på at hindre omgåelser af loven, at myndighederne kan  

 få adgang uden retskendelse.
 Det foreslås endvidere, at de lokale,  

 velgørende formål, som modtager midler fra spilleklubber med den  

 virkning, at spilleklubben får nedslag i afgiften, skal give de  

 statslige told- og skattemyndigheder og spillemyndigheden oplysninger om  

 modtagelsen af midler og anvendelsen heraf, hvis myndighederne anmoder  

 herom.
Til § 33 Det foreslås, at politiet skal yde spillemyndigheden  

 bistand i forbindelse med kontrol efter 32, stk. 1.
Til § 34 Det foreslås, at skatteministeren bl.a. får  

 bemyndigelse til at fastsætte bestemmelser om at alle spilleautomater skal kobles til en kontrolcomputer  

 hos spillemyndigheden, således at spilleomsætning og  

 gevinstudbetaling på den enkelte spilleautomat kan kontrolleres, at den maksimale indsats for spilleautomater  

 fastsættes til 0,50 kr. pr. spil, at spilleautomater ikke må være indrettet  

 således, at der kan anvendes seddellæsere, kontantkort eller  

 kreditkort til betaling for spil, at kontantgevinster ved spilleautomatspil højst  

 må udgøre 300 kr., at varegevinster højst må have en  

 handelsværdi af 300 kr. og at der af indskudssummen for hver spilleautomat mindst  

 skal tilbagebetales 74 pct. til spillerne i form af gevinster.
 Disse krav til spilleautomater vil imidlertid kræve  

 notifikation efter EU s direktiv 98/34/EF (informationsproceduredirektivet)  

 med senere ændringer, og vil derfor først kunne sættes i  

 kraft, når notifikationsproceduren er gennemført.
 De nævnte regler svarer til de gældende  

 regler, bortset fra opkoblingen til en kontrolcomputer, adgangen til  

 kontantgevinster og forbuddet mod kreditkort.
Opkoblingen til en kontrolcomputer hos spillemyndigheden  

 anses for nødvendig med henblik på at sikre en effektiv kontrol  

 med spilleautomatmarkedet.
Kontrolcomputeren giver mulighed for at  

 kontrollere omsætning og gevinstudbetaling på hver enkelt  

 automat.
Forbuddet mod anvendelse af seddellæsere, kontantkort og  

 kreditkort anses for nødvendigt for at begrænse spillernes  

 indskudssum, og for at hindre, at spillerne bruger større beløb  

 til spil, end de havde til hensigt ved spillets start.
For spilleautomater i især omrejsende tivolier m.v.,  

 vil elektronisk opkobling til kontrolcomputeren kunne være kompliceret  

 eller ikke mulig.
Skatteministeren vil derfor skulle fastsætte regler  

 om, at spillemyndigheden har mulighed for at dispensere fra kravet om en  

 opkobling, når dette ikke er teknisk muligt.
Spillemyndigheden vil i  

 stedet skulle kunne kræve af tilladelsesindehaveren, at denne  

 månedligt afgiver en erklæring fra en statsautoriseret revisor om  

 omsætningen og gevinstudbetalingerne for de enkelte automater.
Spilleautomater i hver enkelt restaurant eller spillehal  

 vil skulle kobles til lokalt opstillede kontrolbokse.
Kontrolboksene skal  

 igen kobles til en elektronisk måleraflæsningsservice, f.eks.en  

 teleudbyder, der dagligt videresender oplysninger om omsætning og  

 udbetalte gevinster på de enkelte automater til spillemyndigheden.  

 Oplysningerne kan af kontrolgrunde evt. videresendes på forskellige  

 tidspunkter af dagen.
 Tilladelsesindehaveren sørger selv for  

 opsætning af kontrolboks og for tilslutning af automaterne til denne.  

 Tilladelsesindehaveren er ansvarlig for, at data vedrørende de enkelte  

 spilleautomater afleveres til Spillemyndigheden.
Engangsudgiften for en restaurant til opsætning af  

 kontrolboks og tilslutning af automaterne skønnes at udgøre ca.  

 20-25.000 kr. og de løbende omkostninger ca. 5.000 kr. pr. år.  

 For en spillehal vil engangsudgiften være afhængig af antallet af  

 automater, da der til hver kontrolboks, der koster ca. 3.000 kr., kan  

 forbindes op til 8 automater.
Driftsomkostningerne vil ligeledes øges  

 med knap 200 kr. for hver kontrolboks.
 Akkrediterede institutter skal sørge for, at  

 spilleautomaters tællere og kontrolboksene er plomberede, således  

 at der ikke kan manipuleres med disse.
Kun automater, der er koblet til en kontrolboks, vil kunne  

 virke.
Frakobles en maskine kontrolboksen vil den være  

 funktionsudygtig, indtil den igen er koblet til boksen.
Frakobling kan ske  

 ved en fejl, eller kan være nødvendig, fordi der skal  

 gøres rent, spilleautomaterne skal placeres et andet sted i lokalet  

 etc.
Da der ikke kan manipuleres med tællerne, hverken i automaten  

 eller i kontrolboksen, vil aflæsningen kunne genoptages straks  

 automaten atter tilkobles.
Til §§ 35 og 36 Bestemmelserne om klage over afgørelser truffet af  

 de statslige told- og skattemyndigheder svarer til bestemmelser herom i  

 afgiftslovgivningen.
Til § 37 Det foreslås, at afgørelser truffet af  

 spillemyndigheden skal kunne ankes til et spillenævn bestående af  

 en person med et bredt kendskab til automatbranchens forhold og en  

 repræsentant for henholdsvis Told- og Skattestyrelsen og  

 Skatteministeriets departement.
Det foreslås endvidere, at  

 departementets repræsentant er formand, og at Told- og Skattestyrelsen  

 fungerer som sekretariat for nævnet.
 Nævnets medlemmer udnævnes af skatteministeren  

 for en periode af 6 år, svarende til udnævnelsesperioden for  

 medlemmer af Landsskatteretten og Ligningsrådet.
Til § 38 Det foreslås, at de velgørende formål,  

 hvortil spillehaller kan sende midler med den virkning, at spillehallen  

 opnår afgiftsnedsættelse, afgrænses i henhold til de  

 formål, som omfattes af momslovens § 13, stk. 1, nr. 18, om  

 momsfritagelse for varer og ydelser, der leveres i forbindelse med afholdelse  

 af velgørende arrangementer.
 Af sådanne formål kan eksempelvis nævnes  

 idrætsarbejde, kirkeligt arbejde, arbejde i upolitiske  

 ungdomsorganisationer og sygdomsbekæmpelse.
 Med lokale formål forstås, at midlerne skal  

 anvendes til de omhandlede formål indenfor grænsen af den  

 kommune, hvor spillehallen er beliggende.
 Det foreslås endvidere, at kulturelle arrangementer  

 på friluftsscener og i koncertsale med musik, sang, teater med  

 pantomime- og børneforestillinger og pige- og drengegarder i store  

 forlystelsesparker også anses for lokale, velgørende  

 formål med den virkning, at udlodning hertil kan give nedslag i  

 afgiften.
 Med store forlystelssesparker tænkes på Tivoli  

 og Dyrehavsbakken i København, Tivoli Friheden i Århus og  

 Tivoliland i Ålborg, der i dag anvender en væsentlige del af  

 overskuddet fra deres spillehaller til de nævnte kulturelle  

 formål.
 Det er en forudsætning for, at der kan ske fradrag i  

 afgiften for en spillehal, der udlodder midler til lokale, velgørende  

 formål, at spillehallen ikke stiller krav om nogen modydelse.
Der vil således være tale om en konkret  

 vurdering fra de statslige told- og skattemyndigheders side af, om et  

 formål er omfattet af momslovens § 13, stk. 1, nr. 18, og om  

 midlerne må anses for at skulle anvendes lokalt m.v.
De statslige told-  

 og skattemyndigheders afgørelser herom vil kunne indbringes for  

 Landsskatteretten.
Til §§ 39-41 Det foreslås, at der fastsættes særlig  

 hjemmel til udpantning af gebyrer, der ikke er omfattet af udpantningslovens  

 bestemmelser.
Det foreslås, at der kan pålægges straf  

 af bøde, hvis spilleautomater opstilles og drives uden tilladelse, jf. § 6,  

 stk. 1, bestyrelsesmedlemmer i et selskab med en tilladelse udskiftes uden  

 anmeldelse, jf. § 11, stk. 3, tilladelsesindehavers bo etc. fortsætter spillevirksomheden  

 uden anmeldelse til spillemyndigheden, jf. § 12, stk. 3, opslag om spilleregler og gevinstandel mangler, jf. § 15, varegevinster udbetales i form af gavekort, stærke drikke eller  

 ombyttes til penge, jf. § 16, spilleautomater ikke er godkendt i overensstemmelse med reglerne i  

 § 17, stk. 1, bestyreren ikke er godkendt af spillemyndigheden og ansat personale  

 er under 18 år, jf. § 18, stk. 2 og 3, personer under 18 år får adgang til spilleautomater, jf.  

 § 19, andre spil udbydes i spillehaller og restauranter med  

 alkoholbevilling eller anden virksomhed udøves i spillehaller, jf.  

 § 20, tilladelsesindehaveren ikke fører regnskab, jf. § 31,  

 stk. 1, leverandører, udlejere og velgørende formål ikke  

 på begæring giver spillemyndigheden oplysninger, jf. § 32,  

 stk. 2 og 3, tilladelsesindehaveren og dennes personale ikke hjælper  

 spillemyndigheden og de statslige told- og skattemyndigheder, jf. § 32,  

 stk. 4, afgiver urigtige og vildledende oplysninger eller fortier oplysninger  

 overfor spillemyndigheden eller de statslige told- og skattemyndigheder ved  

 udstedelse af tilladelse eller ved afgiftskontrollen, ikke opfylder påbud om at angive og indbetale afgiften for en  

 kortere periode end måneden og fortsætter med at udbyde spil på spilleautomater selv om  

 tilladelse ikke længere haves.
 Det foreslås, at der på tilsvarende måde  

 som i afgiftslovgivningen i øvrigt bliver mulighed for at vedtage  

 udenretlige bødeforlæg, således at politi og domstolen kan  

 aflastes i de tilfælde, hvor den pågældende  

 foretrækker at få sagen afgjort udenretligt.
Til § 42 Med henblik på, at såvel myndighederne som  

 branchen får mulighed for at tilpasse sig de nye regler foreslås  

 loven først at træde i kraft 1. januar 2001, bortset fra  

 § 43, der foreslås at træde i kraft dagen efter  

 bekendtgørelsen i Lovtidende.
Til § 43 I restauranter uden alkoholbevilling vil fra lovens  

 vedtagelse ikke længere kunne opstilles spilleautomater.
Disse  

 restauranter vil fra dette tidspunkt ikke længere kunne anmelde nye  

 spilleautomater til politiet eller få tilladelse til opstilling af nye  

 automater.
De eksisterende spilleautomater vil derimod indtil lovens  

 ikrafttræden, og jf. § 44, indtil udgangen af 2001 være  

 reguleret efter gældende regler.
Disse regler er indeholdt i  

 bekendtgørelse nr. 860 af 10. oktober 1994 om spilleautomater i  

 restaurationer m.v., og i Justitsministeriets retningslinier for godkendelse  

 af gevinstgivende spilleautomater af 3. juni 1996.
Til § 44 Efter nærværende lovforslag vil  

 spilleautomater ikke kunne opstilles i restaurationer uden alkoholbevilling.  

 Det foreslås, at spilleautomater der ved lovens ikrafttræden  

 lovligt er opstillet sådanne steder, i et år efter lovens  

 ikrafttræden forsat vil kunne være opstillet efter de  

 nugældende regler.
Spilleautomater er lovligt opstillet i restauranter,  

 når de tre først opstillede automater er anmeldt til politiet,  

 når der er indhentet en tilladelse fra politiet til opstilling af flere  

 end 3 automater og når de er forsynet med gyldige  

 synserklæringer.
 Det foreslås videre, at spillemyndigheden skal have  

 mulighed for i særlige tilfælde efter en konkret vurdering at  

 forlænge overgangsperioden i tilfælde, hvor bortfald af adgang  

 til fortsat opstilling af automaterne efter et år overfor indehaveren  

 af det pågældende sted vil udgøre en sådan  

 begrænsning af den pågældendes erhvervsudøvelse, at  

 det har ekspropriationslignende karakter.
Til § 45 Da det ikke vil være muligt for spillemyndigheden  

 straks ved denne lovs ikrafttræden at udstede tilladelser til  

 opstilling af alle spilleautomater i restaurationer med alkoholbevilling og i  

 spillehaller foreslås det, at der også etableres en  

 overgangsordning for automater, der vil kunne opfylde betingelserne for at  

 omfattes af en tilladelse efter denne lov.
 Spilleautomater med gyldige synserklæringer, der er  

 opstillet på forlystelsessteder med en tilladelse fra politiet efter  

 forlystelsescirkulæret, og automater med gyldige synserklæringer,  

 der er opstillet i restaurationer med alkoholbevilling efter hotel- og  

 restaurationslovens § 26 skal i løbet af 2001søge om en ny  

 tilladelse efter denne lov.
Det samme gælder automater som er opstillet privat  

 og ikke anvendes erhvervsmæssigt.
Automater, der efter gældende  

 regler ikke er lovligt opstillet, eller som reelt ikke er private, men  

 offentligt tilgængelige, eller anvendes erhvervsmæssigt, vil  

 efter denne lovs ikrafttræden fortsat være ulovlige.
Til § 46 Fra lovens ikrafttræden foreslås  

 bestemmelserne i hotel- og restaurationslovens § 26 vedrørende  

 gevinstgivende spilleautomater i restauranter ophævet.
Den  

 foreslåede § 26 opretholder de gældende bestemmelser  

 vedrørende opstilling og afgift af ikkegevinstgivende spilleautomater  

 (morskabsautomater). Der skal dog ikke længere ske underretning til  

 politiet i forbindelse med opstilling af indtil 3 morskabsautomater, ligesom  

 politiet heller ikke længere skal give tilladelse til opstilling af  

 mere end 3 sådanne automater.
I henhold til den foreslåede § 26, stk. 2,  

 kan politiet forbyde spil og lignende, herunder morskabsautomater.
I  

 stk. 2 er de gældende bestemmelser i § 26, stk. 7 og 8,  

 sammenskrevet.
Det betyder, at der ikke længere skal tilladelse fra  

 politiet til optræden for offentligheden.
Politiet kan nu i stedet  

 forbyde en sådan optræden.
Der er tale om en administrativ  

 lettelse for politiet, som ikke længere skal give tilladelse.
 Ændringerne af restaurationslovens § 34 og  

 § 37 er konsekvensændringer.
Til § 47 Denne lov skal optages på liste A i bilag 1 til  

 opkrævningsloven, for at dennes bestemmelser skal blive gældende  

 for opkrævningen af afgifter af spilleautomater.
Til § 48 Det foreslås, at skatteministeren inden udgangen af  

 en treårig periode efter lovens ikrafttræden afgiver en  

 redegørelse med henblik på, om der eventuelt bør  

 foretages en revision af loven.
Spillemyndigheden skal bl.a. vurdere, om  

 kontrollen med spillemaskiner kan og bør forbedres yderligere ved, at  

 kontrolcomputeren udbygges således, at der bliver korrespondance mellem  

 automater og computer, eller udbygges til en interaktiv model, der giver en  

 direkte og ubrydelig forbindelse fra hver automat til computeren.
 Endelig skal spillemyndigheden foretage en vurdering af,  

 om kontantspillet på spilleautomater må antages at have haft  

 betydning for omfanget af ludomani m.v., samt vurdere, om loven i  

 øvrigt giver anledning til ændringer, herunder ændringer  

 af det årlige gebyr til spillemyndigheden.
Til § 49 Spil på spilleautomater er omfattet af de  

 færøske og grønlandske spillelove og omfattes derfor ikke  

 af denne lov.
Bilag 1 Omkostninger for spilleautomater opstillet i  

 restaurationer.
Gældende regler og lovforslag.   

 1 automat.
 Pris pr. automat inkl. moms, kr.
30.000 40.000 50.000 Afskrivningsperiode, år 2 4 2 4 2 4 Kr.
 Kr.
 Kr.
Gældende regler (ekskl. moms) Afskrivning og forrentning 13.200 7.200 17.600 9.600 22.000 12.000 Service 6.000 6.000 6.000 6.000 6.000 6.000 Drift 1.000 1.000 1.000 1.000 1.000 1.000 Omkostninger efter gældende regler i alt 20.200 14.200 24.600 16.600 29.000 19.000 Yderligere omkostninger efter lovforslag Manglende afløftning af indkøbsmoms 5.050 3.550 6.150 4.150 7.250 4.750 Udgifter til telelink m.v.1) 5.000 5.000 5.000 5.000 5.000 5.000 Tilladelsesgebyr1) 750 750 750 750 750 750 Samlede omkostninger efter lovforslag 10.800 9.300 11.900 9.900 13.000 10.500 Engangsudgift til etablering af kommunikationslinier og  

 databoks2) 23.000 23.000 23.000 23.000 23.000 23.000 1)	Efter lovforslaget skal der betales 750 kr. pr.  

 år. pr. automat i tilladelsesgebyr.
Derudover er indregnet 4.800 kr. i  

 årlige driftsomkostninger pr. telelink og 200 kr. pr. år til  

 døgnaflæsning af hver kontrolboks.
Udgiften er pr.  

 spillested.
 2)	Engangsudgiften er sammensat af 20.000 kr. til etablering af  

 kommunikationslinier og 3.000 kr. til anskaffelse af hver kontrolboks efter  

 lovforslaget.
Omkostninger for spilleautomater opstillet i  

 restaurationer.
Gældende regler og lovforslag.   

 3 automater.
 Pris pr. automat inkl. moms, kr.
30.000 40.000 50.000 Afskrivningsperiode, år 2 4 2 4 2 4 Kr.
 Kr.
 Kr.
Gældende regler (ekskl. moms) Afskrivning og forrentning 39.600 21.600 52.800 28.800 66.000 36.000 Service 18.000 18.000 18.000 18.000 18.000 18.000 Drift 3.000 3.000 3.000 3.000 1.000 1.000 Omkostninger efter gældende regler i alt 60.600 42.600 73.800 49.800 85.000 55.000 Yderligere omkostninger efter lovforslag Manglende afløftning af indkøbsmoms 15.150 10.650 18.450 12.450 21.750 14.250 Udgifter til telelink m.v.1) 5.000 5.000 5.000 5.000 5.000 5.000 Tilladelsesgebyr1) 2.250 2.250 2.250 2.250 2.250 2.250 Samlede omkostninger efter lovforslag 22.400 17.900 25.700 19.700 29.000 21.500 Engangsudgift til etablering af kommunikationslinier og  

 databoks2) 23.000 23.000 23.000 23.000 23.000 23.000 1)	Efter lovforslaget skal der betales 750 kr. pr.  

 år. pr. automat i tilladelsesgebyr.
Derudover er indregnet 4.800 kr. i  

 årlige driftsomkostninger pr. telelink og 200 kr. pr. år til  

 døgnaflæsning af hver kontrolboks.
Udgiften er pr.  

 spillested.
 2)	Engangsudgiften er sammensat af 20.000 kr. til etablering af  

 kommunikationslinier og 3.000 kr. til anskaffelse af hver kontrolboks efter  

 lovforslaget.
Bilag 2 Omkostninger for spillehaller.
Gældende regler og  

 lovforslag.
Omkostnings- niveau 1 Omkostnings- niveau 2 Omkostnings- niveau 3 25 automater 50 automater 25 automater 50 automater 25 automater 50 automater Ca. kr.
 Ca. kr.
 Ca. kr.
Gældende regler (ekskl. moms) Årlig afskrivning ved køb af automater inkl.  

 forrentning 302.500 605.000 302.500 605.000 - - Leje af automater - - - - 450.000 900.000 Husleje 37.500 75.000 75.000 150.000 75.000 150.000 Løn 550.000 550.000 550.000 550.000 600.000 825.000 Driftsudgifter til el, varme, forsikring, vedligeholdelse m.v.
70.000 90.000 70.000 90.000 70.000 90.000 Afskrivning på investering i spillehal inkl. renteudgifter på  

 lån - - - - 65.000 95.000 Omkostninger efter gældende regler i alt 960.000 1.320.000 997.500 1.395.000 1.260.000 2.060.000 Yderligere omkostninger efter lovforslaget Manglende afløftning af indkøbsmoms 105.000 195.000 110.000 210.000 160.000 300.000 Udgifter til telelink m.v.1) 5.600 6.200 5.600 6.200 5.600 6.200 Tilladelsesgebyr1) 18.750 37.500 18.750 37.500 18.750 37.500 Samlede omkostninger efter lovforslag 1.089.350 1.558.700 1.131.850 1.648.700 1.444.350 2.403.700 Engangsudgift til etablering af kommunikationslinier og  

 databoks2) 32.000 41.000 32.000 41.000 32.000 41.000 1)	Efter lovforslaget skal der betales 750 kr. pr.  

 år. pr. automat i tilladelsesgebyr.
Derudover er indregnet 4.800 kr. i  

 årlige driftsomkostninger pr. telelink og 200 kr. pr. år til  

 døgnaflæsning af hver kontrolboks.
Der kan tilsluttes 8  

 automater pr. kontrolboks, svarende til, at spillehallen med 25 automater  

 skal have 4 bokse og spillehallen med 50 automater 7 bokse.
 2)	Engangsudgiften er sammensat af 20.000 kr. til etablering af  

 kommunikationslinier og 3.000 kr. til anskaffelse af hver kontrolboks efter  

 lovforslaget.
Bilag 3 Tabel 1.
 Eksempler på virkning af lovforslaget for enkeltstående  

 spilleautomat i restauration.
Gældende regler Lovforslag Pris for automat inkl. moms, kr.
30.000 50.000 30.000 50.000 Afskrivningsperiode, år 2 4 2 4 2 4 2 4 Kr.
 Kr.
Bruttospilleindtægt 75.000 75.000 75.000 75.000 Moms og kommunal afgift 1) 35.000 35.000 - - Ny statsafgift - - 33.750 33.750 Afgift til bekæmpelse af ludomani (1 pct.) - - 750 750 Overskud før omkostninger.
40.000 40.000 40.500 40.500 Nuværende omkostninger 20.200 14.200 29.000 19.000 20.200 14.200 29.000 19.000 Yderligere omkostninger efter lovforslag - - - - 10.800 9.300 13.000 10.500 Engangsudgift efter lovforslaget - - - - 23.000 23.000 23.000 23.000 Overskud efter omkostninger og engangsudgift 19.800 25.800 11.000 21.000 -13.500 -6.000 -24.500 -12.000 Overskud ekskl. engangsudgift 19.800 25.800 11.000 21.000 9.500 17.000 -1.500 11.000 1)	Ekskl. afløftning af indkøbsmoms efter  

 gældende regler.
 Tabel 2.
 Eksempler på virkning af lovforslaget for restauration med 3  

 spilleautomater.
Gældende regler Lovforslag Pris for automat inkl. moms, kr.
30.000 50.000 30.000 50.000 Afskrivningsperiode, år 2 4 2 4 2 4 2 4 Kr.
 Kr.
Bruttospilleindtægt 300.000 300.000 300.000 300.000 Moms og kommunal afgift1) 132.000 132.000 - - Ny statsafgift - - 135.000 135.000 Afgift til bekæmpelse af ludomani (1 pct.) - - 3.000 3.000 Overskud før omkostninger.
168.000 168.000 162.000 162.000 Nuværende omkostninger 60.600 42.600 87.000 57.000 60.600 42.600 87.000 57.000 Yderligere omkostninger efter lovforslag - - - - 22.400 17.900 29.000 21.500 Engangsudgift efter lovforslaget - - - - 23.000 23.000 23.000 23.000 Overskud efter omkostninger og engangsudgift 107.400 125.400 81.000 111.000 56.000 78.500 23.000 60.500 Overskud ekskl. engangsudgift 107.400 125.400 81.000 111.000 79.000 101.500 46.000 83.500 1)	Ekskl. afløftning af indkøbsmoms efter  

 gældende regler.
Bilag 4 Eksempel på afgiftsberegning for spillehallen i tabel  

 7 med 50 spilleautomater, der udlodder til lokale velgørende  

 formål.
Pr. år Kr.
 (1) Bruttospilleindtægt.
3.750.000 (2) 45 pct. af BSI..
1.687.500 (3) Progressiv afgift (30 pct.) 1) 135.000 (4) Samlet afgift før udlodning 1.822.500 (5) Afgift til evt. udlodning 2) 697.500 (6) Udlodning 3) 734.211 (7) Nedslag 697.500 (8) Samlet afgift efter nedslag ( (4) ÷ (7) ) 1.125.000 (9) Afgift i pct.
BSI efter udlodning ( (8) / (1) x 100 ).
30% Anm.:	BSI = Bruttospilleindtægt (indskudssum  

 fratrukket gevinster).
 1)	Den progressive afgift fremkommer som 30 pct. af BSI over 3.300.000  

 kr. (progressionsgrænse på 125.000 kr. tillagt 3.000 kr. pr.  

 automat indtil 50 automater). Dvs. 30 pct. af 450.000 kr. = 135.000 kr.
 2)	Fremkommer som 1.822.500 kr. ÷ 30 pct. af 3.750.000 kr.
 3)	Fremkommer som 697.500 kr./0,95 = 734.211 kr.
