Nr LSF 83 Forslag til Varemærkelov Fremsat af industriministeren (Anne Birgitte Lundholt) den 23. januar 1991 Vedtaget ved tredjebehandling den 14. maj 1991 Lov nr. 341 af 06/06/1991 Kapitel 1 Almindelige bestemmelser § 1. Personer og virksomheder kan efter bestemmelserne i denne  

 lov erhverve eneret til varemærker (varemærkeret). Ved varemærker forstås  

 særlige kendetegn for varer eller tjenesteydelser, som benyttes eller agtes  

 benyttet i en erhvervsvirksomhed.
Varemærkers form § 2. Et varemærke kan bestå af alle arter tegn, der er egnet til  

 at adskille en virksomheds varer eller tjenesteydelser fra andre  

 virksomheders, og som kan gengives grafisk, navnlig 1) ord og ordforbindelser, herunder slogans, personnavne, firmanavne eller  

 navne på faste ejendomme, 2) bogstaver og tal, 3) figurer og afbildninger eller 4) varens form, udstyr eller emballage.
 Stk. 2. Der kan ikke erhverves varemærkeret til tegn, som  

 udelukkende består af enten en udformning, som følger af varens egen  

 karakter, en udformning af varen, som er nødvendig for at opnå et teknisk  

 resultat, eller en udformning, hvorved varen får en væsentlig værdi.
Stiftelse af varemærkeret § 3. Varemærkeret kan stiftes enten 1) ved registrering af et varemærke i overensstemmelse med reglerne i  

 denne lov for de varer eller tjenesteydelser, som registreringen omfatter,  

 eller 2) ved ibrugtagning af et varemærke her i landet for de varer eller  

 tjenesteydelser, for hvilke varemærket er taget i brug, og for hvilke det  

 vedvarende anvendes.
 Stk. 2. Der kan ikke ved brug stiftes rettigheder til et  

 varemærke, der efter sin beskaffenhed er udelukket fra registrering.
 Stk. 3. Har mærket ikke fornødent særpræg ved ibrugtagningen,  

 stiftes retten først, når og for så vidt der skabes særpræg gennem mærkets  

 anvendelse.
Varemærkerettens indhold § 4. Indehaveren af en varemærkeret kan forbyde andre, der ikke  

 har dennes samtykke, at gøre erhvervsmæssig brug af tegn, der er identiske  

 med, eller som ligner varemærket 1) hvis brugen vedrører varer eller tjenesteydelser af samme eller  

 lignende art som dem, der er omfattet af varemærkeretten, og 2) der herved er risiko for forveksling, herunder at det antages, at der  

 er en forbindelse mellem varemærkerne.
 Stk. 2. Uanset begrænsningen i stk. 1 til varer eller  

 tjenesteydelser af samme eller lignende art kan varemærkeindehaveren dog  

 forbyde brugen også for varer eller tjenesteydelser af anden art, hvis  

 varemærket er velkendt her i landet og brugen ville medføre en utilbørlig  

 udnyttelse af varemærkets særpræg eller renomme eller skade særpræget eller  

 renommeet.
Stk. 3. Som erhvervsmæssig brug skal navnlig anses 1) at anbringe tegnet på varerne eller på deres emballage, 2) at udbyde varerne til salg, at markedsføre dem eller oplagre dem med  

 dette formål eller at tilbyde eller præstere tjenesteydelser under det  

 pågældende tegn, 3) at importere eller eksportere varerne under det pågældende tegn eller 4) at anvende tegnet på forretningspapirer og i reklameøjemed.
Begrænsninger i indehaverens rettigheder § 5. Indehaveren af en varemærkeret kan ikke forbyde, at andre i  

 overensstemmelse med god markedsføringsskik gør erhvervsmæssig brug af 1) eget navn og egen adresse, 2) angivelser vedrørende varens eller tjenesteydelsens art, beskaffenhed,  

 mængde, anvendelse, værdi, geografiske oprindelse, tidspunktet for varens  

 fremstilling eller for præstationen af tjenesteydelsen eller andre egenskaber  

 ved varen eller tjenesteydelsen eller 3) varemærket, når dette er nødvendigt for at angive anvendelsen af en  

 vare eller tjenesteydelse, navnlig som tilbehør eller reservedele.
Konsumption § 6. Indehaveren af en varemærkeret kan ikke forbyde brugen af  

 mærket for varer, som af indehaveren selv eller med dennes samtykke er  

 markedsført inden for De Europæiske Fællesskaber under dette mærke.
 Stk. 2. Stk. 1 finder ikke anvendelse, hvis indehaveren har  

 rimelig grund til at modsætte sig fortsat markedsføring af varerne, især i  

 tilfælde, hvor disses tilstand er ændret eller forringet, efter at de er  

 markedsført.
Kolliderende rettigheder § 7. Kræver to eller flere hver for sig varemærkeret til samme  

 eller lignende kendetegn, har den først opståede ret fortrin, medmindre andet  

 følger af de nedenfor anførte bestemmelser.
En registreret ret anses for  

 opstået på den dag, hvor ansøgningen indleveres, jf. § 12, eller på den dag,  

 fra hvilken der begæres prioritet efter reglerne i §§ 18 eller 19.
 § 8. En yngre ret til et registreret varemærke kan bestå ved siden  

 af en ældre ret til et dermed forveksleligt varemærke, hvis ansøgningen er  

 indgivet i god tro og indehaveren af den ældre ret har været bekendt med og  

 tålt brugen her i landet af den yngre ret i 5 på hinanden følgende år.
 § 9. En yngre ret til et varemærke kan også bestå ved siden af en  

 ældre ret til et dermed forveksleligt varemærke, hvis indehaveren af den  

 ældre ret ikke inden rimelig tid har taget de nødvendige skridt til at hindre  

 brugen af det yngre varemærke.
 § 10. I de i §§ 8 og 9 omhandlede tilfælde kan indehaveren af et  

 yngre varemærke ikke forbyde brugen af et ældre varemærke, selv om  

 indehaveren af det ældre varemærke ikke længere kan gøre sin ret gældende mod  

 det yngre varemærke.
 Stk. 2. I de i § 9 omhandlede tilfælde kan det, hvis det findes  

 rimeligt, bestemmes, at et af varemærkerne eller begge kun må anvendes på en  

 særlig måde, for eksempel i en vis udformning eller med tilføjelse af en  

 stedsangivelse.
 Gengivelse af et varemærke i ordbøger m.v.
 § 11. Ved udgivelse af leksika, håndbøger, lærebøger eller  

 lignende skrifter af fagligt indhold skal forfatteren, udgiveren og  

 forlæggeren på begæring af indehaveren af et registreret varemærke sørge for,  

 at dette ikke gengives uden angivelse af, at det er et registreret varemærke.
 Stk. 2. Den, der ikke opfylder sine forpligtelser efter stk. 1,  

 skal bekoste en berigtigende bekendtgørelse på den måde, det findes rimeligt.
Kapitel 2 Registrering af varemærker § 12. Ansøgning om registrering af et varemærke indgives  

 skriftligt til Patentdirektoratet.
Ansøgningen skal indeholde en gengivelse  

 af varemærket og oplysning om ansøgerens navn eller firma.
I ansøgningen skal  

 endvidere angives de varer eller tjenesteydelser, for hvilke mærket ønskes  

 registreret.
 Stk. 2. Ansøgningen skal være affattet i overensstemmelse med de  

 bestemmelser, der er fastsat i medfør af § 48. Med ansøgningen skal følge det  

 fastsatte gebyr.
 Stk. 3. Patentdirektoratet fører et varemærkeregister.  

 Direktoratet offentliggør registreringer m.v.
Registreringshindringer § 13. Et varemærke skal for at kunne registreres være af den i §  

 2 angivne beskaffenhed, herunder have fornødent særpræg.
 Stk. 2. Følgende varemærker er udelukket fra registrering:
 1) Varemærker, som udelukkende består af tegn eller angivelser, der i  

 omsætningen kan tjene til at betegne varens eller tjenesteydelsens art,  

 beskaffenhed, mængde, anvendelse, værdi, geografiske oprindelse, tidspunktet  

 for varens fremstilling eller for præstationen af tjenesteydelsen eller andre  

 egenskaber ved disse.
 2) Varemærker, som udelukkende består af tegn eller angivelser, som i  

 daglig sprogbrug eller efter almindelig markedsføringsskik udgør en sædvanlig  

 betegnelse for varen eller tjenesteydelsen.
 Stk. 3. Et varemærke kan uanset bestemmelserne i stk. 1 og 2  

 registreres, hvis det inden ansøgningens indlevering som følge af den brug,  

 der er gjort deraf, har fået fornødent særpræg.
 § 14. Udelukket fra registrering er endvidere:
 1) Varemærker, som strider mod lov, den offentlige orden eller sædelighed.
 2) Varemærker, som er egnet til at vildlede, f.eks. med hensyn til varens  

 eller tjenesteydelsens art, beskaffenhed eller geografiske oprindelse.
 3) Varemærker, der ikke er godkendt af de kompetente myndigheder, og som  

 skal afslås i medfør af artikel 6 c i Pariserkonventionen til beskyttelse af  

 industriel ejendomsret, samt mærker, der omfatter tegn, emblemer og våben,  

 som har offentlig interesse, medmindre deres registrering er blevet tilladt  

 af vedkommende myndighed.
 4) Varemærker, der uhjemlet består af eller indeholder en bestanddel, der  

 kan opfattes som et person- eller virksomhedsnavn, hvortil en anden har  

 lovlig adkomst, eller som et portræt, og der ikke derved sigtes til for  

 længst afdøde personer, eller som uhjemlet indeholder særegent navn på eller  

 afbildning af en andens faste ejendom.
 5) Varemærker, der uhjemlet består af eller indeholder en bestanddel, der  

 kan opfattes som særegen titel på en andens beskyttede litterære eller  

 kunstneriske værk, eller som krænker en andens ophavsret til sådant værk  

 eller ret til fotografisk billede eller en andens industrielle rettigheder.
§ 15. Et varemærke er udelukket fra registrering, hvis 1) det er identisk med et ældre varemærke og de varer eller  

 tjenesteydelser, for hvilke mærket søges registreret, er af samme art som de  

 varer eller tjenesteydelser, for hvilke det ældre mærke er beskyttet, eller 2) der er risiko for forveksling, herunder at det antages, at der er en  

 forbindelse med det ældre varemærke, fordi det yngre mærke er identisk med  

 eller ligner det ældre varemærke og varerne eller tjenesteydelserne er af  

 samme eller lignende art.
Stk. 2. Ved ældre varemærker efter stk. 1 forstås 1) mærker af følgende kategorier, hvis ansøgningsdato ligger før  

 varemærkets ansøgningsdato, eventuelt under hensyntagen til den fortrinsret,  

 der gøres gældende til støtte for disse mærker:
a) EF-varemærker, b) varemærker, der er registreret her i landet, eller c) varemærker, som er genstand for en international registrering med  

 virkning her i landet, 2) EF-varemærker, for hvilke der i overensstemmelse med forordningen om  

 EF-varemærker påberåbes anciennitet i forhold til et af de i nr. 1, litra b  

 og c, omhandlede mærker, også selv om der er givet afkald på det eller det er  

 bortfaldet, 3) ansøgninger af de under nr. 1 og 2 omhandlede mærker med forbehold af  

 deres registrering eller 4) varemærker, som på tidspunktet for ansøgningen, eventuelt tidspunktet  

 for den fortrinsret, der gøres gældende til støtte for ansøgningen, er  

 »vitterlig kendt« her i landet i den i artikel 6 b i  

 Pariserkonventionen angivne betydning.
 Stk. 3. Et varemærke er også udelukket fra registrering, hvis det  

 er identisk med eller ligner et ældre EF-varemærke, jf. stk. 2, og det søges  

 registreret for varer eller tjenesteydelser af anden art end dem, for hvilke  

 det ældre EF-varemærke er registreret, når det ældre EF-varemærke er velkendt  

 i De Europæiske Fællesskaber og brugen af det yngre varemærke ville medføre  

 en utilbørlig udnyttelse af det ældre EF-varemærkes særpræg eller renomme  

 eller sådan brug ville skade dette særpræg eller renomme.
Stk. 4. Et varemærke er ligeledes udelukket fra registrering, hvis 1) varemærket er identisk med eller ligner et ældre dansk varemærke efter  

 stk. 2 og det søges registreret for varer eller tjenesteydelser af anden art  

 end dem, for hvilke det ældre varemærke er registreret, når det ældre  

 varemærke er velkendt her i landet og brugen af det yngre varemærke ville  

 medføre en utilbørlig udnyttelse af det ældre varemærkes særpræg eller  

 renomme eller sådan brug ville skade dette særpræg eller renomme eller 2) der ved brug her i landet er erhvervet ret til et identisk eller  

 forveksleligt varemærke eller til et andet i erhvervsvirksomhed anvendt  

 identisk eller forveksleligt tegn før tidspunktet for ansøgningen af det  

 yngre varemærke eller eventuelt tidspunktet for den fortrinsret, der gøres  

 gældende til støtte for ansøgningen af det yngre varemærke.
 Stk. 5. Et varemærke er ikke udelukket fra registrering efter  

 reglerne i stk. 1-4, når indehaveren af det ældre varemærke eller andre ældre  

 rettigheder giver sit samtykke til registreringen af det yngre mærke.
Disclaimere § 16. En varemærkeret, der er opnået ved registrering, omfatter  

 ikke sådanne dele af varemærket, som ikke særskilt kan registreres.
 Stk. 2. Indeholder et varemærke sådanne bestanddele, og er der  

 særlig anledning til at antage, at varemærkets registrering kan medføre tvivl  

 med hensyn til varemærkerettens omfang, kan disse ved registreringen  

 udtrykkeligt undtages fra beskyttelsen.
 Stk. 3. Viser det sig senere, at dele af varemærket, som er blevet  

 undtaget fra beskyttelsen, er blevet registrerbare, kan en ny registrering  

 foretages af disse dele eller af selve varemærket uden den i stk. 2 angivne  

 begrænsning.
Vareklasser § 17. Varemærker registreres i een eller flere vare- eller  

 tjenesteydelsesklasser.
Industriministeren fastsætter bestemmelser om  

 inddelingen i klasser.
Konventionsprioritet § 18. Hvis en ansøgning om registrering af et varemærke  

 indleveres her i landet senest 6 måneder efter, at den første ansøgning om  

 registrering af varemærket er indleveret i et land, som er tilsluttet  

 Pariserkonventionen til beskyttelse af industriel ejendomsret, vil  

 ansøgningen på begæring få prioritet fra den første indleveringsdato.
 Stk. 2. Stk. 1 finder under forudsætning af gensidighed  

 tilsvarende anvendelse for varemærker, der første gang er ansøgt i et land,  

 der ikke er tilsluttet Pariserkonventionen.
Udstillingsprioritet § 19. Hvis en ansøgning om registrering af et varemærke  

 indleveres her i landet senest 6 måneder efter, at mærket for første gang er  

 anvendt for varer udstillet på en officiel eller officielt anerkendt  

 international udstilling, vil ansøgningen på begæring få prioritet fra denne  

 dato.
Ved de nævnte udstillinger forstås sådanne, som er defineret i  

 konventionen angående internationale udstillinger af 22. november 1928 med  

 senere revisioner.
Behandling af ansøgninger § 20. Er ansøgningen ikke i overensstemmelse med loven eller  

 bestemmelser fastsat i medfør af loven, eller finder Patentdirektoratet, at  

 der i øvrigt er noget til hinder for at godkende ansøgningen, giver  

 direktoratet ansøgeren meddelelse herom og fastsætter en frist for ansøgeren  

 til at udtale sig.
 Stk. 2. Ved fristens udløb tager direktoratet stilling til  

 ansøgningen, medmindre ansøgeren får adgang til at udtale sig på ny.
Påstand om ret til et varemærke § 21. Påstår nogen at have ret til et ansøgt eller registreret  

 varemærke, kan Patentdirektoratet, hvis man finder spørgsmålet tvivlsomt,  

 opfordre den pågældende til inden en nærmere angiven frist at anlægge retssag  

 herom.
Efterkommes opfordringen ikke, kan påstanden lades ude af betragtning.  

 Underretning herom skal gives i opfordringen.
 Stk. 2. Er der anlagt sag om retten til et varemærke, kan  

 Patentdirektoratets behandling af sagen stilles i bero, indtil retssagen er  

 endeligt afgjort.
Registrering § 22. Når ansøgningen er godkendt, registreres varemærket, og  

 registreringen offentliggøres.
Indsigelse § 23. Når registreringen er offentliggjort, er der adgang til at  

 fremsætte indsigelse mod registreringens gyldighed.
Indsigelsen, der skal  

 være begrundet, skal fremsættes skriftligt til Patentdirektoratet inden 2  

 måneder fra offentliggørelsesdatoen.
Indehaveren af den registrerede ret skal  

 underrettes om indsigelsen og have adgang til at udtale sig.
 Stk. 2. Tages indsigelsen ikke til følge, skal dette meddeles  

 indsigeren og rettighedsindehaveren.
Stk. 3. Tages indsigelsen til følge, erklæres registreringen helt  

 eller delvis ugyldig.
Afgørelse herom offentliggøres, når den er blevet  

 endelig.
Mærkeændring § 24. Efter anmodning fra indehaveren kan der foretages  

 uvæsentlige ændringer af et registreret varemærke, hvis helhedsindtrykket af  

 varemærket ikke påvirkes af ændringen.
 Stk. 2. Ændringer af registrerede varemærker indføres i registret  

 og offentliggøres.
Brugspligt § 25. Har indehaveren af et registreret varemærke ikke inden 5 år  

 fra registreringsprocedurens afslutning gjort reel brug af varemærket her i  

 landet for de varer eller tjenesteydelser, for hvilke det er registreret,  

 eller har brugen været ophørt uden afbrydelser i 5 år, kan registreringen  

 ophæves, jf. § 28, medmindre der foreligger rimelig grund til, at brug ikke  

 har fundet sted.
 Stk. 2. Følgende betragtes ligeledes som brug i henhold til stk.  

 1:
 1) Brug af varemærket i en form, der ikke væsentligt afviger fra den form,  

 hvori det er registreret.
 2) Anbringelse af varemærket her i landet på varer eller deres emballage  

 udelukkende med eksport for øje.
 Stk. 3. Brug af et varemærke, der finder sted med indehaverens  

 samtykke, ligestilles med indehaverens brug af varemærket.
Registreringens varighed § 26. Den varemærkeret, der opnås ved registreringen, gælder fra  

 den dag, ansøgningen i henhold til § 12, jf. §§ 18 og 19, er indgivet, og  

 varer i 10 år fra registreringsdagen.
 Stk. 2. Registreringen kan fornys for 10 år ad gangen fra udløbet  

 af den pågældende registreringsperiode.
Fornyelse § 27. Ansøgning om fornyelse sker ved indbetaling af det  

 fastsatte gebyr til Patentdirektoratet tidligst 3 måneder før og senest 6  

 måneder efter registreringsperiodens udløb.
 Stk. 2. Findes ansøgningen i orden, indføres fornyelsen i  

 registret.
 Stk. 3. Patentdirektoratet opkræver fornyelsesgebyrer hos  

 mærkeindehaveren eller dennes fuldmægtig, men er ikke ansvarlig for  

 rettighedstab som følge af manglende opkrævning.
 Stk. 4. Er ansøgningen ikke i overensstemmelse med de givne  

 forskrifter, giver Patentdirektoratet meddelelse herom og fastsætter en frist  

 for ansøgeren til at udtale sig.
 Stk. 5. Ved fristens udløb tager direktoratet stilling til  

 ansøgningen, medmindre ansøgeren får adgang til at udtale sig på ny.
Kapitel 3 Registreringens ophør § 28. Er et varemærke registreret i strid med bestemmelserne i  

 denne lov, kan registreringen ophæves, jf. dog §§ 8 og 9. Er  

 registreringshindringen manglende særpræg og lignende, jf. § 13, skal der ved  

 bedømmelsen også tages hensyn til den brug, der er sket efter registreringen,  

 jf. § 13, stk. 3.
Stk. 2. En registrering kan ligeledes ophæves, hvis 1) varemærket ikke er brugt i overensstemmelse med § 25, 2) varemærket som følge af indehaverens virksomhed eller passivitet er  

 blevet til en almindelig betegnelse inden for branchen for den vare eller  

 tjenesteydelse, som varemærket er registreret for, eller 3) varemærket som følge af den brug, der af indehaveren eller med dennes  

 samtykke gøres af varemærket for de varer eller tjenesteydelser, for hvilke  

 det er registreret, er egnet til at vildlede, især med hensyn til varernes  

 eller tjenesteydelsernes art, beskaffenhed eller geografiske oprindelse.
Stk. 3. Krav om ophævelse af et varemærke efter stk. 2, nr. 1, kan  

 ikke gøres gældende, hvis reel brug af varemærket påbegyndes eller genoptages  

 i tiden mellem udløbet af 5-års-perioden og tidspunktet for indgivelse af  

 begæring om ophævelse.
Påbegyndelse eller genoptagelse af brugen inden for de  

 sidste 3 måneder forud for indgivelse af begæring om ophævelse tages  

 imidlertid ikke i betragtning, såfremt forberedelserne til påbegyndelse eller  

 genoptagelse af brugen først indledes, når indehaveren har fået kendskab til,  

 at der eventuelt vil blive indgivet begæring om ophævelse.
 Stk. 4. Hvis ophævelsesgrunden kun vedrører en del af de varer  

 eller tjenesteydelser, for hvilke mærket er registreret, skal registreringen  

 kun ophæves for disses vedkommende.
Ophævelse ved dom § 29. Ophævelse af en registrering i henhold til § 28 sker ved  

 dom.
Sagen anlægges mod indehaveren, og den kan anlægges af enhver, der har  

 retlig interesse deri.
Sag efter bestemmelserne i § 13 og § 14, nr. 1-3, kan  

 også anlægges af Patentdirektoratet.
Administrativ ophævelse § 30. Patentdirektoratet kan efter begæring fra enhver med retlig  

 interesse deri og mod betaling af det fastsatte gebyr ophæve en  

 varemærkeregistrering, hvis betingelsen for ophævelse i § 25, jf. § 28, stk.  

 2, nr. 1, er opfyldt.
 Stk. 2. Patentdirektoratets afgørelse kan indbringes for  

 Patentankenævnet og domstolene i overensstemmelse med § 46. Mærkeindehaveren  

 kan dog til enhver tid anlægge sag herom mod den, der begærer registreringen  

 ophævet, hvad enten Patentdirektoratet har truffet afgørelse i sagen eller  

 ej.
 § 31. Foreligger der begrundet tvivl om, at der findes en  

 mærkeindehaver, eller er dennes adresse ukendt, kan enhver med retlig  

 interesse deri begære varemærket slettet af registret.
Stk. 2. Inden udslettelse kan ske, skal Patentdirektoratet anmode  

 indehaveren om at give sig til kende inden en frist fastsat af  

 Patentdirektoratet.
Meddelelse om frist gives ved anbefalet brev eller på  

 lignende betryggende måde.
Hvis indehaverens adresse ikke kendes, meddeles  

 fristen ved offentlig bekendtgørelse.
Har indehaveren herefter ikke givet sig  

 til kende, slettes varemærket af registret.
Annullation § 32. Hvis en registrering af et varemærke, en fornyelse af en  

 varemærkeregistrering eller en notering af ændring i registret er sket ved en  

 åbenbar fejlekspedition, kan Patentdirektoratet indtil 3 måneder fra  

 registreringsdatoen eller noteringsdatoen annullere registreringen,  

 fornyelsen eller noteringen.
Udslettelse § 33. Udslettelse af registret sker, 1) når registreringen ikke fornys, 2) når mærkeindehaveren begærer varemærket udslettet, 3) hvis registreringen erklæres ugyldig i medfør af § 23, eller 4) hvis der træffes beslutning eller afsiges dom om ophævelse i medfør af  

 §§ 29, 30, 31 eller 37, stk. 2.
 § 34. Af enhver dom, der vedrører en varemærkeregistrering eller  

 en varemærkeansøgning, skal vedkommende domstol sende Patentdirektoratet en  

 udskrift.
Kapitel 4 Særlige bestemmelser om registrering af udenlandske varemærker Hjemlandsregistrering § 35. En ansøger, der ikke driver virksomhed her i landet, og som  

 ikke er hjemmehørende i en stat, der har tiltrådt Pariserkonventionen til  

 beskyttelse af industriel ejendomsret, skal dokumentere, at et tilsvarende  

 mærke er registreret for den pågældende i hjemlandet for de varer eller  

 tjenesteydelser, som ansøgningen omfatter.
 Stk. 2. Industriministeren kan under forudsætning af gensidighed  

 bestemme, at stk. 1 ikke finder anvendelse.
§ 36. Industriministeren kan under forudsætning af gensidighed  

 bestemme, at varemærker, som ellers ikke ville kunne registreres her i  

 landet, men som er registreret i en fremmed stat, kan registreres her,  

 således som de er registreret i den fremmede stat.
En sådan registrering  

 gælder ikke i videre omfang end i den fremmede stat.
Fuldmægtig § 37. En varemærkeindehaver, som ikke har bopæl her i landet,  

 skal have en her bosat fuldmægtig, som på dennes vegne kan modtage søgsmål og  

 alle forekommende meddelelser vedrørende varemærket med bindende virkning for  

 indehaveren.
Fuldmægtigens navn og adresse skal indføres i  

 varemærkeregistret.
Stk. 2. Findes behørig fuldmægtig ikke noteret, skal  

 varemærkeindehaveren berigtige forholdet inden en frist fastsat af  

 Patentdirektoratet.
Meddelelse om frist gives ved anbefalet brev eller på  

 lignende betryggende måde.
Hvis varemærkeindehaverens adresse ikke kendes,  

 meddeles fristen ved offentliggørelse.
Er en fuldmægtig ikke udpeget inden  

 fristens udløb, slettes varemærket af registret.
Kapitel 5 Overdragelse og licens m.v.
 § 38. Retten til et varemærke kan overdrages i eller uden  

 forbindelse med den virksomhed, hvor det benyttes.
 Stk. 2. Overdrager nogen sin virksomhed, går retten til  

 virksomhedens varemærker over til erhververen, medmindre andet er eller må  

 anses for at være aftalt.
 § 39. Overdragelse af retten til et registreret varemærke skal på  

 begæring noteres i varemærkeregistret.
 Stk. 2. Indtil overdragelsen er meddelt Patentdirektoratet, anses  

 indehaveren af varemærket for at være den, der senest er noteret i registret.
Licens § 40. Der kan gives licens til et varemærke for alle eller en del  

 af de varer eller tjenesteydelser, for hvilke det er registreret, samt for  

 hele landet eller en del af dette.
Licensen kan være en eksklusiv licens  

 eller en simpel licens.
Stk. 2. Licensen skal på indehaverens eller licenstagerens  

 begæring noteres i varemærkeregistret.
Ligeledes noteres det i registret, når  

 det senere godtgøres, at licensen er ophørt.
 Stk. 3. Indehaveren af et varemærke kan gøre de rettigheder, der  

 er knyttet til varemærket, gældende over for en licenstager, der overtræder  

 en af bestemmelserne i licensaftalen med hensyn til licensens  

 gyldighedsperiode, den udformning, hvori varemærket må anvendes i henhold til  

 registreringen, arten af de varer eller tjenesteydelser, for hvilke licensen  

 er indrømmet, det område, inden for hvilket der må gøres brug af varemærket,  

 eller kvaliteten af de af licenstageren fremstillede varer eller præsterede  

 tjenesteydelser.
Pant og udlæg § 41. Er retten til et registreret varemærke blevet pantsat,  

 eller er der foretaget udlæg deri, skal Patentdirektoratet på indehaverens,  

 panthaverens eller rekvirentens begæring notere dette i varemærkeregistret.
Kapitel 6 Bestemmelser vedrørende retsbeskyttelsen § 42. Forsætlig krænkelse af en varemærkeret, der er stiftet ved  

 registrering eller brug, straffes med bøde.
Under særlig skærpende  

 omstændigheder, herunder navnlig hvis der ved overtrædelsen tilsigtes en  

 betydelig og åbenbart retsstridig vinding, kan straffen stige til hæfte eller  

 fængsel i indtil 1 år.
Stk. 2. Overtrædelser, som omfattes af stk. 1, 1. pkt., påtales af  

 den forurettede. Øvrige overtrædelser påtales af det offentlige, når den  

 forurettede begærer det.
Sagerne behandles som politisager.
Retsmidlerne i  

 retsplejelovens kapitel 73 om ransagning kan anvendes i samme omfang som i  

 statsadvokatsager.
Stk. 3. Er en overtrædelse begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab som sådant  

 bødeansvar.
 § 43. Den, som forsætligt eller uagtsomt krænker en andens  

 varemærkeret, er pligtig at udrede rimeligt vederlag for udnyttelsen af  

 varemærket samt erstatning for den yderligere skade, som krænkelsen måtte  

 have medført.
 Stk. 2. Foreligger der hverken forsæt eller uagtsomhed, er  

 krænkeren pligtig at udrede vederlag og erstatning efter bestemmelserne i  

 stk. 1, i det omfang det skønnes rimeligt.
 Stk. 3. Er varemærkeretten stiftet ved registrering, finder  

 reglerne i stk. 1 også anvendelse for tiden mellem ansøgningens indlevering  

 og mærkets registrering, dersom krænkeren vidste eller burde vide, at  

 ansøgningen var indleveret.
 Stk. 4. Borgerlige sager, for hvis udfald anvendelsen af denne lov  

 er af væsentlig betydning, anlægges ved Sø- og Handelsretten i København,  

 medmindre parterne vedtager andet.
§ 44. I sager om krænkelse af en varemærkeret kan retten bestemme,  

 at der skal træffes foranstaltninger til forebyggelse af misbrug af  

 varemærket.
I så henseende kan det bl.a. bestemmes, at de ulovligt anbragte  

 varemærker skal fjernes fra de varer, der er i den pågældendes besiddelse  

 eller i øvrigt står til vedkommendes rådighed, eller om fornødent at varerne  

 skal tilintetgøres eller udleveres til den forurettede mod eller uden  

 erstatning.
 § 45. Hvis der er givet licens til brug af et varemærke, anses  

 såvel licensgiver som licenstager som påtaleberettiget i sager om krænkelse  

 af varemærkeretten, hvis intet andet er aftalt.
 Stk. 2. En licenstager, som vil anlægge sag, skal underrette  

 licensgiveren herom.
Kapitel 7 Forskellige bestemmelser § 46. Patentdirektoratets afgørelser efter denne lov kan  

 indbringes for Patentankenævnet (Ankenævnet for Industriel Ejendomsret)  

 senest 2 måneder efter, at afgørelsen er meddelt den pågældende.
Inden samme  

 frist skal gebyr for klagebehandlingen betales.
Sker dette ikke, skal klagen  

 afvises.
Indbringelse for Patentankenævnet har opsættende virkning.
 Stk. 2. Ankenævnets afgørelser kan ikke indbringes for højere  

 administrativ myndighed.
Stk. 3. Søgsmål til prøvelse af afgørelser truffet af  

 Patentdirektoratet, som kan påklages til ankenævnet, kan ikke indbringes for  

 domstolene, før ankenævnets afgørelse foreligger.
Søgsmål til prøvelse af  

 ankenævnets afgørelser skal anlægges inden 2 måneder efter, at afgørelsen er  

 meddelt den pågældende.
Søgsmålet har opsættende virkning.
 § 47. Patentdirektoratet kan efter anmodning påtage sig at løse  

 særlige opgaver, der vedrører varemærker og varemærkeret.
 Stk. 2. Industriministeren fastsætter regler om betalingen herfor.
§ 48. Industriministeren fastsætter nærmere bestemmelser om  

 ansøgning, om påberåbelse af fortrinsrettigheder, jf. §§ 18 og 19, om  

 registrering og udslettelse af varemærker og om EF-varemærkeansøgningers og  

 EF-varemærkers overgang til nationale ansøgninger.
Industriministeren  

 fastsætter endvidere nærmere bestemmelser om registrets indretning og  

 førelse, om offentliggørelse af registreringer m.v. og om gebyrerne for  

 indlevering og behandling af ansøgninger, for ekspeditioner, udskrifter m.v.  

 Industriministeren kan fastsætte nærmere regler til bestemmelse af, hvilke  

 dage der betragtes som lukkedage for Patentdirektoratet.
 § 49. Henlægger industriministeren sine beføjelser efter loven til  

 Patentdirektoratet, kan ministeren fastsætte regler om klageadgangen,  

 herunder at klager ikke kan indbringes for højere administrativ myndighed.
Kapitel 8 International varemærkeregistrering § 50. Ved en international varemærkeregistrering forstås en  

 registrering i henhold til den i Madrid den 14. april 1891 vedtagne  

 overenskomst vedrørende international registrering af varemærker med senere  

 revisioner (Madrid-arrangementet) eller i henhold til den i Madrid den 27.  

 juni 1989 vedtagne protokol til Madrid-arrangementet (Protokollen).
Virkningerne af en international registrering § 51. Fra registreringsdatoen eller fra datoen for en  

 efterfølgende designering har en international varemærkeregistrering, hvori  

 Danmark er designeret, samme retsvirkning, som hvis mærket var registreret i  

 Danmark.
Afslag § 52. Patentdirektoratet kan inden for den frist, der er fastsat  

 i Madridarrangementet eller Protokollen, meddele det Internationale Bureau  

 helt eller delvist afslag på mærkets gyldighed i Danmark, hvis mærket ikke  

 opfylder registreringsbetingelserne efter denne lov, eller hvis der  

 fremsættes indsigelse.
Bortfald og videreførelse i dansk ret § 53. Hvis den internationale varemærkeregistrering mister sin  

 gyldighed, bortfalder dens gyldighed ligeledes i Danmark fra tidspunktet for  

 bortfald af den internationale registrering.
Stk. 2. Indehaveren af en international varemærkeregistrering  

 efter Protokollen kan i så fald indgive en dansk varemærkeansøgning med samme  

 virkning, som hvis ansøgningen var indleveret på indleveringsdatoen for den  

 internationale registrering eller datoen for en efterfølgende designering,  

 forudsat at 1) ansøgningen indgives senest 3 måneder efter udslettelsesdatoen, 2) den danske varemærkeansøgning ikke omfatter andre varer eller  

 tjenesteydelser end den internationale varemærkeregistrering og 3) ansøgningen i øvrigt opfylder kravene til en varemærkeansøgning og  

 ansøgeren betaler de foreskrevne gebyrer.
Forbud mod dobbeltbeskyttelse § 54. I de tilfælde, hvor et i Danmark registreret varemærke  

 tillige på mærkeindehaverens foranledning er genstand for en international  

 varemærkeregistrering, skal den internationale varemærkeregistrering træde i  

 stedet for den danske registrering, hvis 1) Danmark er designeret enten oprindeligt eller senere, 2) de varer eller tjenesteydelser, der er omfattet af den danske  

 registrering, også er omfattet af den internationale registrering og 3) Danmark er designeret senere end ansøgningsdatoen for den danske  

 registrering.
 Stk. 2. Patentdirektoratet skal på forlangende notere i sit  

 register, at der foreligger en international varemærkeregistrering.
Ansøgning om international varemærkeregistrering på basis af ansøgning  

 eller registrering i Danmark § 55. En international varemærkeansøgning kan indleveres af  

 ansøgere hjemmehørende i Danmark, der er indehavere af en dansk  

 varemærkeansøgning eller registrering.
 § 56. Internationale varemærkeansøgninger eller efterfølgende  

 designering på basis af en ansøgning eller registrering i Danmark indleveres  

 til Patentdirektoratet i overensstemmelse med de bestemmelser, der fastsættes  

 af industriministeren, jf. § 60. Med ansøgningen skal følge det fastsatte  

 gebyr.
 § 57. En international ansøgning kan kun omfatte de varer eller  

 tjenesteydelser, der er omfattet af den danske ansøgning eller registrering.
 § 58. Ved indlevering af en international varemærkeansøgning kan  

 der påberåbes prioritet i overensstemmelse med Pariserkonventionen.
 Fornyelse m.v.
 § 59. Om fornyelse gælder de regler, der er fastsat i  

 Madridarrangementet og Protokollen.
§ 60. Industriministeren fastsætter nærmere regler til  

 gennemførelse af bestemmelserne i dette kapitel.
Der kan herunder fastsættes  

 særlige regler om offentliggørelse af de internationalt registrerede  

 varemærker, jf. § 51, og om fremsættelse af indsigelser herimod, jf. § 52.  

 Industriministeren kan endvidere fastsætte regler om gebyrer for behandling  

 af sager i forbindelse hermed.
Kapitel 9 Ikrafttrædelses- og overgangsbestemmelser § 61. Loven træder i kraft den 1. januar 1992, og samtidig  

 ophæves varemærkeloven, jf. lovbekendtgørelse nr. 249 af 17. april 1989.
 Stk. 2. De administrative regler, der er fastsat i medfør af  

 varemærkeloven, jf. stk. 1, forbliver i kraft, indtil de afløses af  

 forskrifter udstedt efter denne lov.
 Stk. 3. For varemærker, der er registreret før den 31. december  

 1991, påbegyndes 5-års-perioden efter § 25 først den 1. januar 1992.
 Stk. 4. Bestemmelserne i kapitel 8 sættes i kraft helt eller  

 delvis ved bekendtgørelse udstedt af industriministeren.
 § 62. Ansøgninger, der ved lovens ikrafttræden ikke er  

 bekendtgjort i overensstemmelse med de hidtidige bestemmelser, behandles  

 efter bestemmelserne i denne lov.
 § 63. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne og Grønland med de afvigelser,  

 som de særlige færøske og grønlandske forhold tilsiger.
Oprindeligt fremsat forslag KAPITEL 1 Almindelige bestemmelser § 1. Personer og virksomheder kan efter bestemmelserne i denne  

 lov erhverve eneret til varemærker (varemærkeret). Ved varemærker forstås  

 særlige kendetegn for varer eller tjenesteydelser, som benyttes eller agtes  

 benyttet i en erhvervsvirksomhed.
Varemærkers form § 2. Et varemærke kan bestå af alle arter tegn, der er egnet til  

 at adskille en virksomheds varer eller tjenesteydelser fra andre  

 virksomheders, og som kan gengives grafisk, navnlig 1) ord og ordforbindelser, herunder slogans, personnavne, firmanavne eller  

 navne på faste ejendomme, 2) bogstaver og tal, 3) figurer og afbildninger, eller 4) varens form, udstyr eller emballage.
 Stk. 2. Der kan ikke erhverves varemærkeret til tegn, som  

 udelukkende består af enten en udformning, som følger af varens egen  

 karakter, en udformning af varen, som er nødvendig for at opnå et teknisk  

 resultat, eller en udformning, hvorved varen får en væsentlig værdi.
Stiftelse af varemærkeret § 3. Varemærkeret kan stiftes enten 1) ved registrering af et varemærke i overensstemmelse med reglerne i  

 denne lov for de varer eller tjenesteydelser, som registreringen omfatter,  

 eller 2) ved ibrugtagning af et varemærke her i landet for de varer eller  

 tjenesteydelser, for hvilke varemærket er taget i brug, og for hvilke det  

 vedvarende anvendes.
 Stk. 2. Der kan ikke ved brug stiftes rettigheder til et  

 varemærke, der efter sin beskaffenhed er udelukket fra registrering.
 Stk. 3. Har mærket ikke fornødent særpræg ved ibrugtagningen,  

 stiftes retten først, når og for så vidt der skabes særpræg gennem mærkets  

 anvendelse.
Varemærkerettens indhold § 4. Indehaveren af en varemærkeret kan forbyde andre, der ikke  

 har dennes samtykke, at gøre erhvervsmæssig brug af tegn, der er identiske  

 med, eller som ligner varemærket 1) hvis brugen vedrører varer eller tjenesteydelser af samme eller  

 lignende art som dem, der er omfattet af varemærkeretten, og 2) der herved er risiko for forveksling, herunder at det antages, at der  

 er en forbindelse mellem varemærkerne.
 Stk. 2. Uanset begrænsningen i stk. 1 til varer eller  

 tjenesteydelser af samme eller lignende art kan varemærkeindehaveren dog  

 forbyde brugen også for varer eller tjenesteydelser af anden art, hvis  

 varemærket er velkendt her i landet, og brugen ville medføre en utilbørlig  

 udnyttelse af varemærkets særpræg eller renomme eller skade særpræget eller  

 renommeet.
Stk. 3. Som erhvervsmæssig brug skal navnlig anses 1) at anbringe tegnet på varerne eller på deres emballage, 2) at udbyde varerne til salg, at markedsføre dem eller oplagre dem med  

 dette formål eller at tilbyde eller præstere tjenesteydelser under det  

 pågældende tegn, 3) at importere eller eksportere varerne under det pågældende tegn, eller 4) at anvende tegnet på forretningspapirer og i reklameøjemed.
Begrænsninger i indehaverens rettigheder § 5. Indehaveren af en varemærkeret kan ikke forbyde, at andre i  

 overensstemmelse med god markedsføringsskik gør erhvervsmæssig brug af 1) eget navn og egen adresse, 2) angivelser vedrørende varens eller tjenesteydelsens art, beskaffenhed,  

 mængde, anvendelse, værdi, geografiske oprindelse, tidspunktet for varens  

 fremstilling eller for præstationen af tjenesteydelsen eller andre egenskaber  

 ved varen eller tjenesteydelsen, eller 3) varemærket, når dette er nødvendigt for at angive anvendelsen af en  

 vare eller tjenesteydelse, navnlig som tilbehør eller reservedele.
Konsumption § 6. Indehaveren af en varemærkeret kan ikke forbyde brugen af  

 mærket for varer, som af indehaveren selv eller med dennes samtykke er  

 markedsført inden for De Europæiske Fællesskaber under dette mærke.
 Stk. 2. Stk. 1 finder ikke anvendelse, hvis indehaveren har  

 rimelig grund til at modsætte sig fortsat markedsføring af varerne, især i  

 tilfælde, hvor disses tilstand er ændret eller forringet, efter at de er  

 markedsført.
Kolliderende rettigheder § 7. Kræver to eller flere hver for sig varemærkeret til samme  

 eller lignende kendetegn, har den først opståede ret fortrin, medmindre andet  

 følger af de nedenfor anførte bestemmelser.
En registreret ret anses for  

 opstået på den dag, hvor ansøgningen indleveres, jf. § 12, eller på den dag,  

 fra hvilken der begæres prioritet efter reglerne i §§ 18 eller 19.
 § 8. En yngre ret til et registreret varemærke kan bestå ved siden  

 af en ældre ret til et dermed forveksleligt varemærke, hvis ansøgningen er  

 indgivet i god tro, og indehaveren af den ældre ret har været bekendt med og  

 tålt brugen her i landet af den yngre ret i 5 på hinanden følgende år.
 § 9. En yngre ret til et varemærke kan også bestå ved siden af en  

 ældre ret til et dermed forveksleligt varemærke, hvis indehaveren af den  

 ældre ret ikke inden rimelig tid har taget de nødvendige skridt for at hindre  

 brugen af det yngre varemærke.
 § 10. I de i §§ 8 og 9 omhandlede tilfælde kan indehaveren af et  

 yngre varemærke ikke forbyde brugen af et ældre varemærke, selv om  

 indehaveren af det ældre varemærke ikke længere kan gøre sin ret gældende mod  

 det yngre varemærke.
 Stk. 2. I de i § 9 omhandlede tilfælde kan det, hvis det findes  

 rimeligt, bestemmes, at et af varemærkerne eller begge kun må anvendes på en  

 særlig måde, for eksempel i en vis udformning eller med tilføjelse af en  

 stedsangivelse.
 Gengivelse af et varemærke i ordbøger m.v.
 § 11. Ved udgivelse af leksika, håndbøger, lærebøger eller  

 lignende skrifter af fagligt indhold skal forfatteren, udgiveren og  

 forlæggeren på begæring af indehaveren af et registreret varemærke sørge for,  

 at dette ikke gengives uden angivelse af, at det er et registreret varemærke.
 Stk. 2. Den, der ikke opfylder sine forpligtelser efter stk. 1,  

 skal bekoste en berigtigende bekendtgørelse på den måde, det findes rimeligt.
KAPITEL 2 Registrering af varemærker § 12. Ansøgning om registrering af et varemærke indgives  

 skriftligt til Patentdirektoratet.
Ansøgningen skal indeholde en gengivelse  

 af varemærket og oplysning om ansøgerens navn eller firma.
I ansøgningen skal  

 endvidere angives de varer eller tjenesteydelser, for hvilke mærket ønskes  

 registreret.
 Stk. 2. Ansøgningen skal være affattet i overensstemmelse med de  

 bestemmelser, der er fastsat i medfør af § 48. Med ansøgningen skal følge det  

 fastsatte gebyr.
 Stk. 3. Patentdirektoratet fører et varemærkeregister.  

 Direktoratet offentliggør registreringer m.v.
Registreringshindringer § 13. Et varemærke skal for at kunne registreres være af den i §  

 2 angivne beskaffenhed, herunder have fornødent særpræg.
 Stk. 2. Følgende varemærker er udelukket fra registrering:
 1) Varemærker, som udelukkende består af tegn eller angivelser, der i  

 omsætningen kan tjene til at betegne varens eller tjenesteydelsens art,  

 beskaffenhed, mængde, anvendelse, værdi, geografiske oprindelse, tidspunktet  

 for varens fremstilling eller for præstationen af tjenesteydelsen, eller  

 andre egenskaber ved disse.
 2) Varemærker, som udelukkende består af tegn eller angivelser, som i  

 daglig sprogbrug eller efter almindelig markedsføringsskik udgør en sædvanlig  

 betegnelse for varen eller tjenesteydelsen.
 Stk. 3. Et varemærke kan uanset bestemmelserne i stk. 1 og 2  

 registreres, hvis det inden ansøgningens indlevering som følge af den brug,  

 der er gjort deraf, har fået fornødent særpræg.
 § 14. Udelukket fra registrering er endvidere:
 1) Varemærker, som strider mod lov, den offentlige orden eller sædelighed.
 2) Varemærker, som er egnet til at vildlede, f.eks. med hensyn til varens  

 eller tjenesteydelsens art, beskaffenhed eller geografiske oprindelse.
 3) Varemærker, der ikke er godkendt af de kompetente myndigheder, og som  

 skal afslås i medfør af artikel 6 c i Pariserkonventionen til beskyttelse af  

 industriel ejendomsret, samt mærker, der omfatter tegn, emblemer og våben,  

 som har offentlig interesse, medmindre deres registrering er blevet tilladt  

 af vedkommende myndighed.
 4) Varemærker, der uhjemlet består af eller indeholder en bestanddel, der  

 kan opfattes som et person- eller virksomhedsnavn, hvortil en anden har  

 lovlig adkomst, eller som et portræt, og der ikke derved sigtes til forlængst  

 afdøde personer, eller som uhjemlet indeholder særegent navn på eller  

 afbildning af en andens faste ejendom.
 5) Varemærker, der uhjemlet består af eller indeholder en bestanddel, der  

 kan opfattes som særegen titel på en andens beskyttede litterære eller  

 kunstneriske værk, eller som krænker en andens ophavsret til sådant værk  

 eller ret til fotografisk billede eller en andens industrielle rettigheder.
§ 15. Et varemærke er udelukket fra registrering, hvis 1) det er identisk med et ældre varemærke, og de varer eller  

 tjenesteydelser, for hvilke mærket søges registreret, er af samme art som de  

 varer eller tjenesteydelser, for hvilke det ældre mærke er beskyttet, eller 2) der er risiko for forveksling, herunder at det antages, at der er en  

 forbindelse med det ældre varemærke, fordi det yngre mærke er identisk med  

 eller ligner det ældre varemærke, og varerne eller tjenesteydelserne er af  

 samme eller lignende art.
Stk. 2. Ved ældre varemærker efter stk. 1 forstås 1) mærker af følgende kategorier, hvis ansøgningsdato ligger før  

 varemærkets ansøgningsdato, eventuelt under hensyntagen til den fortrinsret,  

 der gøres gældende til støtte for disse mærker:
a) EF-varemærker, b) varemærker, der er registreret her i landet, eller c) varemærker, som er genstand for en international registrering med  

 virkning her i landet, 2) EF-varemærker, for hvilke der i overensstemmelse med forordningen om  

 EF-varemærker påberåbes anciennitet i forhold til et af de i nr. 1, litra b,  

 og c omhandlede mærker, også selv om der er givet afkald på det, eller det er  

 bortfaldet, 3) ansøgninger af de under nr. 1 og 2 omhandlede mærker med forbehold af  

 deres registrering, eller 4) varemærker, som på tidspunktet for ansøgningen, eventuelt tidspunktet  

 for den fortrinsret, der gøres gældende til støtte for ansøgningen, er  

 »vitterlig kendt« her i landet i den i artikel 6 b i  

 Pariserkonventionen angivne betydning.
 Stk. 3. Et varemærke er også udelukket fra registrering, hvis det  

 er identisk med eller ligner et ældre EF-varemærke, jf. stk. 2, og det søges  

 registreret for varer eller tjenesteydelser af anden art end dem, for hvilke  

 det ældre EF-varemærke er registreret, når det ældre EF-varemærke er velkendt  

 i De Europæiske Fællesskaber, og brugen af det yngre varemærke ville medføre  

 en utilbørlig udnyttelse af det ældre EF-varemærkes særpræg eller renomme,  

 eller sådan brug ville skade dette særpræg eller renomme.
Stk. 4. Et varemærke er ligeledes udelukket fra registrering, hvis 1) varemærket er identisk med eller ligner et ældre dansk varemærke efter  

 stk. 2, og det søges registreret for varer eller tjenesteydelser af anden art  

 end dem, for hvilke det ældre varemærke er registreret, når det ældre  

 varemærke er velkendt her i landet, og brugen af det yngre varemærke ville  

 medføre en utilbørlig udnyttelse af det ældre varemærkes særpræg eller  

 renomme, eller sådan brug ville skade dette særpræg eller renomme, eller 2) der ved brug her i landet er erhvervet ret til et identisk eller  

 forveksleligt varemærke eller til et andet i erhvervsvirksomhed anvendt  

 identisk eller forveksleligt tegn før tidspunktet for ansøgningen af det  

 yngre varemærke eller eventuelt tidspunktet for den fortrinsret, der gøres  

 gældende til støtte for ansøgningen af det yngre varemærke.
 Stk. 5. Et varemærke er ikke udelukket fra registrering efter  

 reglerne i stk. 1-4, når indehaveren af det ældre varemærke eller andre ældre  

 rettigheder giver sit samtykke til registreringen af det yngre mærke.
Disclaimere § 16. En varemærkeret, der er opnået ved registrering, omfatter  

 ikke sådanne dele af varemærket, som ikke særskilt kan registreres.
 Stk. 2. Indeholder et varemærke sådanne bestanddele, og er der  

 særlig anledning til at antage, at varemærkets registrering kan medføre tvivl  

 med hensyn til varemærkerettens omfang, kan disse ved registreringen  

 udtrykkeligt undtages fra beskyttelsen.
 Stk. 3. Viser det sig senere, at dele af varemærket, som er blevet  

 undtaget fra beskyttelsen, er blevet registrerbare, kan en ny registrering  

 foretages af disse dele eller af selve varemærket uden den i stk. 2 angivne  

 begrænsning.
Vareklasser § 17. Varemærker registreres i een eller flere vare- eller  

 tjenesteydelsesklasser.
Industriministeren fastsætter bestemmelser om  

 inddelingen i klasser.
Konventionsprioritet § 18. Hvis en ansøgning om registrering af et varemærke  

 indleveres her i landet senest 6 måneder efter, at den første ansøgning om  

 registrering af varemærket er indleveret i et land, som er tilsluttet  

 Pariserkonventionen til beskyttelse af industriel ejendomsret, vil  

 ansøgningen på begæring få prioritet fra den første indleveringsdato.
 Stk. 2. Stk. 1 finder under forudsætning af gensidighed  

 tilsvarende anvendelse for varemærker, der første gang er ansøgt i et land,  

 der ikke er tilsluttet Pariserkonventionen.
Udstillingsprioritet § 19. Hvis en ansøgning om registrering af et varemærke  

 indleveres her i landet senest 6 måneder efter, at mærket for første gang er  

 anvendt for varer udstillet på en officiel eller officielt anerkendt  

 international udstilling, vil ansøgningen på begæring få prioritet fra denne  

 dato.
Ved de nævnte udstillinger forstås sådanne, som er defineret i  

 Konventionen angående internationale udstillinger af 22. november 1928 med  

 senere revisioner.
Behandling af ansøgninger § 20. Er ansøgningen ikke i overensstemmelse med loven eller  

 bestemmelser fastsat i medfør af loven, eller finder Patentdirektoratet, at  

 der i øvrigt er noget til hinder for at godkende ansøgningen, giver  

 direktoratet ansøgeren meddelelse herom og fastsætter en frist for ansøgeren  

 til at udtale sig.
 Stk. 2. Ved fristens udløb tager direktoratet stilling til  

 ansøgningen, medmindre ansøgeren får adgang til at udtale sig på ny.
Påstand om ret til et varemærke § 21. Påstår nogen at have ret til et ansøgt eller registreret  

 varemærke, kan Patentdirektoratet, hvis man finder spørgsmålet tvivlsomt,  

 opfordre den pågældende til inden en nærmere angiven frist at anlægge retssag  

 herom.
Efterkommes opfordringen ikke, kan påstanden lades ude af betragtning.  

 Underretning herom skal gives i opfordringen.
 Stk. 2. Er der anlagt sag om retten til et varemærke, kan  

 Patentdirektoratets behandling af sagen stilles i bero, indtil retssagen er  

 endeligt afgjort.
Registrering § 22. Når ansøgningen er godkendt, registreres varemærket, og  

 registreringen offentliggøres.
Indsigelse § 23. Når registreringen er offentliggjort, er der adgang til at  

 fremsætte indsigelse mod registreringens gyldighed.
Indsigelsen, der skal  

 være begrundet, skal fremsættes skriftligt til Patentdirektoratet inden 2  

 måneder fra offentliggørelsesdatoen.
Indehaveren af den registrerede ret skal  

 underrettes om indsigelsen og have adgang til at udtale sig.
 Stk. 2. Tages indsigelsen ikke til følge, skal dette meddeles  

 indsigeren og rettighedsindehaveren.
Stk. 3. Tages indsigelsen til følge, erklæres registreringen helt  

 eller delvis ugyldig.
Afgørelse herom offentliggøres, når den er blevet  

 endelig.
Mærkeændring § 24. Efter anmodning fra indehaveren kan der foretages  

 uvæsentlige ændringer af et registreret varemærke, hvis helhedsindtrykket af  

 varemærket ikke påvirkes af ændringen.
 Stk. 2. Ændringer af registrerede varemærker indføres i registret  

 og offentliggøres.
Brugspligt § 25. Har indehaveren af et registreret varemærke ikke inden 5 år  

 fra registreringsprocedurens afslutning gjort reel brug af varemærket her i  

 landet for de varer eller tjenesteydelser, for hvilke det er registreret,  

 eller har brugen været ophørt uden afbrydelser i 5 år, kan registreringen  

 ophæves, jf. § 28, medmindre der foreligger rimelig grund til, at brug ikke  

 har fundet sted.
 Stk. 2. Følgende betragtes ligeledes som brug i henhold til stk.  

 1:
 1) Brug af varemærket i en form, der ikke væsentligt afviger fra den form,  

 hvori det er registreret.
 2) Anbringelse af varemærket her i landet på varer eller deres emballage  

 udelukkende med eksport for øje.
 Stk. 3. Brug af et varemærke, der finder sted med indehaverens  

 samtykke, ligestilles med indehaverens brug af varemærket.
Registreringens varighed § 26. Den varemærkeret, der opnås ved registreringen, gælder fra  

 den dag, ansøgningen i henhold til § 12, jf. §§ 18 og 19, er indgivet, og  

 varer i 10 år fra registreringsdagen.
 Stk. 2. Registreringen kan fornys for 10 år ad gangen fra udløbet  

 af den pågældende registreringsperiode.
Fornyelse § 27. Ansøgning om fornyelse sker ved indbetaling af det  

 fastsatte gebyr til Patentdirektoratet tidligst 3 måneder før og senest 6  

 måneder efter registreringsperiodens udløb.
 Stk. 2. Findes ansøgningen i orden, indføres fornyelsen i  

 registret.
 Stk. 3. Patentdirektoratet opkræver fornyelsesgebyrer hos  

 mærkeindehaveren eller dennes fuldmægtig, men er ikke ansvarlig for  

 rettighedstab som følge af manglende opkrævning.
 Stk. 4. Er ansøgningen ikke i overensstemmelse med de givne  

 forskrifter, giver Patentdirektoratet meddelelse herom og fastsætter en frist  

 for ansøgeren til at udtale sig.
 Stk. 5. Ved fristens udløb tager direktoratet stilling til  

 ansøgningen, medmindre ansøgeren får adgang til at udtale sig på ny.
KAPITEL 3 Registreringens ophør § 28. Er et varemærke registreret i strid med bestemmelserne i  

 denne lov, kan registreringen ophæves, jf. dog §§ 8 og 9. Er  

 registreringshindringen manglende særpræg og lignende, jf. § 13, skal der ved  

 bedømmelsen også tages hensyn til den brug, der er sket efter registreringen,  

 jf. § 13, stk. 3.
Stk. 2. En registrering kan ligeledes ophæves, hvis 1) varemærket ikke er brugt i overensstemmelse med § 25, 2) varemærket som følge af indehaverens virksomhed eller passivitet er  

 blevet til en almindelig betegnelse inden for branchen for den vare eller  

 tjenesteydelse, som varemærket er registreret for, eller 3) varemærket som følge af den brug, der af indehaveren eller med dennes  

 samtykke gøres af varemærket for de varer eller tjenesteydelser, for hvilke  

 det er registreret, er egnet til at vildlede, især med hensyn til varernes  

 eller tjenesteydelsernes art, beskaffenhed eller geografiske oprindelse.
Stk. 3. Krav om ophævelse af et varemærke efter stk. 2, nr. 1, kan  

 ikke gøres gældende, hvis reel brug af varemærket påbegyndes eller genoptages  

 i tiden mellem udløbet af 5-årsperioden og tidspunktet for indgivelse af  

 begæring om ophævelse.
Påbegyndelse eller genoptagelse af brugen inden for de  

 sidste 3 måneder forud for indgivelse af begæring om ophævelse tages  

 imidlertid ikke i betragtning, såfremt forberedelserne til påbegyndelse eller  

 genoptagelse af brugen først indledes, når indehaveren har fået kendskab til,  

 at der eventuelt vil blive indgivet begæring om ophævelse.
 Stk. 4. Hvis ophævelsesgrunden kun vedrører en del af de varer  

 eller tjenesteydelser, for hvilke mærket er registreret, skal registreringen  

 kun ophæves for disses vedkommende.
Ophævelse ved dom § 29. Ophævelse af en registrering i henhold til § 28 sker ved  

 dom.
Sagen anlægges mod indehaveren, og den kan anlægges af enhver, der har  

 retlig interesse deri.
Sag efter bestemmelserne i § 13 og § 14, nr. 1-3 kan  

 også anlægges af Patentdirektoratet.
Administrativ ophævelse § 30. Patentdirektoratet kan efter begæring fra enhver med retlig  

 interesse deri og mod betaling af det fastsatte gebyr ophæve en  

 varemærkeregistrering, hvis betingelsen for ophævelse i § 25, jf. § 28, stk.  

 2, nr. 1, er opfyldt.
 Stk. 2. Patentdirektoratets afgørelse kan indbringes for  

 Patentankenævnet og domstolene i overensstemmelse med § 46. Mærkeindehaveren  

 kan dog til enhver tid anlægge sag herom mod den, der begærer registreringen  

 ophævet, hvadenten Patentdirektoratet har truffet afgørelse i sagen eller ej.
 § 31. Foreligger der begrundet tvivl om, at der findes en  

 mærkeindehaver, eller er dennes adresse ukendt, kan enhver med retlig  

 interesse deri begære varemærket slettet af registret.
Stk. 2. Inden udslettelse kan ske, skal Patentdirektoratet anmode  

 indehaveren om at give sig til kende inden en frist fastsat af  

 Patentdirektoratet.
Meddelelse om frist gives ved anbefalet brev eller på  

 lignende betryggende måde.
Hvis indehaverens adresse ikke kendes, meddeles  

 fristen ved offentlig bekendtgørelse.
Har indehaveren herefter ikke givet sig  

 til kende, slettes varemærket af registret.
Annullation § 32. Hvis en registrering af et varemærke, en fornyelse af en  

 varemærkeregistrering eller en notering af ændring i registret er sket ved en  

 åbenbar fejlekspedition, kan Patentdirektoratet indtil 3 måneder fra  

 registreringsdatoen eller noteringsdatoen annullere registreringen,  

 fornyelsen eller noteringen.
Udslettelse § 33. Udslettelse af registret sker, 1) når registreringen ikke fornys, 2) når mærkeindehaveren begærer varemærket udslettet, 3) hvis registreringen erklæres ugyldig i medfør af § 23, eller 4) hvis der træffes beslutning eller afsiges dom om ophævelse i medfør af  

 §§ 29, 30, 31 eller 37, stk. 2.
 § 34. Af enhver dom, der vedrører en varemærkeregistrering eller  

 en varemærkeansøgning, skal vedkommende domstol sende Patentdirektoratet en  

 udskrift.
KAPITEL 4 Særlige bestemmelser om registrering af udenlandske varemærker Hjemlandsregistrering § 35. En ansøger, der ikke driver virksomhed her i landet, og som  

 ikke er hjemmehørende i en stat, der har tiltrådt Pariserkonventionen til  

 beskyttelse af industriel ejendomsret, skal dokumentere, at et tilsvarende  

 mærke er registreret for den pågældende i hjemlandet for de varer eller  

 tjenesteydelser, som ansøgningen omfatter.
 Stk. 2. Industriministeren kan under forudsætning af gensidighed  

 bestemme, at stk. 1 ikke finder anvendelse.
§ 36. Industriministeren kan under forudsætning af gensidighed  

 bestemme, at varemærker, som ellers ikke ville kunne registreres her i  

 landet, men som er registreret i en fremmed stat, kan registreres her,  

 således som de er registreret i den fremmede stat.
En sådan registrering  

 gælder ikke i videre omfang end i den fremmede stat.
Fuldmægtig § 37. En varemærkeindehaver, som ikke har bopæl her i landet,  

 skal have en her bosat fuldmægtig, som på dennes vegne kan modtage søgsmål og  

 alle forekommende meddelelser vedrørende varemærket med bindende virkning for  

 indehaveren.
Fuldmægtigens navn og adresse skal indføres i  

 varemærkeregistret.
Stk. 2. Findes behørig fuldmægtig ikke noteret, skal  

 varemærkeindehaveren berigtige forholdet inden en frist, fastsat af  

 Patentdirektoratet.
Meddelelse om frist gives ved anbefalet brev eller på  

 lignende betryggende måde.
Hvis varemærkeindehaverens adresse ikke kendes,  

 meddeles fristen ved offentliggørelse.
Er en fuldmægtig ikke udpeget inden  

 fristens udløb, slettes varemærket af registret.
KAPITEL 5 Overdragelse og licens m.v.
 § 38. Retten til et varemærke kan overdrages i eller uden  

 forbindelse med den virksomhed, hvor det benyttes.
 Stk. 2. Overdrager nogen sin virksomhed, går retten til  

 virksomhedens varemærker over til erhververen, medmindre andet er eller må  

 anses for at være aftalt.
 § 39. Overdragelse af retten til et registreret varemærke skal på  

 begæring noteres i varemærkeregistret.
 Stk. 2. Indtil overdragelsen er meddelt Patentdirektoratet, anses  

 indehaveren af varemærket at være den, der senest er noteret i registret.
Licens § 40. Der kan gives licens til et varemærke for alle eller en del  

 af de varer eller tjenesteydelser, for hvilke det er registreret, samt for  

 hele landet eller en del af dette.
Licensen kan være en eksklusiv licens  

 eller en simpel licens.
Stk. 2. Licensen skal på indehaverens eller licenstagerens  

 begæring noteres i varemærkeregistret.
Ligeledes noteres det i registret, når  

 det senere godtgøres, at licensen er ophørt.
 Stk. 3. Indehaveren af et varemærke kan gøre de rettigheder, der  

 er knyttet til varemærket, gældende over for en licenstager, der overtræder  

 en af bestemmelserne i licensaftalen med hensyn til licensens  

 gyldighedsperiode, den udformning, hvori varemærket må anvendes i henhold til  

 registreringen, arten af de varer eller tjenesteydelser, for hvilke licensen  

 er indrømmet, det område, inden for hvilket der må gøres brug af varemærket,  

 eller kvaliteten af de af licenstageren fremstillede varer eller præsterede  

 tjenesteydelser.
Pant og udlæg § 41. Er retten til et registreret varemærke blevet pantsat,  

 eller er der foretaget udlæg deri, skal Patentdirektoratet på indehaverens,  

 panthaverens eller rekvirentens begæring notere dette i varemærkeregistret.
KAPITEL 6 Bestemmelser vedrørende retsbeskyttelsen § 42. Forsætlig krænkelse af en varemærkeret, der er stiftet ved  

 registrering eller brug, straffes med bøde.
Under særligt skærpende  

 omstændigheder, herunder navnlig hvis der ved overtrædelsen tilsigtes en  

 betydelig og åbenbart retsstridig vinding, kan straffen stige til hæfte eller  

 fængsel i indtil 1 år.
Stk. 2. Overtrædelser, som omfattes af stk. 1, 1.pkt., påtales af  

 den forurettede. Øvrige overtrædelser påtales af det offentlige, når den  

 forurettede begærer det.
Sagerne behandles som politisager.
Retsmidlerne i  

 retsplejelovens kapitel 73 om ransagning kan anvendes i samme omfang som i  

 statsadvokatsager.
Stk. 3. Er en overtrædelse begået af et aktieselskab,  

 anpartselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab som sådant  

 bødeansvar.
 § 43. Den, som forsætligt eller uagtsomt krænker en andens  

 varemærkeret, er pligtig at udrede rimeligt vederlag for udnyttelsen af  

 varemærket samt erstatning for den yderligere skade, som krænkelsen måtte  

 have medført.
 Stk. 2. Foreligger der hverken forsæt eller uagtsomhed, er  

 krænkeren pligtig at udrede vederlag og erstatning efter bestemmelserne i  

 stk. 1, i det omfang det skønnes rimeligt.
 Stk. 3. Er varemærkeretten stiftet ved registrering, finder  

 reglerne i stk. 1 også anvendelse for tiden mellem ansøgningens indlevering  

 og mærkets registrering, dersom krænkeren vidste eller burde vide, at  

 ansøgningen var indleveret.
 Stk. 4. Borgerlige sager, for hvis udfald anvendelsen af denne lov  

 er af væsentlig betydning, anlægges ved Sø- og Handelsretten i København,  

 medmindre parterne vedtager andet.
§ 44. I sager om krænkelse af en varemærkeret kan retten bestemme,  

 at der skal træffes foranstaltninger til forebyggelse af misbrug af  

 varemærket.
I så henseende kan det bl.a. bestemmes, at de ulovligt anbragte  

 varemærker skal fjernes fra de varer, der er i den pågældendes besiddelse  

 eller i øvrigt står til vedkommendes rådighed, eller om fornødent at varerne  

 skal tilintetgøres eller udleveres til den forurettede mod eller uden  

 erstatning.
 § 45. Hvis der er givet licens til brug af et varemærke, anses  

 såvel licensgiver som licenstager som påtaleberettiget i sager om krænkelse  

 af varemærkeretten, hvis intet andet er aftalt.
 Stk. 2. En licenstager, som vil anlægge sag, skal underrette  

 licensgiveren herom.
KAPITEL 7 Forskellige bestemmelser § 46. Patentdirektoratets afgørelser efter denne lov kan  

 indbringes for Patentankenævnet (Ankenævnet for Industriel Ejendomsret)  

 senest 2 måneder efter, at afgørelsen er meddelt den pågældende.
Inden samme  

 frist skal gebyr for klagebehandlingen betales.
Sker dette ikke, skal klagen  

 afvises.
Indbringelse for Patentankenævnet har opsættende virkning.
 Stk. 2. Ankenævnets afgørelser kan ikke indbringes for højere  

 administrativ myndighed.
Stk. 3. Søgsmål til prøvelse af afgørelser truffet af  

 Patentdirektoratet, som kan påklages til ankenævnet, kan ikke indbringes for  

 domstolene, før ankenævnets afgørelse foreligger.
Søgsmål til prøvelse af  

 ankenævnets afgørelser skal anlægges inden 2 måneder efter, at afgørelsen er  

 meddelt den pågældende.
Søgsmålet har opsættende virkning.
 § 47. Patentdirektoratet kan efter anmodning påtage sig at løse  

 særlige opgaver, der vedrører varemærker og varemærkeret.
 Stk. 2. Industriministeren fastsætter regler om betalingen herfor.
 § 48. Industriministeren fastsætter nærmere bestemmelser om  

 ansøgning, om påberåbelse af fortrinsrettigheder, jf. §§ 18 og 19, om  

 registrering og udslettelse af varemærker, om registrets indretning og  

 førelse, om offentliggørelse af registreringer m.v., samt om gebyrerne for  

 indlevering og behandling af ansøgninger, for ekspeditioner, udskrifter m.v.  

 Industriministeren kan fastsætte nærmere regler til bestemmelse af hvilke  

 dage, der betragtes som lukkedage for Patentdirektoratet.
 § 49. Henlægger industriministeren sine beføjelser efter loven til  

 Patentdirektoratet, kan ministeren fastsætte regler om klageadgangen,  

 herunder at klager ikke kan indbringes for højere administrativ myndighed.
KAPITEL 8 International varemærkeregistrering § 50. Ved en international varemærkeregistrering forstås en  

 registrering i henhold til den i Madrid den 14. april 1891 vedtagne  

 overenskomst vedrørende international registrering af varemærker med senere  

 revisioner (Madrid-Arrangementet) eller i henhold til den i Madrid den 27.  

 juni 1989 vedtagne protokol til Madrid-Arrangementet (Protokollen).
Virkningerne af en international registrering § 51. Fra registreringsdatoen eller fra datoen for en  

 efterfølgende designering har en international varemærkeregistrering, hvori  

 Danmark er designeret, samme retsvirkning, som hvis mærket var registreret i  

 Danmark.
Afslag § 52. Patentdirektoratet kan inden for den frist, der er fastsat  

 i Madrid-Arrangementet eller Protokollen, meddele det Internationale Bureau  

 helt eller delvist afslag på mærkets gyldighed i Danmark, hvis mærket ikke  

 opfylder registreringsbetingelserne efter denne lov, eller hvis der  

 fremsættes indsigelse.
Bortfald og videreførelse i dansk ret § 53. Hvis den internationale varemærkeregistrering mister sin  

 gyldighed, bortfalder dens gyldighed ligeledes i Danmark fra tidspunktet for  

 bortfald af den internationale registrering.
Stk. 2. Indehaveren af en international varemærkeregistrering  

 efter Protokollen kan i så fald indgive en dansk varemærkeansøgning med samme  

 virkning, som hvis ansøgningen var indleveret på indleveringsdatoen for den  

 internationale registrering eller datoen for en efterfølgende designering,  

 forudsat at 1) ansøgningen indgives senest 3 måneder efter udslettelsesdatoen, 2) den danske varemærkeansøgning ikke omfatter andre varer eller  

 tjenesteydelser end den internationale varemærkeregistrering og 3) ansøgningen i øvrigt opfylder kravene til en varemærkeansøgning, og  

 ansøgeren betaler de foreskrevne gebyrer.
Forbud mod dobbeltbeskyttelse § 54. I de tilfælde, hvor et i Danmark registreret varemærke  

 tillige på mærkeindehaverens foranledning er genstand for en international  

 varemærkeregistrering, skal den internationale varemærkeregistrering træde i  

 stedet for den danske registrering, hvis 1) Danmark er designeret enten oprindeligt eller senere, 2) de varer eller tjenesteydelser, der er omfattet af den danske  

 registrering, også er omfattet af den internationale registrering, eller 3) Danmark er designeret senere end ansøgningsdatoen for den danske  

 registrering.
 Stk. 2. Patentdirektoratet skal på forlangende notere i sit  

 register, at der foreligger en international varemærkeregistrering.
Ansøgning om international varemærkeregistrering på basis af ansøgning  

 eller registrering i Danmark § 55. En international varemærkeansøgning kan indleveres af  

 ansøgere hjemmehørende i Danmark, der er indehavere af en dansk  

 varemærkeansøgning eller registrering.
 § 56. Internationale varemærkeansøgninger eller efterfølgende  

 designering på basis af en ansøgning eller registrering i Danmark indleveres  

 til Patentdirektoratet i overensstemmelse med de bestemmelser, der fastsættes  

 af industriministeren, jf. § 60. Med ansøgningen skal følge det fastsatte  

 gebyr.
 § 57. En international ansøgning kan kun omfatte de varer eller  

 tjenesteydelser, der er omfattet af den danske ansøgning eller registrering.
 § 58. Ved indlevering af en international varemærkeansøgning kan  

 der påberåbes prioritet i overensstemmelse med Pariserkonventionen.
 Fornyelse m.v.
 § 59. Om fornyelse gælder de regler, der er fastsat i  

 Madrid-Arrangementet og Protokollen.
§ 60. Industriministeren fastsætter nærmere regler til  

 gennemførelse af bestemmelserne i dette kapitel.
Der kan herunder fastsættes  

 særlige regler om offentliggørelse af de internationalt registrerede  

 varemærker, jf. § 51, og om fremsættelse af indsigelser herimod, jf. § 52.  

 Industriministeren kan endvidere fastsætte regler om gebyrer for behandling  

 af sager i forbindelse hermed.
KAPITEL 9 Ikræftrædelses- og overgangsbestemmelser § 61. Loven træder i kraft den 1. januar 1992 og samtidig ophæves  

 varemærkeloven, jf. lovbekendtgørelse nr. 249 af 17. april 1989.
 Stk. 2. De administrative regler, der er fastsat i medfør af  

 varemærkeloven, jf. stk. 1, forbliver i kraft, indtil de afløses af  

 forskrifter udstedt efter denne lov.
 Stk. 3. For varemærker, der er registreret før den 31. december  

 1991, påbegyndes 5-årsperioden efter § 25 først den 1. januar 1992.
 Stk. 4. Bestemmelserne i kapitel 8 sættes i kraft helt eller  

 delvist ved bekendtgørelse udstedt af industriministeren.
 § 62. Ansøgninger, der ved lovens ikrafttræden ikke er  

 bekendtgjort i overensstemmelse med de hidtidige bestemmelser, behandles  

 efter bestemmelserne i denne lov.
 § 63. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne og Grønland med de afvigelser,  

 som de særlige færøske og grønlandske forhold tilsiger.
Bemærkninger til lovforslaget Almindelige bemærkninger 1. Indledning.
Lovforslaget tager sigte på at gennemføre 1. EF-direktiv om indbyrdes  

 tilnærmelse af medlemsstaternes lovgivning om varemærker (89/104/EØF).  

 Direktivet er optaget som bilag til lovforslaget.
Selv om den gældende  

 varemærkelov, som trådte i kraft i 1960, i det store og hele har fungeret  

 tilfredsstillende, er det fundet rigtigt samtidig at gennemføre en  

 modernisering af varemærkeloven, især med det formål at forenkle  

 sagsbehandlingen.
Endvidere vil lovforslaget give mulighed for, at Danmark  

 ratificerer Protokollen til Madrid-Arrangementet og det eksisterende  

 Madrid-Arrangement om international registrering af varemærker.
 Om lovforslagets nærmere indhold henvises til pkt. 3 og til bemærkningerne  

 til forslagets enkelte bestemmelser.
 2. Direktivet.
Formålet med direktivet er at tilnærme medlemsstaternes  

 varemærkelovgivning indbyrdes, således at de forskelligheder, som kan hindre  

 den frie bevægelighed for varer og den frie udveksling af tjenesteydelser  

 samt fordreje konkurrencevilkårene i fællesmarkedet, mindskes.
Det er i den  

 forbindelse af afgørende betydning, at det sikres, at registrerede varemærker  

 for fremtiden nyder samme beskyttelse i alle medlemsstaterne.
 Direktivet indeholder bl.a. bestemmelser om retsvirkninger ved undladelse  

 af at tage et registreret varemærke i brug, rettighedsfortabelse på grund af  

 passivitet, varemærkers form, registreringshindringer og ugyldighedsgrunde,  

 herunder manglende særpræg og kollision med ældre rettigheder samt om de  

 rettigheder, der er knyttet til varemærket.
 Direktivet skal ses i sammenhæng med forslaget til Forordning om  

 EF-varemærker, som endnu ikke er vedtaget, men som forventes vedtaget inden  

 etableringen af det indre marked fra 1. januar 1993.
 Efter direktivets artikel 16 skal medlemsstaterne senest den 28. december  

 1991 have foretaget de nødvendige lovændringer til gennemførelse af  

 direktivets bestemmelser i national ret, men den nævnte frist kan af Rådet  

 efter forslag fra Kommissionen forlænges indtil den 31. december 1992. En  

 sådan forlængelse vil have til formål at gøre det muligt at udsætte  

 direktivets gennemførelse til tidspunktet for EF-varemærkesystemets  

 etablering.
 3. Lovforslagets indhold.
Lovforslaget indeholder flere nydannelser i forhold til den gældende  

 varemærkelov.
Det drejer sig bl.a. om:
 - Indførelse af såkaldt brugspligt.
 - Udvidelse af begrebet »velkendte mærker«.
 - Fastlæggelse af regler om konsumption.
 - Indskrænkelse af beskyttelsen af mærker, der alene er brugt i udlandet.
 - Ændring af indsigelsesperiodens placering.
 - Indførelse af regler om administrativ ophævelse af registreringer.
 - Styrkelse af retsværnet.
 - Adgang til international registrering.
 For i videst muligt omfang at undgå fortolkningstvivl er en række af  

 lovforslagets bestemmelser formuleret i nøje overensstemmelse med direktivets  

 ordlyd.
3.1. I overensstemmelse med direktivet foreslås indførelse af brugspligt i  

 den danske varemærkelov.
Brugspligten betyder, at en varemærkeregistrering på  

 begæring fra retligt interesserede helt eller delvist kan udslettes, hvis der  

 ikke er gjort reel brug af varemærket her i landet inden for en  

 sammenhængende periode på 5 år i tiden efter registreringsprocedurens  

 afslutning.
Herved bringes dansk varemærkeret i overensstemmelse med varemærkeretten i  

 langt den overvejende del af andre industrialiserede lande.
Ved indførelsen  

 af brugspligt vil den uhensigtmæssighed, at varemærker beskyttes for varer  

 eller tjenesteydelser, for hvilke de ikke bruges, blive fjernet.
Den retligt interesserede, der ønsker et ikke-ibrugtaget varemærke  

 udslettet, kan ifølge forslaget frit vælge mellem at anlægge sag ved  

 domstolene eller at fremsætte en begæring om udslettelse over for  

 Patentdirektoratet.
Efter gældende ret kan Patentdirektoratet ikke selv  

 ophæve en registrering.
Patentdirektoratets mulighed for administrativ  

 ophævelse vil gøre reglen om brugspligt mere effektiv.
Administrativ  

 ophævelse vil gøre det lettere, hurtigere og billigere for ansøgere at få  

 udslettet et ældre mærke, som ikke har været brugt, og som står i vejen for,  

 at et mærke kan registreres.
Ordningen vil være i overensstemmelse med  

 direktivet, som giver adgang til bestemmelser om administrativ ophævelse ved  

 manglende brug.
Den administrative ophævelse vil endvidere aflaste  

 domstolene.
 3.2. Betingelserne for, at et varemærke kan anses for at være så kendt, at  

 det får beskyttelse ud over de varer eller tjenesteydelser, mærket er  

 registreret for, foreslås lempet, således som direktivet giver adgang til.  

 Med indførelsen af brugspligt vil bestemmelsen om disse velkendte mærker få  

 øget betydning, da den blotte registrering ikke vil give beskyttelse for  

 varer eller tjenesteydelser, der ligger uden for dem, for hvilke mærket har  

 været anvendt.
3.3. I Danmark gælder såvel national som international konsumption,  

 d.v.s., at en mærkeindehaver, hvis varer lovligt er bragt i handelen med hans  

 varemærke af ham selv eller med hans samtykke, ikke kan gøre varemærkeret  

 gældende ved videresalg; men der er ikke nogen direkte bestemmelse herom i  

 varemærkeloven.
Direktivet fastslår i overensstemmelse med praksis fra  

 EF-Domstolen, at der inden for EF skal gælde konsumption.
Der foreslås derfor  

 en udtrykkelig bestemmelse herom.
Der henvises i øvrigt til bemærkningerne  

 til § 6.
3.4. Den gældende lov forbyder brug og registrering af et varemærke, som  

 en anden allerede har taget i brug i udlandet, hvis den danske bruger eller  

 ansøger kender eller burde kende det i udlandet brugte mærke.
Direktivet  

 tillader opretholdelse af et sådant registreringsforbud.
Den gældende lov  

 beskytter imidlertid udenlandske varemærker mere end Danmark er  

 internationalt forpligtet til, og da reglen tillige er vanskelig at  

 administrere på grund af bevisproblemer, særlig i registreringssituationen,  

 foreslås alene et registreringsforbud, der er begrænset til at omfatte  

 mærker, som er vitterlig kendte i den betydning, som er angivet i artikel 6 b  

 i Pariserkonventionen.
 3.5. På baggrund af det procentvis beskedne antal indsigelser og som led i  

 en modernisering foreslås det, at der for færdigbehandlede godkendte  

 ansøgningers vedkommende sker registrering uden forudgående bekendtgørelse,  

 således at indsigelsesperioden kommer til at ligge efter registreringen.  

 Ændringen vil i øvrigt ikke berøre reglerne for indsigelse, men vil  

 hurtiggøre og billiggøre sagsbehandlingen, bl.a. derved, at varemærkerne for  

 fremtiden kun skal bekendtgøres een gang i Dansk Varemærktidende.
 3.6. Efter gældende ret kan et varemærke kun udslettes administrativt  

 p.g.a. manglende indbetaling af fornyelsesafgift, eller hvis en udenlandsk  

 mærkeindehaver ikke har en fuldmægtig bosiddende her i landet.
Den administrative kompetence til udslettelse foreslås udvidet som  

 allerede nævnt under pkt. 3.1 til under visse betingelser også at gælde  

 mærker, som ikke bruges.
Herudover foreslås administrativ udslettelse indført  

 i tilfælde, hvor en mærkeindehaver ikke længere eksisterer eller dennes  

 adresse er ukendt.
Retligt interesserede kan i disse tilfælde fremsætte  

 begæring om udslettelse.
Endvidere foreslås det, at muligheden for  

 annullation af en varemærkeregistrering i tilfælde af åbenbare  

 fejlekspeditioner bliver lovfæstet.
3.7. Siden vedtagelsen af den gældende varemærkelov er den professionelle  

 krænkelse af varemærkerettigheder øget betydeligt.
For at søge at imødegå  

 denne udvikling foreslås de straffe- og erstatningsretlige sanktioner  

 skærpet, således at disse bringes på højde med flere af de øvrige  

 immaterialretslove.
3.8. For at muliggøre, at Danmark tiltræder Protokollen til  

 Madrid-Arrangementet vedrørende international registrering af varemærker, som  

 ventes sat i kraft i 1991 eller 1992, og tillige det eksisterende  

 Madrid-Arrangement, uden at lovændring skal foretages, er der indsat et  

 kapitel vedrørende international varemærkeregistrering.
En international  

 registrering på basis af en udenlandsk registrering, hvori Danmark er  

 designeret, får samme retsvirkning, som hvis mærket er registreret i Danmark.  

 En international varemærkeansøgning vil kunne indleveres af ansøgere  

 hjemmehørende i Danmark, der er indehavere af en dansk varemærkeansøgning  

 eller -registrering.
Dette kapitel kan ifølge forslaget sættes i kraft af  

 industriministeren.
 4. Høring.
Et af Patentdirektoratet udarbejdet lovudkast har været behandlet i Det  

 rådgivende Udvalg for Industriel Ejendomsret, hvis formand er professor,  

 dr.jur.
Mogens Koktvedgaard.
I dette udvalg er følgende myndigheder og  

 organisationer repræsenteret: Industrirådet, Landbrugsraadet, Det danske  

 Handelskammer, De danske Patentagenters Forening, Dansk Patent- og  

 Varemærkekonsulentforening af 1953, Dansk Forening for Industriens  

 Patentingeniører, Dansk Forening for Industriel Retsbeskyttelse,  

 Industriministeriet og Patentdirektoratet.
 Et lovudkast har været sendt til høring hos de ovennævnte samt hos  

 følgende myndigheder og organisationer:
 Fiskeriministeriet, Indenrigsministeriet, Justitsministeriet,  

 Landbrugsministeriet, Udenrigsministeriet, Advokatrådet, Arbejderbevægelsens  

 Erhvervsråd, Beklædningsindustriens Sammenslutning, Cigar- og  

 Tobaksfabrikanternes Forening af 20. juni 1875, Danmarks Tekniske Højskole,  

 Dansk Ingeniørforening, Dansk Teknologisk Institut, Danske Reklamebureauers  

 Brancheforening, Håndværksrådet, Ingeniør-Sammenslutningen, Larsen &  

 Birkeholm A/S, MEDIF - Medicinimportørforeningen, MEFA Foreningen af danske  

 Medicinfabrikker, Patentankenævnet og VSOD Vin og Spiritus Organisationen.
 Lovudkastet har herefter på ny været behandlet i Det rådgivende Udvalg for  

 Industriel Ejendomsret.
 5. Økonomiske og administrative konsekvenser.
Lovforslaget skønnes ikke umiddelbart at få økonomiske eller  

 ressourcemæssige konsekvenser.
Ikraftsættelsen af kapitel 8 må påregnes at  

 indebære administrative og økonomiske konsekvenser, som ikke kan opgøres på  

 indeværende tidspunkt.
 Bemærkninger til lovforslagets enkelte bestemmelser:
Kapitel 1 Til § 1 Bestemmelsen svarer til den gældende lovs § 1, stk. 1 og 3. Der er dog  

 ikke som i den gældende lov krav om, at indehaveren af et varemærke skal være  

 erhvervsdrivende.
Enhver juridisk eller fysisk person kan således få et  

 varemærke registreret.
Det ligger i varemærkets natur, at det benyttes  

 erhvervsmæssigt.
Til § 2 Stk. 1 svarer til den gældende lovs § 1, stk. 2, og er udformet i  

 overensstemmelse med direktivets artikel 2. Den gældende lov nævner ikke  

 »varens form«, der i praksis har været dækket af udtrykket  

 »varens udstyr«.
Duft- og lydsymboler kan af praktiske grunde ikke  

 registreres, men de kan efter omstændighederne være beskyttet efter anden  

 lovgivning, navnlig markedsføringsloven.
At et tegn kan gengives  

 »grafisk« indebærer i øvrigt blot, at det er egnet til aftryk på  

 papir.
Tredimensionale figurer m.v. kan gengives grafisk.
 Stk. 2 omhandler de samme forhold som den gældende lovs § 5, men er  

 udformet i overensstemmelse med direktivets artikel 3, stk. 1, litra e.  

 Bestemmelsens nøjagtige indhold forudsættes i det hele fastlagt i  

 overensstemmelse med den kommende fælleseuropæiske praksis.
Til § 3 Bestemmelsen angiver udtømmende, hvordan en varemærkeret stiftes.
 Nr. 1 svarer til den gældende lovs § 1, stk. 1.
 Nr. 2 er indsat for at klargøre, at varemærkeret også kan opnås ved brug,  

 hvilket kun fremgår indirekte af den gældende lovs § 3, stk. 3.
Stk. 2 omfatter alle de forhold, der kan være til hinder for  

 varemærkerettens stiftelse, ikke blot manglende særpræg.
Disse forhold er  

 nærmere præciseret i forslagets § 13 og § 14.
 Stk. 3 fastslår, at såfremt mærket ikke ved ibrugtagningen har fornødent  

 særpræg, stiftes retten først, når og hvis varemærket opnår adskillelsesevne  

 gennem anvendelsen.
Til § 4 Stk. 1 svarer til den gældende lovs § 4, stk. 1, 1. pkt., og er i  

 overensstemmelse med direktivets artikel 5, stk. 1b.
 Tilføjelsen om, at der ved vurderingen af forvekslelighed skal tages  

 hensyn til risikoen for, at forbrugerne kan antage, at der er en forbindelse  

 mellem varemærkerne, er formelt en nydannelse, men også efter hidtidig  

 retspraksis har der kunnet lægges vægt på dette forhold.
 Stk. 2 er i overensstemmelse med direktivets artikel 5, stk. 2.  

 Bestemmelsen er mindre restriktiv end den gældende lovs § 6, stk. 2, litra a,  

 og b, hvilket er i god overensstemmelse med den internationale udvikling, der  

 giver et bedre værn for de kendte mærker, end tilfældet har været efter  

 hidtidig dansk retspraksis.
 Stk. 3 svarer til den gældende lovs § 4, stk. 1, 2. pkt., og er i  

 overensstemmelse med direktivets artikel 5, stk. 3.
Til § 5 De nævnte begrænsninger i indehaverens rettigheder er i overensstemmelse  

 med gældende ret.
Nr. 1 svarer i sit indhold til gældende lovs § 3, stk. 1,  

 og nr. 3 svarer i sit indhold til gældende lovs § 4, stk. 2. Den gældende lov  

 indeholder ikke en tilsvarende opremsning af eksempler som i nr. 2, men  

 hidtidig praksis har været i overensstemmelse hermed. § 5 er i  

 overensstemmelse med direktivets artikel 6, stk. 1.
Til § 6 Ordlyden svarer til direktivets artikel 7. Bestemmelsen fastslår  

 principperne for konsumption, som i den gældende danske lov kun fremgår  

 indirekte af § 4, stk. 3.
Det følger af bestemmelsen, at der inden for EF gælder konsumption.
For så  

 vidt angår konsumption i øvrigt må det bero på fremtidig retspraksis på  

 grundlag af EF-Domstolens fortolkning af den tilgrundliggende  

 direktivbestemmelse og praksis vedrørende et fremtidigt EF-varemærke.
 Til § 7.
Bestemmelsens 1. pkt. svarer til den gældende lovs § 7. 2. pkt. svarer til  

 den gældende lovs § 22, stk. 1, 1. led.
Forslaget tilsigter dog en ændring af  

 Patentdirektoratets hidtidige praksis, hvorefter ansøgninger, der er  

 indkommet samme dag, har fået prioritet efter ansøgningsnumrene.
Nu skal  

 sådanne ansøgninger, som det er tilfældet i patent- og mønsterretten,  

 ligestilles.
Indtræder der fremover som følge af ligestillingen et tilfældigt  

 sameje til et mærke, må parterne forhandle sig til rette eller acceptere, at  

 de begge har adkomst til mærket.
 Til § 8.
Bestemmelsen svarer til den gældende lovs § 8. Den er dog ændret for at  

 opfylde direktivets artikel 9, således at den gældende 5-årsperiode, der  

 regnes fra registreringsdagen, er ændret til »fem på hinanden følgende  

 år«.
Den sidstnævnte 5-årsperiode behøver således ikke at begynde på  

 registreringsdagen, men kan lige såvel begynde på et senere tidspunkt.
For at  

 det yngre registrerede varemærke skal kunne sameksistere med den ældre ret,  

 skal det yngre have være brugt kontinuerligt.
 Endvidere adskiller forslaget sig fra den gældende lovs § 8 ved, at den  

 ældre rettighedsindehavers subjektive forhold får afgørende betydning, idet  

 denne skal være bekendt med og have tålt brugen af den yngre ret som  

 forudsætning for, at den yngre ret kan sameksistere med den ældre.
 Til § 9.
 Bestemmelsen svarer til den gældende lovs § 9, nr. 1.
 Det fremgår af bemærkningerne til Rådsprotokollen, at direktivets artikel  

 9 ikke er til hinder for, at der findes yderligere passivitetsregler i  

 medlemslandene, og det er på denne baggrund fundet formålstjenligt at  

 bibelholde den nuværende lovs § 9, nr. 1, som en fortsættelse af dansk rets  

 almindelige regler om passivitet.
 Medens § 8 giver mærkeindehaveren en sikkerhed for, at han kan beholde sin  

 registrerering, hvis mærket har været brugt i 5 år - med forbehold af, at den  

 ældre indehaver har været bekendt med og tålt denne brug - giver § 9 under  

 visse betingelser indehaveren af et yngre mærke en yderligere mulighed for at  

 bevare varemærkeretten.
 Bestemmelsen omfatter både registrerede og ikke-registrerede varemærker.
 Den nuværende lovs § 9, nr. 2, er ikke medtaget i lovforslaget, idet  

 særlige bestemmelser om beskyttelse af lokale rettigheder ikke vil være  

 forenelige med den kommende internationalisering af varemærkeretten.
 Til § 10.
 Stk. 1 er udformet i overensstemmelse med direktivets artikel 9, stk. 3.  

 Indholdet af bestemmelsen antages at være gældende dansk ret.
Stk. 2 er en ændring af den gældende lovs § 10 ved alene at henvise til §  

 9. Hvis den, som i den gældende lov tillige henviste til § 8, ville dette  

 stride mod direktivets artikel 9, stk. 1. Bestemmelsen i denne artikel  

 fastslår bl.a. en brugsret for det yngre mærke og indeholder ingen hjemmel  

 til, at denne brugsret kan begrænses til brug på en særlig angivet måde som  

 f.eks. med en særlig skrift.
De i §§ 8 og 9 omhandlede tvister må som hidtil  

 finde deres afgørelse ved domstolene.
 Til § 11.
 Bestemmelsen svarer til den gældende lovs § 11. »Lignende  

 skrifter« omfatter alle fremtrædelsesformer og således også  

 elektroniske.
Kapitel 2 Til § 12 Stk. 1 og 2 svarer til den gældende lovs § 17, idet dog de tidligere  

 krævede oplysninger om erhverv er udeladt, jf. bemærkningerne til § 1.  

 Endvidere er angivelsen af, at en ansøgning kan indgives for vareklasser,  

 udeladt.
Dette forhindrer imidlertid ikke, at der i en ansøgning alene  

 angives hele klasser.
Patentdirektoratet er indstillet på indtil videre at  

 acceptere ansøgninger for hele klasser, hvilket vil komme til at fremgå af  

 bekendtgørelsen om registrering og ansøgning af varemærker.
Når  

 »klasser« ikke er anført i bestemmelsen, skyldes dette hensynet til  

 en forventet international udvikling.
 Stk. 3 svarer til den gældende lovs § 12.
Til § 13 Stk. 1 og 2 svarer indholdsmæssigt til den gældende lovs § 13 og er i  

 overensstemmelse med direktivets artikel 3, stk. 1 a, b, c og d.
Der er ikke  

 tilsigtet nogen ændringer i den gældende retstilstand med den nye  

 formulering; således vil man f.eks. fortsat anse mærker, der udelukkende  

 består af ikke særligt udformede bogstaver eller tal, for at mangle det  

 fornødne særpræg.
 Henvisningen i den gældende lov til mærker, der med uvæsentlige ændringer  

 eller tilføjelser angiver varens art m.v., er udgået, men der er ikke hermed  

 tilsigtet nogen praksisændring.
 Stk. 3 giver hjemmel til registrering af mærker, der har opnået særpræg  

 ved brug, jf. § 3, stk. 1, nr. 2.
Også andre forhold end det, der er nævnt i § 13, stk. 3, kan give mulighed  

 for registrering af et mærke, der med hjemmel i forslagets § 13, stk. 1, er  

 fundet uegnet til registrering.
Således kan f.eks. geografiske angivelser  

 registreres på grundlag af en registrering i det pågældende land.
Til § 14 Nr. 1 svarer delvis til den gældende lovs § 14, stk. 1, nr. 3, og hviler  

 på direktivets artikel 3, stk. 1, litra f.
 Nr. 2 svarer til den gældende lovs § 14, stk. 1, nr. 2, og direktivets  

 artikel 3, stk. 1, litra g.
Den gældende lovs § 14, stk. 2, er udeladt.
Forslagets § 14, nr. 2, giver  

 dog fortsat hjemmel til at nægte at registrere to identiske mærker for samme  

 varer, selv om der foreligger et samtykke fra indehaveren af det ældre mærke,  

 jf. forslagets § 15, stk. 1, nr. 1, og stk. 5, hvis det vil være vildledende  

 for forbrugerne.
Nr. 3 svarer til den gældende lovs § 14, stk. 1, nr. 1, og direktivets  

 artikel 3, stk. 1, litra h, og stk.2, litra c.
Som noget nyt giver  

 bestemmelsen hjemmel til at nægte registrering af emblemer og våben, der har  

 offentlig interesse.
Nr. 4 svarer til den gældende lovs § 14, stk. 1, nr. 4, og direktivets  

 artikel 4, stk. 4, litra c.
De i bestemmelsen nævnte mærker vil som hidtil  

 kunne registreres, hvis der foreligger hjemmel.
Ordet firma er erstattet af den bredere terminologi  

 »virksomhedsnavn«.
Dette omfatter således også aktieselskabsnavne,  

 foreningsnavne o.l.
Lokale navne skal behandles i overensstemmelse med  

 nugældende praksis.
Nr. 5 svarer til den gældende lovs § 14, stk. 1, nr. 5, og direktivets  

 artikel 4, stk. 4, litra c.
Henvisningen til »patentret« i den  

 gældende lovs § 14, stk. 1, nr. 5, er udgået, da en sådan ret ikke kan tænkes  

 krænket ved et varemærke.
I stedet er givet en almen formulering  

 (»industrielle rettigheder«), der navnlig omfatter  

 mønsterrettigheder og rettigheder til halvlederes topografi.
De i  

 bestemmelsen nævnte mærker vil som hidtil kunne registreres, hvis der  

 foreligger hjemmel.
Til § 15 Bestemmelsen svarer til den gældende lovs § 14, stk. 1, nr. 6, og er  

 udformet i overensstemmelse med direktivets artikel 4, stk. 1, 2, 3 og 4,  

 litra a og b, og stk. 5.
 Bestemmelsen foregriber i stk. 2, nr. 1, litra a og nr. 2 samt stk. 3  

 indførelsen af EF-varemærket og får derfor først et reelt indhold, når denne  

 ordning kommer til eksistens.
 Stk. 4, nr. 1, svarer til den gældende lovs § 6, stk. 2, men er mindre  

 restriktiv, se bemærkningerne til § 4, stk. 2.
 Bestemmelsen i stk. 4, nr. 2, omhandler samtlige forretningskendetegn.  

 Beskyttelsesomfanget af de enkelte forretningskendetegn afhænger af de  

 materielretlige normer, d.v.s. for varemærkers vedkommende af § 4.
 Det for dansk varemærkeret særegne forhold, at eneret kan stiftes alene  

 ved brug, fremgår nu direkte af forslagets § 3, jf. bemærkningerne til denne  

 paragraf.
 Vedrørende spørgsmålet om registrering af identiske mærker for samme varer  

 med samtykke fra indehaveren af det ældre mærke henvises til bemærkningerne  

 til § 14, nr. 2.
Den gældende lovs § 14, stk. 1, nr. 7, er udgået, da man har fundet, at  

 den giver en for vidtgående beskyttelse af udenlandske mærker.
Det særlige  

 spørgsmål omkring agentvaremærker må løses efter parternes aftale og i  

 overensstemmelse med almindelige konkurrenceretlige grundsætninger, jf.  

 herved Pariserkonventionens artikel 6 g.
Direktoratet har mulighed for at  

 henvise parterne til at få spørgsmålet afgjort ved domstolene i medfør af  

 forslagets § 21.
Til § 16 Bestemmelsen svarer til den gældende lovs § 15. Det kan ikke udelukkes, at  

 disclaimer-instituttet vil finde bredere anvendelse i fremtiden.
Til § 17 Bestemmelsen svarer til den gældende lovs § 16.
Til § 18 Bestemmelsen svarer til den gældende lovs § 30. I dag er langt de fleste  

 lande tilsluttet Pariserkonventionen.
Det er derfor fundet praktisk at dele  

 den gældende lovs § 30, således at stk. 1 i lovforslagets § 18 angår de  

 tilsluttede lande og stk. 2 andre lande.
Særlig bekendtgørelse vil derfor kun  

 være nødvendig for de sidstnævntes vedkommende, jf. forslagets § 48.
Til § 19 Bestemmelsen svarer til den gældende lovs § 18, stk. 2. Prioritet fra  

 nationale udstillinger her i landet er udeladt, da bestemmelsen herom har  

 vist sig ikke at have betydning.
I bestemmelsen er det blevet klargjort,  

 hvilke udstillinger der er tale om.
Det drejer sig typisk om  

 verdensudstillinger.
Til § 20 Bestemmelsen svarer til den gældende lovs § 19.
Til § 21 Bestemmelsen svarer til lignende bestemmelser i patentloven og  

 mønsterloven.
Bestemmelsen giver direktoratet mulighed for at henvise den,  

 der påstår sig berettiget til et ansøgt eller registreret varemærke, til at  

 anlægge retssag herom.
Det er direktoratets skøn at afgøre, hvad der ligger i  

 ordet »tvivlsomt«, idet helt ubegrundede påstande skal afvises af  

 direktoratet.
Til § 22 Med henblik på en effektivisering og billiggørelse af sagsbehandlingen,  

 ønsket om kortere ekspeditionstider samt på baggrund af det beskedne antal  

 indsigelser (ca. 3 % af de bekendtgjorte ansøgninger), foreslås det, at  

 færdigbehandlede, godkendte ansøgninger registreres uden forudgående  

 bekendtgørelse.
Forslaget forudsætter en uændret praksis med hensyn til undersøgelse af  

 mærkers registrerbarhed og hænger sammen med § 23, hvorefter  

 indsigelsesinstituttet bevares, men således at indsigelsesperioden ligger  

 efter registreringen.
Denne tidsmæssige placering svarer til ordningen efter  

 den Europæiske Patentkonvention.
Til § 23 Bestemmelsen svarer til den gældende lovs § 20, stk. 2. Anke til  

 Patentankenævnet har opsættende virkning.
Der henvises i øvrigt til  

 bemærkningerne til § 22.
Til § 24 Bestemmelsen svarer til den gældende lovs § 24.
Til § 25 Bestemmelsen er en gennemførelse af brugspligtsbestemmelsen i direktivets  

 artikel 10. Formuleringen af § 25 følger i vidt omfang artikel 10.
Med denne nye bestemmelse indføres brugspligt i den danske  

 varemærkelovgivning.
Indførelsen af brugspligt betyder, at en  

 varemærkeregistrering helt eller delvist kan udslettes, hvis der ikke er  

 gjort reel brug af varemærket her i landet.
 Formuleringen »registreringsprocedurens afslutning« indebærer,  

 at 5-årsfristen skal beregnes fra den endelige registrering, d.v.s. fra 2  

 måneder efter offentliggørelsen af de registreringer, hvor der ikke nedlægges  

 indsigelse, jf. §§ 22 og 23, og i de tilfælde, hvor der i medfør af § 20  

 nedlægges indsigelse, fra den dag, på hvilken der træffes den endelige  

 afgørelse om indsigelsen.
 Ved »reel brug« forstås, at der er gjort brug af mærket i  

 overensstemmelse med normal markedsføringsmæssig aktivitet indenfor området.
 Hvor snæver vareafgrænsningen skal være kan ikke afgøres ved nogen  

 almindelig regel, men må afgøres i praksis, der da må afpasses efter  

 europæisk kutyme, jf. i øvrigt bemærkningerne til § 28.
 »Rimelig grund« til, at brug ikke har fundet sted, kan f.eks.  

 være forhold, som rammer branchen som helhed, såsom importforbud eller  

 krigshandlinger, eller individuelle forhold såsom manglende  

 myndighedsgodkendelse af et produkt eller utilsigtede produktionsstandsninger  

 som følge af fabriksbrand.
 For varemærker registreret før ikrafttrædelsesdagen gælder  

 overgangsbestemmelsen i forslagets § 61, stk. 3, hvorefter 5-årsperioden  

 først begynder på lovens ikrafttrædelsesdato.
 Den i stk. 3 omhandlede brug vil normalt være en licenstagers brug af  

 varemærket, jf. § 28.
Til § 26 Bestemmelsen svarer til den gældende lovs § 22.
Til § 27 Bestemmelsen svarer til den gældende lovs § 23.
Kapitel 3 Til § 28 Bestemmelsen svarer til den gældende lovs § 25 med ændringer som  

 konsekvens af indførelsen af brugspligt i forslagets § 25.
 Stk. 1, 2. pkt., er i overensstemmelse med direktivets artikel 3, stk. 3,  

 2. pkt.
 Stk. 2, nr. 1, er i overensstemmelse med direktivets artikel 12, stk 1.
 Stk. 2, nr. 2, og nr. 3 er i overensstemmelse med direktivets artikel 12,  

 stk. 2 og svarer til den gældende lovs § 25, stk. 2, men er ændret på  

 følgende punkter:
 Ophævelse kan ikke ske som følge af, at mærkeindehaveren ikke er  

 erhvervsdrivende, jf. bemærkningerne til § 1.
 Ophævelse, fordi mærket har mistet sin adskillelsesevne, kan kun ske, hvis  

 dette er en følge af indehaverens egen brug eller passivitet.
 Stk. 3 er i overensstemmelse med direktivets artikel 12, stk. 1.
 Stk. 4 er i overensstemmelse med direktivets artikel 13. Bestemmelsen må  

 forstås således, at registreringen kun opretholdes for de varer, for hvilke  

 mærket har været brugt, men varemærkeretten bevares materielt for ligeartede  

 varer, hvilket følger af forslagets § 4. Hvor konkret varearten skal angives,  

 må afklares i praksis, idet man i nogle tilfælde bør acceptere, at  

 registreringen opretholdes for et overbegreb, eksempelvis  

 »lægemidler«, selv om varemærket kun anvendes for et bestemt  

 lægemiddel.
Til § 29 Bestemmelsen indeholder de proceduremæssige regler for ophævelse af en  

 registrering og er en sammenskrivning af den gældende lovs § 25, stk. 1, og §  

 26. Der gælder ingen tidsfrister for anlæggelse af en sag, og en sådan kan  

 således anlægges nårsomhelst, cfr. § 47, stk. 3.
Til § 30 Efter gældende ret kan et registreret varemærke som hovedregel kun  

 udslettes ved dom, se gældende varemærkelovs § 25. Bestemmelsen giver hjemmel  

 til administrativ ophævelse af et registreret varemærke efter begæring, hvis  

 brug af varemærket ikke er sket i overensstemmelse med reglerne om  

 brugspligt.
Direktivets artikel 11 giver mulighed for, at medlemslandene har  

 en bestemmelse med dette indhold.
Direktoratets afgørelse herom kan  

 indbringes for Patentankenævnet, jf. forslagets § 46. Den interesserede er  

 ikke afskåret fra at gå direkte til domstolene uden først at fremsætte  

 begæring om ophævelse over for Patentdirektoratet, jf. forslagets § 29.
Ligeledes har indehaveren af det registrerede varemærke mulighed for efter  

 stk. 2 straks at anlægge sag mod den, der begærer registreringen ophævet.
I  

 tilfælde af sagsanlæg skal Patentdirektoratet standse sin sagsbehandling.
Til § 31 Bestemmelsen er optaget for at give Patentdirektoratet mulighed for  

 administrativt at udslette en varemærkeregistrering, hvis mærkeindehaveren  

 ikke længere findes.
 Udslettelsesproceduren i stk. 2 er den samme som i den gældende lovs § 31,  

 stk. 2 (nu forslagets § 37, stk. 2). »Offentlig bekendtgørelse«  

 skal forstås således, at bekendtgørelsen kan ske i Dansk Varemærketidende.
Til § 32 Det følger af de almindelige forvaltningsretlige grundsætninger, at en  

 myndighed i særlige tilfælde af egen drift kan korrigere eller tilbagekalde  

 tidligere udstedte forvaltningsakter.
Bestemmelsen er derfor kun indsat for  

 at udelukke tvivl om lovligheden af annullation af åbenbare  

 fejlekspeditioner.
Den forudsættes kun anvendt i ganske særlige og helt klare  

 situationer.
Til § 33 Bestemmelsen svarer til den gældende lovs § 27, stk. 1.
 Hvis der er noteret licens, foranstalter Patentdirektoratet, at  

 licenstager underrettes, forinden udslettelse efter nr. 2 sker.
Til § 34 Bestemmelsen svarer til den gældende lovs § 27, stk. 2, dog med den  

 ændring, at der skal tilstilles Patentdirektoratet udskrift af enhver dom  

 vedrørende et registreret eller ansøgt varemærke, også selv om der ikke sker  

 ophævelse af eller ændringer i en ansøgning/registrering.
Kapitel 4 Til § 35 Bestemmelsen svarer til den gældende lovs § 28. Stk. 1 er dog ændret,  

 således at det i loven fastsættes, at det kun er ansøgere fra lande, der ikke  

 har tiltrådt Pariserkonventionen til beskyttelse af industriel ejendomsret,  

 der skal dokumentere registrering af et tilsvarende mærke i hjemlandet.
 Stk. 2 svarer til den gældende lovs § 28, stk. 2.
Til § 36 Bestemmelsen svarer til den gældende lovs § 29.
Til § 37 Bestemmelsen svarer til den gældende lovs § 31.
Kapitel 5 Til § 38 Bestemmelsen svarer til den gældende lovs § 32.
Til § 39 Stk. 1 er ændret i forhold til den gældende lovs § 33, således at den,  

 der har fået overdraget retten til et varemærke, ikke har pligt til at  

 anmelde dette, men at overdragelse skal noteres efter begæring.
Det er anset  

 for overflødigt at påbyde anmeldelse af en overdragelse, når der ikke er  

 nogen sanktion forbundet med at undlade dette.
Bestemmelsen har alene  

 ordensmæssig karakter og har ingen indflydelse på den materielle ret til et  

 varemærke.
Til § 40 Stk. 1 overfører uden ændringer direktivets artikel 8, stk. 1. Gældende  

 praksis er i overensstemmelse med bestemmelsen, men denne retstilstand  

 fremgår kun indirekte af den gældende lovs § 34.
Stk. 2 svarer til den gældende lovs § 34, stk. 1. Der er, som i den  

 gældende lov, ikke pligt til at anmelde licens.
Bestemmelsen har således  

 alene ordensmæssig karakter, og manglende notering har ingen indflydelse på  

 licensaftalens gyldighed eller materielle indhold.
Varemærkelovens § 34, stk.  

 2, om licenstagerens mulighed for at videreoverdrage sin ret, er ikke  

 bibeholdt, og spørgsmålet skal herefter afgøres efter obligationsrettens  

 almindelige regler.
Stk. 3 er en uændret overførsel af direktivets artikel 8, stk. 2.  

 Bestemmelsen fastslår, at en mærkeindehaver, foruden de rettigheder, der  

 følger af almindelige aftaleretlige principper, kan gøre varemærkeretten  

 gældende i forbindelse med håndhævelse af sine rettigheder over for en  

 licenstager.
Dette er i visse henseender en nydannelse i forhold til hidtidig  

 dansk ret.
Til § 41 Bestemmelsen svarer til den gældende lovs § 35.
Kapitel 6 Til § 42 Bestemmelsen afløser den gældende lovs § 37. Ved ændringen er der sket en  

 skærpelse af den strafferetlige sanktionsmulighed, idet bestemmelsen giver  

 hjemmel til frihedsstraf under særligt skærpende omstændigheder.
Forslaget  

 skal ses som et led i bekæmpelsen af »piratvirksomhed«, jf. herved  

 retsplejelovens § 653 med dertil hørende bekendtgørelse.
 Efter stk. 2 er overtrædelser af loven undergivet privat påtale.  

 Overtrædelse omfattet af § 42, stk. 1, 2. pkt., (grove varemærkekrænkelser)  

 er dog undergivet betinget offentlig påtale svarende til ophavsretslovens §  

 55 f, stk. 2. Det forhold, at sagerne behandles som politisager, indebærer,  

 at også beslaglæggelse kan komme på tale.
 Stk. 3 indeholder en sædvanlig bestemmelse om juridiske personers  

 bødeansvar.
Til § 43 Stk. 1 er en ændring i forhold til gældende lovs § 38, stk. 1.  

 Bestemmelsen giver i stk. 1 og 2 hjemmel til at pålægge krænkeren at udrede  

 vederlag for udnyttelsen af varemærkeretten.
Bestemmelsen kan dermed anvendes  

 uden nærmere påvisning af et tab.
Udtrykket »rimeligt vederlag«  

 skal fortolkes i overensstemmelse med den tilsvarende regel i patentloven,  

 d.v.s. som et passende vederlag, svarende til en licensafgift.
Bestemmelsen  

 er med ændringen bragt på linie med patentlovens § 58, stk. 1, 1. led, og  

 mønsterlovens § 36, stk. 1.
§ 43, stk. 4, fastsætter, at Sø- og Handelsretten er kompetent i alle  

 sager for hvis udfald varemærkeloven er af væsentlig betydning.
Dette er en  

 ændring i forhold til den gældende lovs § 37, stk. 4, der alene fastsætter,  

 at Sø- og Handelsretten er værneting for udenlandske mærkeindehavere.  

 Baggrunden for denne ændring er særligt ønsket om, at varemærkeretlige og  

 markedsføringsretlige tvister behandles ved Sø- og Handelsretten, under  

 hensyn til disse to retsområders tætte tilknytning til hinanden.
Sø- og  

 Handelsretten er allerede kompetent til som 1. instans at pådømme sager for  

 hvis udfald markedsføringsloven er af væsentlig betydning, jf. denne lovs §  

 13.
Til § 44 Bestemmelsen er uændret i forhold til den gældende lovs § 41.
Til § 45 Bestemmelsen svarer til den gældende lovs § 42.
Kapitel 7 Til § 46 Bestemmelsen svarer til den gældende lovs § 44. Det fastslås, at  

 indbringelse for Patentankenævnet altid har opsættende virkning.
Efter  

 forslagets § 30, stk. 2, 2. pkt., har mærkeindehaveren adgang til at  

 indbringe en sag direkte for domstolene, hvis en registrering begæres  

 ophævet.
Til § 47 Bestemmelsen giver hjemmel for direktoratet til at påtage sig diverse  

 serviceopgaver på varemærkeområdet.
Patentdirektoratet vil alene være  

 responderende organ i forbindelse med retssager, når begge parter i en  

 retssag er indforstået med en udtalelse fra direktoratet, eller rettens  

 tilladelse foreligger.
Dette er i overensstemmelse med Patentdirektoratets  

 praksis.
Bestemmelsen er parallel med patentlovens § 71.
Til § 48 Bestemmelsen svarer til den gældende lovs § 46.
Til § 49 Bestemmelsen svarer til patentlovens § 74 a.
Kapitel 8 Der henvises til de almindelige bemærkninger pkt. 3.8.
Til § 50 Bestemmelsen indeholder en definition af en international  

 varemærkeregistrering.
Til § 51 Bestemmelsen fastslår retsvirkningen af en international  

 varemærkeregistrering.
Til § 52 Bestemmelsen fastslår, at Patentdirektoratet kan nægte et mærke hel eller  

 delvis gyldighed i Danmark, hvis det ikke opfylder registreringsbetingelserne  

 i varemærkeloven.
Til § 53 Stk. 1 fastslår, at konsekvensen af bortfald af en international  

 varemærkeregistrering er, at dens gyldighed bortfalder i Danmark.
 Stk. 2 fastlægger under hvilke betingelser en international  

 varemærkeregistrering efter Madrid-Protokollen kan videreføres som en dansk  

 varemærkeansøgning.
Til § 54 Bestemmelsen fastlægger, hvornår en international varemærkeregistrering  

 træder i stedet for en eksisterende dansk varemærkeregistrering.
Til §§ 55-58 Bestemmelserne omhandler de nærmere betingelser for indleveringen af en  

 ansøgning om international varemærkeregistrering i Danmark.
Til § 59 Fornyelse af international registrering sker gennem Det Internationale  

 Bureau i Geneve.
Til § 60 Bestemmelsen indeholder bemyndigelse for industriministeren til at  

 fastsætte nærmere regler til gennemførelse af reglerne om international  

 varemærkeregistrering i det omfang, Danmark ratificerer Madrid-Arrangementet  

 og/eller Protokollen.
Kapitel 9 Til § 61 Bestemmelsen er en sædvanlig ikrafttrædelses- og ophævelsesbestemmelse.  

 Stk. 3 indeholder en overgangsbestemmelse for brugspligt.
Stk. 4 giver  

 mulighed for, at industriministeren kan ratificere de omhandlede  

 internationale konventioner, og herunder tage de i den forbindelse fornødne  

 forbehold, navnlig om de ældre mærker.
Til § 62 Bestemmelsen fastslår, at ansøgninger, der ikke er bekendtgjort ved  

 lovens ikrafttræden, behandles efter den nye lov.
Til § 63 Bestemmelsen er affattet i overensstemmelse med almindelig praksis m.h.t.  

 Grønland og Færøerne.
Bilag Rådets første direktiv af 21. december 1988 om indbyrdes tilnærmelse af medlemsstaternes lovgivning om varemærker (89/104EØF) Efter 2. behandling den 7. maj 1991 Kapitel 1 Almindelige bestemmelser § 1. Personer og virksomheder kan efter bestemmelserne i denne  

 lov erhverve eneret til varemærker (varemærkeret). Ved varemærker forstås  

 særlige kendetegn for varer eller tjenesteydelser, som benyttes eller agtes  

 benyttet i en erhvervsvirksomhed.
Varemærkers form § 2. Et varemærke kan bestå af alle arter tegn, der er egnet til  

 at adskille en virksomheds varer eller tjenesteydelser fra andre  

 virksomheders, og som kan gengives grafisk, navnlig 1) ord og ordforbindelser, herunder slogans, personnavne, firmanavne eller  

 navne på faste ejendomme, 2) bogstaver og tal, 3) figurer og afbildninger eller 4) varens form, udstyr eller emballage.
 Stk. 2. Der kan ikke erhverves varemærkeret til tegn, som  

 udelukkende består af enten en udformning, som følger af varens egen  

 karakter, en udformning af varen, som er nødvendig for at opnå et teknisk  

 resultat, eller en udformning, hvorved varen får en væsentlig værdi.
Stiftelse af varemærkeret § 3. Varemærkeret kan stiftes enten 1) ved registrering af et varemærke i overensstemmelse med reglerne i  

 denne lov for de varer eller tjenesteydelser, som registreringen omfatter,  

 eller 2) ved ibrugtagning af et varemærke her i landet for de varer eller  

 tjenesteydelser, for hvilke varemærket er taget i brug, og for hvilke det  

 vedvarende anvendes.
 Stk. 2. Der kan ikke ved brug stiftes rettigheder til et  

 varemærke, der efter sin beskaffenhed er udelukket fra registrering.
 Stk. 3. Har mærket ikke fornødent særpræg ved ibrugtagningen,  

 stiftes retten først, når og for så vidt der skabes særpræg gennem mærkets  

 anvendelse.
Varemærkerettens indhold § 4. Indehaveren af en varemærkeret kan forbyde andre, der ikke  

 har dennes samtykke, at gøre erhvervsmæssig brug af tegn, der er identiske  

 med, eller som ligner varemærket 1) hvis brugen vedrører varer eller tjenesteydelser af samme eller  

 lignende art som dem, der er omfattet af varemærkeretten, og 2) der herved er risiko for forveksling, herunder at det antages, at der  

 er en forbindelse mellem varemærkerne.
 Stk. 2. Uanset begrænsningen i stk. 1 til varer eller  

 tjenesteydelser af samme eller lignende art kan varemærkeindehaveren dog  

 forbyde brugen også for varer eller tjenesteydelser af anden art, hvis  

 varemærket er velkendt her i landet og brugen ville medføre en utilbørlig  

 udnyttelse af varemærkets særpræg eller renomme eller skade særpræget eller  

 renommeet.
Stk. 3. Som erhvervsmæssig brug skal navnlig anses 1) at anbringe tegnet på varerne eller på deres emballage, 2) at udbyde varerne til salg, at markedsføre dem eller oplagre dem med  

 dette formål eller at tilbyde eller præstere tjenesteydelser under det  

 pågældende tegn, 3) at importere eller eksportere varerne under det pågældende tegn eller 4) at anvende tegnet på forretningspapirer og i reklameøjemed.
Begrænsninger i indehaverens rettigheder § 5. Indehaveren af en varemærkeret kan ikke forbyde, at andre i  

 overensstemmelse med god markedsføringsskik gør erhvervsmæssig brug af 1) eget navn og egen adresse, 2) angivelser vedrørende varens eller tjenesteydelsens art, beskaffenhed,  

 mængde, anvendelse, værdi, geografiske oprindelse, tidspunktet for varens  

 fremstilling eller for præstationen af tjenesteydelsen eller andre egenskaber  

 ved varen eller tjenesteydelsen eller 3) varemærket, når dette er nødvendigt for at angive anvendelsen af en  

 vare eller tjenesteydelse, navnlig som tilbehør eller reservedele.
Konsumption § 6. Indehaveren af en varemærkeret kan ikke forbyde brugen af  

 mærket for varer, som af indehaveren selv eller med dennes samtykke er  

 markedsført inden for De Europæiske Fællesskaber under dette mærke.
 Stk. 2. Stk. 1 finder ikke anvendelse, hvis indehaveren har  

 rimelig grund til at modsætte sig fortsat markedsføring af varerne, især i  

 tilfælde, hvor disses tilstand er ændret eller forringet, efter at de er  

 markedsført.
Kolliderende rettigheder § 7. Kræver to eller flere hver for sig varemærkeret til samme  

 eller lignende kendetegn, har den først opståede ret fortrin, medmindre andet  

 følger af de nedenfor anførte bestemmelser.
En registreret ret anses for  

 opstået på den dag, hvor ansøgningen indleveres, jf. § 12, eller på den dag,  

 fra hvilken der begæres prioritet efter reglerne i §§ 18 eller 19.
 § 8. En yngre ret til et registreret varemærke kan bestå ved siden  

 af en ældre ret til et dermed forveksleligt varemærke, hvis ansøgningen er  

 indgivet i god tro og indehaveren af den ældre ret har været bekendt med og  

 tålt brugen her i landet af den yngre ret i 5 på hinanden følgende år.
 § 9. En yngre ret til et varemærke kan også bestå ved siden af en  

 ældre ret til et dermed forveksleligt varemærke, hvis indehaveren af den  

 ældre ret ikke inden rimelig tid har taget de nødvendige skridt til at hindre  

 brugen af det yngre varemærke.
 § 10. I de i §§ 8 og 9 omhandlede tilfælde kan indehaveren af et  

 yngre varemærke ikke forbyde brugen af et ældre varemærke, selv om  

 indehaveren af det ældre varemærke ikke længere kan gøre sin ret gældende mod  

 det yngre varemærke.
 Stk. 2. I de i § 9 omhandlede tilfælde kan det, hvis det findes  

 rimeligt, bestemmes, at et af varemærkerne eller begge kun må anvendes på en  

 særlig måde, for eksempel i en vis udformning eller med tilføjelse af en  

 stedsangivelse.
 Gengivelse af et varemærke i ordbøger m.v.
 § 11. Ved udgivelse af leksika, håndbøger, lærebøger eller  

 lignende skrifter af fagligt indhold skal forfatteren, udgiveren og  

 forlæggeren på begæring af indehaveren af et registreret varemærke sørge for,  

 at dette ikke gengives uden angivelse af, at det er et registreret varemærke.
 Stk. 2. Den, der ikke opfylder sine forpligtelser efter stk. 1,  

 skal bekoste en berigtigende bekendtgørelse på den måde, det findes rimeligt.
Kapitel 2 Registrering af varemærker § 12. Ansøgning om registrering af et varemærke indgives  

 skriftligt til Patentdirektoratet.
Ansøgningen skal indeholde en gengivelse  

 af varemærket og oplysning om ansøgerens navn eller firma.
I ansøgningen skal  

 endvidere angives de varer eller tjenesteydelser, for hvilke mærket ønskes  

 registreret.
 Stk. 2. Ansøgningen skal være affattet i overensstemmelse med de  

 bestemmelser, der er fastsat i medfør af § 48. Med ansøgningen skal følge det  

 fastsatte gebyr.
 Stk. 3. Patentdirektoratet fører et varemærkeregister.  

 Direktoratet offentliggør registreringer m.v.
Registreringshindringer § 13. Et varemærke skal for at kunne registreres være af den i §  

 2 angivne beskaffenhed, herunder have fornødent særpræg.
 Stk. 2. Følgende varemærker er udelukket fra registrering:
 1) Varemærker, som udelukkende består af tegn eller angivelser, der i  

 omsætningen kan tjene til at betegne varens eller tjenesteydelsens art,  

 beskaffenhed, mængde, anvendelse, værdi, geografiske oprindelse, tidspunktet  

 for varens fremstilling eller for præstationen af tjenesteydelsen eller andre  

 egenskaber ved disse.
 2) Varemærker, som udelukkende består af tegn eller angivelser, som i  

 daglig sprogbrug eller efter almindelig markedsføringsskik udgør en sædvanlig  

 betegnelse for varen eller tjenesteydelsen.
 Stk. 3. Et varemærke kan uanset bestemmelserne i stk. 1 og 2  

 registreres, hvis det inden ansøgningens indlevering som følge af den brug,  

 der er gjort deraf, har fået fornødent særpræg.
 § 14. Udelukket fra registrering er endvidere:
 1) Varemærker, som strider mod lov, den offentlige orden eller sædelighed.
 2) Varemærker, som er egnet til at vildlede, f.eks. med hensyn til varens  

 eller tjenesteydelsens art, beskaffenhed eller geografiske oprindelse.
 3) Varemærker, der ikke er godkendt af de kompetente myndigheder, og som  

 skal afslås i medfør af artikel 6 c i Pariserkonventionen til beskyttelse af  

 industriel ejendomsret, samt mærker, der omfatter tegn, emblemer og våben,  

 som har offentlig interesse, medmindre deres registrering er blevet tilladt  

 af vedkommende myndighed.
 4) Varemærker, der uhjemlet består af eller indeholder en bestanddel, der  

 kan opfattes som et person- eller virksomhedsnavn, hvortil en anden har  

 lovlig adkomst, eller som et portræt, og der ikke derved sigtes til for  

 længst afdøde personer, eller som uhjemlet indeholder særegent navn på eller  

 afbildning af en andens faste ejendom.
 5) Varemærker, der uhjemlet består af eller indeholder en bestanddel, der  

 kan opfattes som særegen titel på en andens beskyttede litterære eller  

 kunstneriske værk, eller som krænker en andens ophavsret til sådant værk  

 eller ret til fotografisk billede eller en andens industrielle rettigheder.
§ 15. Et varemærke er udelukket fra registrering, hvis 1) det er identisk med et ældre varemærke og de varer eller  

 tjenesteydelser, for hvilke mærket søges registreret, er af samme art som de  

 varer eller tjenesteydelser, for hvilke det ældre mærke er beskyttet, eller 2) der er risiko for forveksling, herunder at det antages, at der er en  

 forbindelse med det ældre varemærke, fordi det yngre mærke er identisk med  

 eller ligner det ældre varemærke og varerne eller tjenesteydelserne er af  

 samme eller lignende art.
Stk. 2. Ved ældre varemærker efter stk. 1 forstås 1) mærker af følgende kategorier, hvis ansøgningsdato ligger før  

 varemærkets ansøgningsdato, eventuelt under hensyntagen til den fortrinsret,  

 der gøres gældende til støtte for disse mærker:
a) EF-varemærker, b) varemærker, der er registreret her i landet, eller c) varemærker, som er genstand for en international registrering med  

 virkning her i landet, 2) EF-varemærker, for hvilke der i overensstemmelse med forordningen om  

 EF-varemærker påberåbes anciennitet i forhold til et af de i nr. 1, litra b  

 og c, omhandlede mærker, også selv om der er givet afkald på det eller det er  

 bortfaldet, 3) ansøgninger af de under nr. 1 og 2 omhandlede mærker med forbehold af  

 deres registrering eller 4) varemærker, som på tidspunktet for ansøgningen, eventuelt tidspunktet  

 for den fortrinsret, der gøres gældende til støtte for ansøgningen, er  

 »vitterlig kendt« her i landet i den i artikel 6 b i  

 Pariserkonventionen angivne betydning.
 Stk. 3. Et varemærke er også udelukket fra registrering, hvis det  

 er identisk med eller ligner et ældre EF-varemærke, jf. stk. 2, og det søges  

 registreret for varer eller tjenesteydelser af anden art end dem, for hvilke  

 det ældre EF-varemærke er registreret, når det ældre EF-varemærke er velkendt  

 i De Europæiske Fællesskaber og brugen af det yngre varemærke ville medføre  

 en utilbørlig udnyttelse af det ældre EF-varemærkes særpræg eller renomme  

 eller sådan brug ville skade dette særpræg eller renomme.
Stk. 4. Et varemærke er ligeledes udelukket fra registrering, hvis 1) varemærket er identisk med eller ligner et ældre dansk varemærke efter  

 stk. 2 og det søges registreret for varer eller tjenesteydelser af anden art  

 end dem, for hvilke det ældre varemærke er registreret, når det ældre  

 varemærke er velkendt her i landet og brugen af det yngre varemærke ville  

 medføre en utilbørlig udnyttelse af det ældre varemærkes særpræg eller  

 renomme eller sådan brug ville skade dette særpræg eller renomme eller 2) der ved brug her i landet er erhvervet ret til et identisk eller  

 forveksleligt varemærke eller til et andet i erhvervsvirksomhed anvendt  

 identisk eller forveksleligt tegn før tidspunktet for ansøgningen af det  

 yngre varemærke eller eventuelt tidspunktet for den fortrinsret, der gøres  

 gældende til støtte for ansøgningen af det yngre varemærke.
 Stk. 5. Et varemærke er ikke udelukket fra registrering efter  

 reglerne i stk. 1-4, når indehaveren af det ældre varemærke eller andre ældre  

 rettigheder giver sit samtykke til registreringen af det yngre mærke.
Disclaimere § 16. En varemærkeret, der er opnået ved registrering, omfatter  

 ikke sådanne dele af varemærket, som ikke særskilt kan registreres.
 Stk. 2. Indeholder et varemærke sådanne bestanddele, og er der  

 særlig anledning til at antage, at varemærkets registrering kan medføre tvivl  

 med hensyn til varemærkerettens omfang, kan disse ved registreringen  

 udtrykkeligt undtages fra beskyttelsen.
 Stk. 3. Viser det sig senere, at dele af varemærket, som er blevet  

 undtaget fra beskyttelsen, er blevet registrerbare, kan en ny registrering  

 foretages af disse dele eller af selve varemærket uden den i stk. 2 angivne  

 begrænsning.
Vareklasser § 17. Varemærker registreres i een eller flere vare- eller  

 tjenesteydelsesklasser.
Industriministeren fastsætter bestemmelser om  

 inddelingen i klasser.
Konventionsprioritet § 18. Hvis en ansøgning om registrering af et varemærke  

 indleveres her i landet senest 6 måneder efter, at den første ansøgning om  

 registrering af varemærket er indleveret i et land, som er tilsluttet  

 Pariserkonventionen til beskyttelse af industriel ejendomsret, vil  

 ansøgningen på begæring få prioritet fra den første indleveringsdato.
 Stk. 2. Stk. 1 finder under forudsætning af gensidighed  

 tilsvarende anvendelse for varemærker, der første gang er ansøgt i et land,  

 der ikke er tilsluttet Pariserkonventionen.
Udstillingsprioritet § 19. Hvis en ansøgning om registrering af et varemærke  

 indleveres her i landet senest 6 måneder efter, at mærket for første gang er  

 anvendt for varer udstillet på en officiel eller officielt anerkendt  

 international udstilling, vil ansøgningen på begæring få prioritet fra denne  

 dato.
Ved de nævnte udstillinger forstås sådanne, som er defineret i  

 konventionen angående internationale udstillinger af 22. november 1928 med  

 senere revisioner.
Behandling af ansøgninger § 20. Er ansøgningen ikke i overensstemmelse med loven eller  

 bestemmelser fastsat i medfør af loven, eller finder Patentdirektoratet, at  

 der i øvrigt er noget til hinder for at godkende ansøgningen, giver  

 direktoratet ansøgeren meddelelse herom og fastsætter en frist for ansøgeren  

 til at udtale sig.
 Stk. 2. Ved fristens udløb tager direktoratet stilling til  

 ansøgningen, medmindre ansøgeren får adgang til at udtale sig på ny.
Påstand om ret til et varemærke § 21. Påstår nogen at have ret til et ansøgt eller registreret  

 varemærke, kan Patentdirektoratet, hvis man finder spørgsmålet tvivlsomt,  

 opfordre den pågældende til inden en nærmere angiven frist at anlægge retssag  

 herom.
Efterkommes opfordringen ikke, kan påstanden lades ude af betragtning.  

 Underretning herom skal gives i opfordringen.
 Stk. 2. Er der anlagt sag om retten til et varemærke, kan  

 Patentdirektoratets behandling af sagen stilles i bero, indtil retssagen er  

 endeligt afgjort.
Registrering § 22. Når ansøgningen er godkendt, registreres varemærket, og  

 registreringen offentliggøres.
Indsigelse § 23. Når registreringen er offentliggjort, er der adgang til at  

 fremsætte indsigelse mod registreringens gyldighed.
Indsigelsen, der skal  

 være begrundet, skal fremsættes skriftligt til Patentdirektoratet inden 2  

 måneder fra offentliggørelsesdatoen.
Indehaveren af den registrerede ret skal  

 underrettes om indsigelsen og have adgang til at udtale sig.
 Stk. 2. Tages indsigelsen ikke til følge, skal dette meddeles  

 indsigeren og rettighedsindehaveren.
Stk. 3. Tages indsigelsen til følge, erklæres registreringen helt  

 eller delvis ugyldig.
Afgørelse herom offentliggøres, når den er blevet  

 endelig.
Mærkeændring § 24. Efter anmodning fra indehaveren kan der foretages  

 uvæsentlige ændringer af et registreret varemærke, hvis helhedsindtrykket af  

 varemærket ikke påvirkes af ændringen.
 Stk. 2. Ændringer af registrerede varemærker indføres i registret  

 og offentliggøres.
Brugspligt § 25. Har indehaveren af et registreret varemærke ikke inden 5 år  

 fra registreringsprocedurens afslutning gjort reel brug af varemærket her i  

 landet for de varer eller tjenesteydelser, for hvilke det er registreret,  

 eller har brugen været ophørt uden afbrydelser i 5 år, kan registreringen  

 ophæves, jf. § 28, medmindre der foreligger rimelig grund til, at brug ikke  

 har fundet sted.
 Stk. 2. Følgende betragtes ligeledes som brug i henhold til stk.  

 1:
 1) Brug af varemærket i en form, der ikke væsentligt afviger fra den form,  

 hvori det er registreret.
 2) Anbringelse af varemærket her i landet på varer eller deres emballage  

 udelukkende med eksport for øje.
 Stk. 3. Brug af et varemærke, der finder sted med indehaverens  

 samtykke, ligestilles med indehaverens brug af varemærket.
Registreringens varighed § 26. Den varemærkeret, der opnås ved registreringen, gælder fra  

 den dag, ansøgningen i henhold til § 12, jf. §§ 18 og 19, er indgivet, og  

 varer i 10 år fra registreringsdagen.
 Stk. 2. Registreringen kan fornys for 10 år ad gangen fra udløbet  

 af den pågældende registreringsperiode.
Fornyelse § 27. Ansøgning om fornyelse sker ved indbetaling af det  

 fastsatte gebyr til Patentdirektoratet tidligst 3 måneder før og senest 6  

 måneder efter registreringsperiodens udløb.
 Stk. 2. Findes ansøgningen i orden, indføres fornyelsen i  

 registret.
 Stk. 3. Patentdirektoratet opkræver fornyelsesgebyrer hos  

 mærkeindehaveren eller dennes fuldmægtig, men er ikke ansvarlig for  

 rettighedstab som følge af manglende opkrævning.
 Stk. 4. Er ansøgningen ikke i overensstemmelse med de givne  

 forskrifter, giver Patentdirektoratet meddelelse herom og fastsætter en frist  

 for ansøgeren til at udtale sig.
 Stk. 5. Ved fristens udløb tager direktoratet stilling til  

 ansøgningen, medmindre ansøgeren får adgang til at udtale sig på ny.
Kapitel 3 Registreringens ophør § 28. Er et varemærke registreret i strid med bestemmelserne i  

 denne lov, kan registreringen ophæves, jf. dog §§ 8 og 9. Er  

 registreringshindringen manglende særpræg og lignende, jf. § 13, skal der ved  

 bedømmelsen også tages hensyn til den brug, der er sket efter registreringen,  

 jf. § 13, stk. 3.
Stk. 2. En registrering kan ligeledes ophæves, hvis 1) varemærket ikke er brugt i overensstemmelse med § 25, 2) varemærket som følge af indehaverens virksomhed eller passivitet er  

 blevet til en almindelig betegnelse inden for branchen for den vare eller  

 tjenesteydelse, som varemærket er registreret for, eller 3) varemærket som følge af den brug, der af indehaveren eller med dennes  

 samtykke gøres af varemærket for de varer eller tjenesteydelser, for hvilke  

 det er registreret, er egnet til at vildlede, især med hensyn til varernes  

 eller tjenesteydelsernes art, beskaffenhed eller geografiske oprindelse.
Stk. 3. Krav om ophævelse af et varemærke efter stk. 2, nr. 1, kan  

 ikke gøres gældende, hvis reel brug af varemærket påbegyndes eller genoptages  

 i tiden mellem udløbet af 5-års-perioden og tidspunktet for indgivelse af  

 begæring om ophævelse.
Påbegyndelse eller genoptagelse af brugen inden for de  

 sidste 3 måneder forud for indgivelse af begæring om ophævelse tages  

 imidlertid ikke i betragtning, såfremt forberedelserne til påbegyndelse eller  

 genoptagelse af brugen først indledes, når indehaveren har fået kendskab til,  

 at der eventuelt vil blive indgivet begæring om ophævelse.
 Stk. 4. Hvis ophævelsesgrunden kun vedrører en del af de varer  

 eller tjenesteydelser, for hvilke mærket er registreret, skal registreringen  

 kun ophæves for disses vedkommende.
Ophævelse ved dom § 29. Ophævelse af en registrering i henhold til § 28 sker ved  

 dom.
Sagen anlægges mod indehaveren, og den kan anlægges af enhver, der har  

 retlig interesse deri.
Sag efter bestemmelserne i § 13 og § 14, nr. 1-3, kan  

 også anlægges af Patentdirektoratet.
Administrativ ophævelse § 30. Patentdirektoratet kan efter begæring fra enhver med retlig  

 interesse deri og mod betaling af det fastsatte gebyr ophæve en  

 varemærkeregistrering, hvis betingelsen for ophævelse i § 25, jf. § 28, stk.  

 2, nr. 1, er opfyldt.
 Stk. 2. Patentdirektoratets afgørelse kan indbringes for  

 Patentankenævnet og domstolene i overensstemmelse med § 46. Mærkeindehaveren  

 kan dog til enhver tid anlægge sag herom mod den, der begærer registreringen  

 ophævet, hvad enten Patentdirektoratet har truffet afgørelse i sagen eller  

 ej.
 § 31. Foreligger der begrundet tvivl om, at der findes en  

 mærkeindehaver, eller er dennes adresse ukendt, kan enhver med retlig  

 interesse deri begære varemærket slettet af registret.
Stk. 2. Inden udslettelse kan ske, skal Patentdirektoratet anmode  

 indehaveren om at give sig til kende inden en frist fastsat af  

 Patentdirektoratet.
Meddelelse om frist gives ved anbefalet brev eller på  

 lignende betryggende måde.
Hvis indehaverens adresse ikke kendes, meddeles  

 fristen ved offentlig bekendtgørelse.
Har indehaveren herefter ikke givet sig  

 til kende, slettes varemærket af registret.
Annullation § 32. Hvis en registrering af et varemærke, en fornyelse af en  

 varemærkeregistrering eller en notering af ændring i registret er sket ved en  

 åbenbar fejlekspedition, kan Patentdirektoratet indtil 3 måneder fra  

 registreringsdatoen eller noteringsdatoen annullere registreringen,  

 fornyelsen eller noteringen.
Udslettelse § 33. Udslettelse af registret sker, 1) når registreringen ikke fornys, 2) når mærkeindehaveren begærer varemærket udslettet, 3) hvis registreringen erklæres ugyldig i medfør af § 23, eller 4) hvis der træffes beslutning eller afsiges dom om ophævelse i medfør af  

 §§ 29, 30, 31 eller 37, stk. 2.
 § 34. Af enhver dom, der vedrører en varemærkeregistrering eller  

 en varemærkeansøgning, skal vedkommende domstol sende Patentdirektoratet en  

 udskrift.
Kapitel 4 Særlige bestemmelser om registrering af udenlandske varemærker Hjemlandsregistrering § 35. En ansøger, der ikke driver virksomhed her i landet, og som  

 ikke er hjemmehørende i en stat, der har tiltrådt Pariserkonventionen til  

 beskyttelse af industriel ejendomsret, skal dokumentere, at et tilsvarende  

 mærke er registreret for den pågældende i hjemlandet for de varer eller  

 tjenesteydelser, som ansøgningen omfatter.
 Stk. 2. Industriministeren kan under forudsætning af gensidighed  

 bestemme, at stk. 1 ikke finder anvendelse.
§ 36. Industriministeren kan under forudsætning af gensidighed  

 bestemme, at varemærker, som ellers ikke ville kunne registreres her i  

 landet, men som er registreret i en fremmed stat, kan registreres her,  

 således som de er registreret i den fremmede stat.
En sådan registrering  

 gælder ikke i videre omfang end i den fremmede stat.
Fuldmægtig § 37. En varemærkeindehaver, som ikke har bopæl her i landet,  

 skal have en her bosat fuldmægtig, som på dennes vegne kan modtage søgsmål og  

 alle forekommende meddelelser vedrørende varemærket med bindende virkning for  

 indehaveren.
Fuldmægtigens navn og adresse skal indføres i  

 varemærkeregistret.
Stk. 2. Findes behørig fuldmægtig ikke noteret, skal  

 varemærkeindehaveren berigtige forholdet inden en frist fastsat af  

 Patentdirektoratet.
Meddelelse om frist gives ved anbefalet brev eller på  

 lignende betryggende måde.
Hvis varemærkeindehaverens adresse ikke kendes,  

 meddeles fristen ved offentliggørelse.
Er en fuldmægtig ikke udpeget inden  

 fristens udløb, slettes varemærket af registret.
Kapitel 5 Overdragelse og licens m.v.
 § 38. Retten til et varemærke kan overdrages i eller uden  

 forbindelse med den virksomhed, hvor det benyttes.
 Stk. 2. Overdrager nogen sin virksomhed, går retten til  

 virksomhedens varemærker over til erhververen, medmindre andet er eller må  

 anses for at være aftalt.
 § 39. Overdragelse af retten til et registreret varemærke skal på  

 begæring noteres i varemærkeregistret.
 Stk. 2. Indtil overdragelsen er meddelt Patentdirektoratet, anses  

 indehaveren af varemærket for at være den, der senest er noteret i registret.
Licens § 40. Der kan gives licens til et varemærke for alle eller en del  

 af de varer eller tjenesteydelser, for hvilke det er registreret, samt for  

 hele landet eller en del af dette.
Licensen kan være en eksklusiv licens  

 eller en simpel licens.
Stk. 2. Licensen skal på indehaverens eller licenstagerens  

 begæring noteres i varemærkeregistret.
Ligeledes noteres det i registret, når  

 det senere godtgøres, at licensen er ophørt.
 Stk. 3. Indehaveren af et varemærke kan gøre de rettigheder, der  

 er knyttet til varemærket, gældende over for en licenstager, der overtræder  

 en af bestemmelserne i licensaftalen med hensyn til licensens  

 gyldighedsperiode, den udformning, hvori varemærket må anvendes i henhold til  

 registreringen, arten af de varer eller tjenesteydelser, for hvilke licensen  

 er indrømmet, det område, inden for hvilket der må gøres brug af varemærket,  

 eller kvaliteten af de af licenstageren fremstillede varer eller præsterede  

 tjenesteydelser.
Pant og udlæg § 41. Er retten til et registreret varemærke blevet pantsat,  

 eller er der foretaget udlæg deri, skal Patentdirektoratet på indehaverens,  

 panthaverens eller rekvirentens begæring notere dette i varemærkeregistret.
Kapitel 6 Bestemmelser vedrørende retsbeskyttelsen § 42. Forsætlig krænkelse af en varemærkeret, der er stiftet ved  

 registrering eller brug, straffes med bøde.
Under særlig skærpende  

 omstændigheder, herunder navnlig hvis der ved overtrædelsen tilsigtes en  

 betydelig og åbenbart retsstridig vinding, kan straffen stige til hæfte eller  

 fængsel i indtil 1 år.
Stk. 2. Overtrædelser, som omfattes af stk. 1, 1. pkt., påtales af  

 den forurettede. Øvrige overtrædelser påtales af det offentlige, når den  

 forurettede begærer det.
Sagerne behandles som politisager.
Retsmidlerne i  

 retsplejelovens kapitel 73 om ransagning kan anvendes i samme omfang som i  

 statsadvokatsager.
Stk. 3. Er en overtrædelse begået af et aktieselskab,  

 anpartsselskab, andelsselskab eller lignende, kan der pålægges selskabet som  

 sådant bødeansvar.
Er overtrædelsen begået af staten, en kommune eller et  

 kommunalt fællesskab, jf. § 60 i lov om kommunernes styrelse, kan der  

 pålægges staten, kommunen eller det kommunale fællesskab som sådant  

 bødeansvar.
 § 43. Den, som forsætligt eller uagtsomt krænker en andens  

 varemærkeret, er pligtig at udrede rimeligt vederlag for udnyttelsen af  

 varemærket samt erstatning for den yderligere skade, som krænkelsen måtte  

 have medført.
 Stk. 2. Foreligger der hverken forsæt eller uagtsomhed, er  

 krænkeren pligtig at udrede vederlag og erstatning efter bestemmelserne i  

 stk. 1, i det omfang det skønnes rimeligt.
 Stk. 3. Er varemærkeretten stiftet ved registrering, finder  

 reglerne i stk. 1 også anvendelse for tiden mellem ansøgningens indlevering  

 og mærkets registrering, dersom krænkeren vidste eller burde vide, at  

 ansøgningen var indleveret.
 Stk. 4. Borgerlige sager, for hvis udfald anvendelsen af denne lov  

 er af væsentlig betydning, anlægges ved Sø- og Handelsretten i København,  

 medmindre parterne vedtager andet.
§ 44. I sager om krænkelse af en varemærkeret kan retten bestemme,  

 at der skal træffes foranstaltninger til forebyggelse af misbrug af  

 varemærket.
I så henseende kan det bl.a. bestemmes, at de ulovligt anbragte  

 varemærker skal fjernes fra de varer, der er i den pågældendes besiddelse  

 eller i øvrigt står til vedkommendes rådighed, eller om fornødent at varerne  

 skal tilintetgøres eller udleveres til den forurettede mod eller uden  

 erstatning.
 § 45. Hvis der er givet licens til brug af et varemærke, anses  

 såvel licensgiver som licenstager som påtaleberettiget i sager om krænkelse  

 af varemærkeretten, hvis intet andet er aftalt.
 Stk. 2. En licenstager, som vil anlægge sag, skal underrette  

 licensgiveren herom.
Kapitel 7 Forskellige bestemmelser § 46. Patentdirektoratets afgørelser efter denne lov kan  

 indbringes for Patentankenævnet (Ankenævnet for Industriel Ejendomsret)  

 senest 2 måneder efter, at afgørelsen er meddelt den pågældende.
Inden samme  

 frist skal gebyr for klagebehandlingen betales.
Sker dette ikke, skal klagen  

 afvises.
Indbringelse for Patentankenævnet har opsættende virkning.
 Stk. 2. Ankenævnets afgørelser kan ikke indbringes for højere  

 administrativ myndighed.
Stk. 3. Søgsmål til prøvelse af afgørelser truffet af  

 Patentdirektoratet, som kan påklages til ankenævnet, kan ikke indbringes for  

 domstolene, før ankenævnets afgørelse foreligger.
Søgsmål til prøvelse af  

 ankenævnets afgørelser skal anlægges inden 2 måneder efter, at afgørelsen er  

 meddelt den pågældende.
Søgsmålet har opsættende virkning.
 § 47. Patentdirektoratet kan efter anmodning påtage sig at løse  

 særlige opgaver, der vedrører varemærker og varemærkeret.
 Stk. 2. Industriministeren fastsætter regler om betalingen herfor.
§ 48. Industriministeren fastsætter nærmere bestemmelser om  

 ansøgning, om påberåbelse af fortrinsrettigheder, jf. §§ 18 og 19, om  

 registrering og udslettelse af varemærker og om EF-varemærkeansøgningers og  

 EF-varemærkers overgang til nationale ansøgninger.
Industriministeren  

 fastsætter endvidere nærmere bestemmelser om registrets indretning og  

 førelse, om offentliggørelse af registreringer m.v. og om gebyrerne for  

 indlevering og behandling af ansøgninger, for ekspeditioner, udskrifter m.v.  

 Industriministeren kan fastsætte nærmere regler til bestemmelse af, hvilke  

 dage der betragtes som lukkedage for Patentdirektoratet.
 § 49. Henlægger industriministeren sine beføjelser efter loven til  

 Patentdirektoratet, kan ministeren fastsætte regler om klageadgangen,  

 herunder at klager ikke kan indbringes for højere administrativ myndighed.
Kapitel 8 International varemærkeregistrering § 50. Ved en international varemærkeregistrering forstås en  

 registrering i henhold til den i Madrid den 14. april 1891 vedtagne  

 overenskomst vedrørende international registrering af varemærker med senere  

 revisioner (Madrid-arrangementet) eller i henhold til den i Madrid den 27.  

 juni 1989 vedtagne protokol til Madrid-arrangementet (Protokollen).
Virkningerne af en international registrering § 51. Fra registreringsdatoen eller fra datoen for en  

 efterfølgende designering har en international varemærkeregistrering, hvori  

 Danmark er designeret, samme retsvirkning, som hvis mærket var registreret i  

 Danmark.
Afslag § 52. Patentdirektoratet kan inden for den frist, der er fastsat  

 i Madridarrangementet eller Protokollen, meddele det Internationale Bureau  

 helt eller delvist afslag på mærkets gyldighed i Danmark, hvis mærket ikke  

 opfylder registreringsbetingelserne efter denne lov, eller hvis der  

 fremsættes indsigelse.
Bortfald og videreførelse i dansk ret § 53. Hvis den internationale varemærkeregistrering mister sin  

 gyldighed, bortfalder dens gyldighed ligeledes i Danmark fra tidspunktet for  

 bortfald af den internationale registrering.
Stk. 2. Indehaveren af en international varemærkeregistrering  

 efter Protokollen kan i så fald indgive en dansk varemærkeansøgning med samme  

 virkning, som hvis ansøgningen var indleveret på indleveringsdatoen for den  

 internationale registrering eller datoen for en efterfølgende designering,  

 forudsat at 1) ansøgningen indgives senest 3 måneder efter udslettelsesdatoen, 2) den danske varemærkeansøgning ikke omfatter andre varer eller  

 tjenesteydelser end den internationale varemærkeregistrering og 3) ansøgningen i øvrigt opfylder kravene til en varemærkeansøgning og  

 ansøgeren betaler de foreskrevne gebyrer.
Forbud mod dobbeltbeskyttelse § 54. I de tilfælde, hvor et i Danmark registreret varemærke  

 tillige på mærkeindehaverens foranledning er genstand for en international  

 varemærkeregistrering, skal den internationale varemærkeregistrering træde i  

 stedet for den danske registrering, hvis 1) Danmark er designeret enten oprindeligt eller senere, 2) de varer eller tjenesteydelser, der er omfattet af den danske  

 registrering, også er omfattet af den internationale registrering og 3) Danmark er designeret senere end ansøgningsdatoen for den danske  

 registrering.
 Stk. 2. Patentdirektoratet skal på forlangende notere i sit  

 register, at der foreligger en international varemærkeregistrering.
Ansøgning om international varemærkeregistrering på basis af ansøgning  

 eller registrering i Danmark § 55. En international varemærkeansøgning kan indleveres af  

 ansøgere hjemmehørende i Danmark, der er indehavere af en dansk  

 varemærkeansøgning eller registrering.
 § 56. Internationale varemærkeansøgninger eller efterfølgende  

 designering på basis af en ansøgning eller registrering i Danmark indleveres  

 til Patentdirektoratet i overensstemmelse med de bestemmelser, der fastsættes  

 af industriministeren, jf. § 60. Med ansøgningen skal følge det fastsatte  

 gebyr.
 § 57. En international ansøgning kan kun omfatte de varer eller  

 tjenesteydelser, der er omfattet af den danske ansøgning eller registrering.
 § 58. Ved indlevering af en international varemærkeansøgning kan  

 der påberåbes prioritet i overensstemmelse med Pariserkonventionen.
 Fornyelse m.v.
 § 59. Om fornyelse gælder de regler, der er fastsat i  

 Madridarrangementet og Protokollen.
§ 60. Industriministeren fastsætter nærmere regler til  

 gennemførelse af bestemmelserne i dette kapitel.
Der kan herunder fastsættes  

 særlige regler om offentliggørelse af de internationalt registrerede  

 varemærker, jf. § 51, og om fremsættelse af indsigelser herimod, jf. § 52.  

 Industriministeren kan endvidere fastsætte regler om gebyrer for behandling  

 af sager i forbindelse hermed.
Kapitel 9 Ikrafttrædelses- og overgangsbestemmelser § 61. Loven træder i kraft den 1. januar 1992, og samtidig  

 ophæves varemærkeloven, jf. lovbekendtgørelse nr. 249 af 17. april 1989.
 Stk. 2. De administrative regler, der er fastsat i medfør af  

 varemærkeloven, jf. stk. 1, forbliver i kraft, indtil de afløses af  

 forskrifter udstedt efter denne lov.
 Stk. 3. For varemærker, der er registreret før den 31. december  

 1991, påbegyndes 5-års-perioden efter § 25 først den 1. januar 1992.
 Stk. 4. Bestemmelserne i kapitel 8 sættes i kraft helt eller  

 delvis ved bekendtgørelse udstedt af industriministeren.
 § 62. Ansøgninger, der ved lovens ikrafttræden ikke er  

 bekendtgjort i overensstemmelse med de hidtidige bestemmelser, behandles  

 efter bestemmelserne i denne lov.
 § 63. Loven gælder ikke for Færøerne og Grønland, men kan ved  

 kongelig anordning sættes i kraft for Færøerne og Grønland med de afvigelser,  

 som de særlige færøske og grønlandske forhold tilsiger.
