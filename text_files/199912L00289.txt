Fremsat den 5. maj 2000 af  

 skatteministeren (Ole Stavad) Forslag til Lov om ændring af forskellige skattelove  

 og lov om VækstFonden (Beskatning ved aflønning af medarbejdere i form af  

 aktier, tegningsretter og aktiekøberetter) § 1 I lov om påligningen af indkomstskat til staten  

 (ligningsloven), jf. lovbekendtgørelse nr. 28 af 18. januar 2000, som  

 senest ændret ved § 3 i lov nr. 105 af 14. februar 2000, foretages  

 følgende ændringer:
 1. I § 9 C, stk. 4, 4. pkt., indsættes efter  

 »§ 10«: »med tillæg af vederlag omfattet af § 28 A omregnet  

 efter § 28 B, stk. 3,«.
 2. Efter § 28 indsættes:
»§ 28 A.
En person, der som led i et ansættelsesforhold  

 har modtaget vederlag i form af aktier, tegningsretter til aktier eller  

 køberetter til aktier af enten det selskab, hvor personen er ansat,  

 eller fra et selskab, der er koncernforbundet med dette selskab, jf.  

 kursgevinstlovens § 4, stk. 2, kan indgå en skriftlig aftale  

 med det selskab, hvor vedkommende er ansat, eller det selskab, hvor aktien,  

 tegningsretten eller køberetten er modtaget fra, om at selskabet  

 betaler en afgift, jf. stk. 3, til dækning af den skat m.v., som  

 medarbejderen ellers skulle have betalt af det modtagne vederlag.
Ved det  

 modtagne vederlag forstås summen af værdien af de aktier m.v.,  

 som medarbejderen modtager direkte, og den afgift, som selskabet betaler, jf.  

 § 28 B, stk. 1.
Stk. 2. Det er en betingelse for anvendelse af reglerne i  

 stk. 1, at de modtagne aktier, tegningsretter eller køberetter,  

 er aktier i det selskab, hvor personen er medarbejder eller i et selskab, der  

 er koncernforbundet med dette selskab, jf. kursgevinstlovens § 4,  

 stk. 2, eller giver ret til at tegne eller erhverve aktier i de  

 nævnte selskaber.
For køberetter omfattet af § 28 er det  

 yderligere en betingelse, at køberetten udnyttes til erhvervelse af  

 aktier.
Det er endvidere en betingelse, at den skriftlige aftale er  

 indgået inden udløbet af det kvartal, hvori medarbejderen har  

 erhvervet aktierne, tegningsretterne eller køberetterne.
For  

 køberetter omfattet af § 28 er det en betingelse, at den  

 skriftlige aftale er indgået inden udløbet af det kvartal, hvori  

 medarbejderen har udnyttet køberetten.
 Stk. 3. Når der er indgået en skriftlig aftale  

 mellem selskab og medarbejder om betaling af en afgift af det modtagne  

 vederlag, jf. stk. 1, kan det selskab, der har indgået aftalen med  

 medarbejderen, indbetale afgiften på en af følgende  

 måder:
 1)	Kontant.
 2)	Ved aflevering af aktier.
 3)	Ved deponering af aktier.
Stk. 4. Hvor selskabet vælger at indbetale afgiften ved  

 aflevering eller deponering af aktier, skal der afleveres henholdsvis  

 deponeres aktier med en kursværdi svarende til den opgjorte afgift.
De  

 aktier, der afleveres henholdsvis deponeres, skal være i samme selskab  

 og skal have samme rettigheder, som de aktier medarbejderen modtager eller  

 kan erhverve i henhold til de modtagne tegningsretter eller  

 køberetter.
 Stk. 5. Såfremt selskabet betaler afgift efter reglerne  

 i stk. 3, bortfalder selskabets ret efter statsskattelovens § 6,  

 litra a, til at fradrage den del af de udgifter, der er forbundet med ydelsen  

 af de pågældende aktier eller køberetter, som svarer til  

 aktiernes værdi ved medarbejderens erhvervelse henholdsvis  

 køberetternes værdi ved medarbejderens erhvervelse eller  

 udnyttelse.
Stk. 6. Frigøres de deponerede aktier ved kontant  

 betaling af kursværdien, jf. § 6 A, stk. 4, i lov om  

 VækstFonden, anses frigørelsen for en afståelse omfattet  

 af aktieavancebeskatningslovens regler, idet selskabet dog ikke skal medregne  

 fortjeneste og tab ved opgørelsen af den skattepligtige indkomst.
Ved  

 opgørelse af fortjeneste eller tab efter aktieavancebeskatningslovens  

 regler ved en senere afståelse af aktier i selskabet skal selskabet  

 medregne kursværdien ved frigørelsen af de deponerede aktier i  

 anskaffelsessummen.
§ 28 B.
Afgiften efter § 28 A, stk. 3, udgør  

 40 pct. af værdien af det vederlag, jf. § 28 A, stk. 1, 2.  

 pkt., som medarbejderen modtager.
 Stk. 2. Ved opgørelsen af medarbejderens skattepligtige  

 indkomst medregnes ikke vederlag, hvoraf der betales afgift efter reglerne i  

 § 28 A.
 Stk. 3. Hvor det modtagne vederlag, jf. § 28 A,  

 stk. 1, 2. pkt., efter andre bestemmelser skal indgå i  

 medarbejderens indkomstgrundlag m.v., omregnes det til den værdi,  

 vederlaget ville have haft, såfremt der ikke var indgået en  

 aftale efter reglerne i § 28 A, ved at gange det modtagne vederlag med  

 100/68.
§ 28 C.
Reglerne i kildeskatteloven og opkrævningsloven  

 om betaling, rente, gebyrer, kontrol, inddrivelse, klage og straf m.v.  

 vedrørende indeholdelse af A-skat finder med de i stk. 2-4  

 nævnte undtagelser tilsvarende anvendelse for afgiften efter § 28  

 B, stk. 1.
Stk. 2. Afgiftsperioden er kvartalet.
Afgiften forfalder til  

 betaling den 1. i den første måned efter udløbet af det  

 kvartal, hvori opgørelsen af det samlede vederlag skal foretages, jf.  

 § 28 A, stk. 1, 2. pkt., med seneste rettidige betalingsdag den 10.  

 i den efterfølgende måned.
 Stk. 3. Er aktier, tegningsretter til aktier eller  

 køberetter til aktier modtaget fra et andet selskab end det selskab,  

 hvor modtageren er ansat, hæfter alene sidstnævnte selskab for  

 betaling af afgiften.
 Stk. 4. Skatteministeren kan fastsatte nærmere regler om  

 opkrævning m.v. af afgiften, herunder at angivelse af afgiften skal  

 indgives af det selskab, hvor modtageren af aktier, tegningsretter til aktier  

 eller køberetter til aktier er ansat.
Stk. 5. Afgift omfattet af § 28 A, stk. 3, nr. 2  

 eller 3, overføres via de statslige told- og skattemyndigheders  

 foranstaltning til VækstFonden.
Skatteministeren fastsætter efter  

 forhandling med erhvervsministeren nærmere regler om  

 overførslen, herunder om tilbageførelse af overskydende  

 beløb til statskassen, jf. lov om VækstFonden § 6 A,  

 stk. 5.« § 2 I lov om VækstFonden, jf. lovbekendtgørelse nr. 172 af 23.  

 marts 1999, foretages følgende ændring:
 1. Efter § 6 indsættes:
»§ 6 A.
VækstFonden modtager den del af afgiften som  

 nævnt i ligningslovens § 28 A, stk. 3, som betales ved  

 aflevering eller ved deponering af aktier.
Stk. 2. Et selskab, som foretager deponering efter  

 ligningslovens § 28 A, stk. 3, nr. 3, skal til brug for  

 deponeringen oprette et depot i et pengeinstitut eller hos en anden  

 værdipapirhandler omfattet af lov om værdipapirhandel m.v.
Der  

 kan ikke foretages udlæg i eller ske overdragelse, pantsætning  

 eller anden økonomisk råden over de deponerede aktier.
 Stk. 3. Selskabet bevarer ejendomsretten til de deponerede  

 aktier, idet følgende rettigheder m.v. dog tilkommer  

 VækstFonden:
 1)	Udbytte af de deponerede aktier, der udloddes i deponeringsperioden,  

 tilfalder VækstFonden.
2)	Såfremt der foretages en fondsemission i deponeringsperioden,  

 skal det yderligere antal aktier, som kan henføres til de deponerede  

 aktier, ligeledes deponeres.
Er der overskydende aktieretter, skal selskabet  

 ved unoterede aktieretter betale et beløb svarende til  

 handelsværdien og ved børsnoterede aktieretter et beløb  

 opgjort på grundlag af gennemsnitskursen på den sidste handelsdag  

 for aktieretterne til VækstFonden.
Fondsaktierne anses for deponeret  

 på samme tidspunkt som de oprindeligt deponerede aktier.
3)	Gennemføres en kapitalforhøjelse ved nytegning i  

 deponeringsperioden med fortegningsret for hidtidige aktionærer, skal  

 værdien af de tegningsretter, som kan henføres til de deponerede  

 aktier, indbetales til VækstFonden.
Ved unoterede tegningsretter  

 opgøres beløbet til handelsværdien, og ved  

 børsnoterede tegningsretter opgøres beløbet på  

 grundlag af gennemsnitskursen på den sidste handelsdag for  

 tegningsretterne.
 4)	Gennemføres en kapitalnedsættelse i  

 deponeringsperioden, skal udlodninger som følge af  

 kapitalnedsættelsen, der kan henføres til de deponerede aktier,  

 indbetales til VækstFonden.
5)	Gennemføres en aktieombytning omfattet af  

 aktieavancebeskatningslovens § 13 eller en fusion eller spaltning  

 omfattet af fusionsskattelovens regler i deponeringsperioden, skal det antal  

 aktier, som kan henføres til de oprindeligt deponerede aktier,  

 ligeledes deponeres.
Hvis der udbetales en kontant udligningssum som  

 følge af en skattefri aktieombytning eller fusion, skal hele den del  

 af udligningssummen, som kan henføres til de deponerede aktier,  

 indbetales til VækstFonden.
Stk. 4. Såfremt aktierne er børsnoterede, jf.  

 aktieavancebeskatningslovens § 4, stk. 2, kan selskabet  

 frigøre de deponerede aktier mod betaling af aktiernes aktuelle  

 kursværdi.
Er aktierne unoterede, kan selskabet ligeledes  

 frigøre de deponerede aktier mod betaling af aktiernes aktuelle  

 kursværdi, idet de deponerede aktier dog først kan  

 frigøres 8 år efter udløbet af det kalenderår,  

 hvori deponeringen er foretaget.
Dog kan aktierne frigøres før  

 dette tidspunkt, såfremt selskabets aktier har været handlet,  

 eller der foreligger et bindende tilbud vedrørende erhvervelse af  

 aktier i selskabet, og handelen eller det bindende tilbud er foretaget  

 henholdsvis afgivet inden for en periode på 1 måned før  

 den ønskede frigørelse.
Endvidere er det en betingelse, at  

 handelen eller tilbuddet omfatter aktier med mindst samme pålydende  

 værdi som de deponerede aktier, eller hvor aktierne ikke har en  

 pålydende værdi, at handelen m.m. omhandler aktier, der  

 udgør mindst samme andel af selskabets kapital som de deponerede  

 aktier.
Reglerne i 3. og 4. pkt. finder ikke anvendelse, såfremt  

 handelen eller det bindende tilbud omhandler overdragelse af aktier til et  

 selskab, der er koncernforbundet, jf. kursgevinstlovens § 4,  

 stk. 2, med selskabet eller overdragelse af aktier til personer, hvor  

 der ikke foreligger konkret modstående interesser.
Uanset om aktierne  

 er børsnoterede eller unoterede, skal deponeringen være afviklet  

 senest 9 år efter udløbet af det kalenderår, hvori  

 deponeringen er foretaget.
Afviklingen kan enten ske kontant eller mod  

 aflevering af de deponerede aktier.
Stk. 5. I det omfang VækstFonden efter denne bestemmelse  

 modtager mere end 25 millioner kr. årligt, tilfalder det overskydende  

 beløb statskassen.
Ved opgørelsen af dette beløb  

 indgår 1)	kursværdi af modtagne aktier, jf. stk. 1, 2)	udbytter, jf. stk. 3, nr. 1, 3)	salgspris for aktieretter, jf. stk. 3, nr. 2, 4)	værdi af tegningsretter, jf. stk. 3, nr. 3, 5)	udlodninger, jf. stk. 3, nr. 4, 6)	kontant udligningssum, jf. stk. 3, nr. 5, 7)	kontant betaling for frigørelse af deponering, jf.  

 stk. 3, nr. 5, og 8)	kursværdi af afleverede aktier, jf. stk. 3, nr.  

 5.
Stk. 6. Erhvervsministeren kan fastsætte nærmere  

 regler for VækstFondens opgaver i forbindelse med administration af  

 afgift indbetalt i henhold til ligningslovens § 28 A, stk. 3.  

 Erhvervsministeren kan efter aftale med skatteministeren fastsætte  

 regler om indberetning om afgiften m.m. til de statslige told- og  

 skattemyndigheder, udover hvad der følger af § 7 A i  

 skattekontrolloven.« § 3 I lov om en kommunal og amtskommunal ejendomsværdiskat  

 (ejendomsværdiskatteloven), jf. lovbekendtgørelse nr. 721 af 14.  

 september 1999, som ændret ved lov nr. 773 af 15. oktober 1999 og  

 § 5 i lov nr. 958 af 20. december 1999, foretages følgende  

 ændring:
 1. I § 10, 1. pkt., indsættes efter »med  

 tillæg af«: »vederlag omfattet af ligningslovens § 28 A omregnet  

 efter ligningslovens § 28 B, stk. 3,« og i § 10, 2. pkt.,  

 indsættes efter »med tillæg af«: »ægtefællernes  

 samlede vederlag omfattet af ligningslovens § 28 A omregnet efter  

 ligningslovens § 28 B, stk. 3,«.
§ 4 I lov om indskud på etableringskonto, jf. lovbekendtgørelse  

 nr. 115 af 24. februar 1999, som ændret ved § 6 i lov nr. 958 af  

 20. december 1999, foretages følgende ændring:
1. I § 3, stk.1, indsættes efter 2. pkt.: »Til  

 nettolønindtægten henregnes endvidere vederlag omfattet af  

 ligningslovens § 28 A omregnet efter ligningslovens § 28 B,  

 stk. 3.« § 5 I skattekontrolloven, jf. lovbekendtgørelse nr. 564 af 2. juli  

 1999, som ændret ved § 1 i lov nr. 953 af 20. december 1999,  

 § 3 i lov nr. 955 af 20. december 1999, § 15 i lov nr. 958 af 20.  

 december 1999 og § 2 i lov nr. 170 af 15. marts 2000, foretages  

 følgende ændringer:
 1. I § 7 A, stk. 2, nr. 10, 1. pkt.,  

indsættes efter »aktier«: »eller anparter«.
 2. § 7 A, stk. 2, nr. 11, affattes  

 således:
»11)	Værdien af vederlag i form af køberetter til aktier  

 eller anparter, der er ydet mellem parter som nævnt i ligningslovens  

 § 28, medmindre vederlaget er omfattet af ligningslovens § 28.  

 Værdien opgøres på erhvervelsestidspunktet.
Er vederlaget  

 ydet af et selskab i udlandet, der er koncernforbundet med det selskab her i  

 landet, hvor erhververen er ansat m.m., kan det selskab, hvor erhververen er  

 ansat m.m., pålægges indberetningspligten.« 3. I § 7 A, stk. 2, indsættes som nr.  

 12:
»12)	Værdien af vederlag i form af aktier eller anparter eller  

 tegnings- eller køberetter hertil i det selskab, hvor erhververen er  

 ansat, eller i et med dette selskab koncernforbundet selskab, hvis der er  

 indgået aftale om betaling af en afgift til dækning af  

 erhververens skat m.v., jf. i det hele ligningslovens § 28 A og  

 § 28 B.
Værdien opgøres som nævnt i ligningslovens  

 § 28 A, stk. 1, sidste pkt.
Værdien opgøres på  

 erhvervelsestidspunktet, medmindre vederlaget er omfattet af ligningslovens  

 § 28, i hvilket tilfælde værdien opgøres på  

 udnyttelsestidspunktet.
Er aktien m.v. ydet af et selskab, der er  

 koncernforbundet med det selskab, hvor erhververen er ansat, kan  

 indberetningspligten pålægges det selskab, hvor erhververen er  

 ansat.« § 6 I lov nr. 362 af 1. juli 1988 om særlige fradrag til  

 sømænd m.v., som ændret ved § 30 i lov nr. 59 af 7.  

 februar 1990, foretages følgende ændring:
1. I § 3, stk. 1, indsættes efter 3. pkt.:  

 »Lønindtægt opgøres med tillæg af vederlag omfattet  

 af ligningslovens § 28 A omregnet efter ligningslovens § 28 B,  

 stk. 3.« § 7 Stk. 1. Loven træder i kraft dagen efter  

 bekendtgørelsen i Lovtidende.
 Stk. 2. § 1, nr. 1, har virkning fra og med  

 indkomståret 2002.
 Stk. 3. § 1, nr. 2, § 3, § 4, § 5, nr. 3,  

 og § 6, har virkning for aktier og tegningsretter, der erhverves den 1.  

 januar 2001 eller senere, og for køberetter, der erhverves eller  

 udnyttes den 1. januar 2001 eller senere.
 Stk. 4. § 2 har virkning for afgift omfattet af  

 ligningslovens §§ 28 A-C, der forfalder den 1. januar 2001 eller  

 senere.
 Stk. 5.§ 5, nr. 2, har virkning for køberetter,  

 der er ydet fra og med kalenderåret 2001.
Bemærkninger til lovforslaget Almindelige bemærkninger Lovforslaget indgår som et led i regeringens  

 erhvervsstrategi - .dk21 og har til formål at medvirke til en  

 forbedring af vilkårene for aflønning ved tildeling af aktier,  

 tegningsretter til aktier eller køberetter til aktier.
Regeringen  

 ønsker herved at styrke bl.a. innovative virksomheder, der har  

 problemer med at fastholde gode og kvalificerede medarbejdere her i landet.  

 Især virksomheder med stort vækstpotentiale (f.eks.
IT-branchen  

 og Bio-tek-branchen) har interesse i en aflønningsform, hvor  

 nøglemedarbejdere knyttes til virksomheden som fremtidige ejere og  

 får andel i indtjeningen.
Får flere medarbejdere aktier i den  

 virksomhed, de arbejder i, vil det desuden kunne medvirke til en styrket  

 aktiekultur i Danmark samtidig med, at medarbejderne får mulighed for  

 at få mere indflydelse på arbejdspladsens mål og  

 retning.
Efter forslaget kan selskaber vælge at betale  

 medarbejderens skat af aktier, tegningsretter og køberetter, der er  

 ydet som led i aflønningen af medarbejderen.
Skatten betales i  

 så fald i form af en afgift.
Afgiften kan betales kontant eller ved  

 aflevering eller deponering af aktier.
Med forslaget søges det at  

 løse eventuelle likviditetsmæssige problemer i tilknytning til  

 den skattebetaling, der udløses, når medarbejdere modtager  

 aktier m.v. som led i deres aflønning.
Medarbejdere, som modtager aktier, tegningsretter til  

 aktier (warrants) eller køberetter til aktier (aktieoptioner) som et  

 led i deres aflønning, skal medregne værdien af det modtagne ved  

 indkomstopgørelsen for det år, hvor medarbejderen erhverver  

 endelig ret til de modtagne aktier m.v.
Er der tale om køberetter til  

 aktier omfattet af reglerne i ligningslovens § 28, skal værdien  

 dog først medregnes ved indkomstopgørelsen for det år,  

 hvor køberetten udnyttes eller afstås.
Hvor beskatningen  

 indtræder ved retserhvervelsen eller udnyttelsen, kan situationen for  

 medarbejderen være den, at vedkommende ikke har kontante midler til  

 betaling af den udløste skat.
Medarbejderen kan dermed komme i en  

 situation, hvor der enten må sælges ud af de erhvervede aktier  

 eller optages et lån til betaling af skatten.
Bl.a. med baggrund i ovenstående har der igennem  

 længere tid været fremsat ønske om, at der sker en  

 ændret likviditetsmæssig behandling, når selskaber  

 vederlægger medarbejdere med aktier, tegningsretter til aktier eller  

 køberetter til aktier.
Hvis medarbejderen skal sælge ud af  

 aktierne for at betale skatten, mindskes dette incitament.
Den  

 foreslåede model kan bruges af alle typer virksomheder, men har  

 størst relevans i forhold til de virksomheder, hvor  

 likviditetsbelastningen forhindrer virksomheden i at foretage fuld  

 aflønning i kontanter og/eller forhindrer medarbejderen i at beholde  

 alle de tildelte aktier m.v.
Der har fra flere sider været udtrykt ønske  

 om en ændring, hvorved likviditetsbelastningen løses ved, at  

 beskatningen hos medarbejderen udskydes, indtil aktierne sælges.
Der  

 henvises til, at medarbejderen på dette tidspunkt har likviditet til at  

 betale skatten af det modtagne.
En udskydelse af beskatningstidspunktet til  

 salgstidspunktet for aktierne er imidlertid efter regeringens opfattelse  

 betænkelig dels af skattetekniske årsager, dels af hensyn til  

 sigtet om at undgå skattespekulation.
Hvis skatten først  

 udløses, når aktierne sælges, vil skatten ændre  

 karakter fra en skat på løn til en skat på aktieavance.  

 Også i forhold til dobbeltbeskatningsoverenskomster og  

 fusionsdirektivet (90/434/EØF) - EFT L 225 af 20.8.1990, s 1 - vil der  

 være tale om skat på aktieavance.
Med en omkvalificering til skat  

 på aktieavance vil medarbejderen kunne benytte sig af de særlige  

 successionsregler, der er styret af fusionsdirektivet, og som betyder, at  

 beskatningen udskydes.
Det vil i realiteten være muligt at udskyde  

 beskatningen i det uendelige.
Medarbejderen vil dermed gennem anvendelse af  

 reglerne om succession kunne afhænde de modtagne eller erhvervede  

 aktier uden beskatning af de pågældende aktier.
Løn er  

 omfattet af den begrænsede skattepligt til Danmark, hvorimod  

 aktieavance ikke er.
En ændring fra løn til aktieavance vil  

 dermed betyde, at Danmark i visse tilfælde reelt fraskriver sig  

 beskatningen.
Regeringen er imidlertid enig i, at der kan være  

 behov for en større fleksibilitet i forhold til afregning af skatten,  

 således at de likviditetsmæssige problemer, der kan ligge i de  

 gældende regler, imødegås.
Ved forslaget foreslås  

 det at løse eventuelle likviditetsmæssige problemer ved at  

 indføre mulighed for, at selskabet i form af en afgift kan indbetale  

 medarbejderens skat af værdien af de modtagne aktier, tegningsretter  

 eller køberetter.
Konverteringen af medarbejderens skat til en afgift,  

 der betales af selskabet, er efter forslaget kombineret med, at selskabet  

 ikke har fradragsret for den modsvarende lønudgift.
Selskabet kan  

 enten indbetale afgiften kontant eller ved aflevering eller deponering af  

 aktier.
Vælges deponering af aktier, bevarer selskabet ejendomsretten  

 til aktierne, herunder alle forvaltningsmæssige beføjelser, men  

 selskabet må afgive de økonomiske rettigheder over aktierne, som  

 f.eks. retten til udbytte.
Det er hensigten, at de midler, der indkommer ved  

 selskabets betaling af afgiften, inden for visse rammer skal tilfalde  

 VækstFonden.
Indkommer der midler ud over den fastsatte ramme, skal det  

 overskydende beløb indgå i statskassen.
Der skal ikke ske  

 afregning til kommunerne af en del af den omhandlede afgift.
Endvidere  

 bortfalder indbetaling af arbejdsmarkedsbidrag og særligt  

 pensionsbidrag, når medarbejderens skat konverteres til en  

 afgiftsbetaling.
 Ved lovforslaget imødekommes de indvendinger, der  

 har været mod den nuværende beskatning, nemlig:
-	Nye innovative selskaber har ofte en stram likviditet.  

 Lønudgifter er derfor en belastning.
Dette er en af begrundelserne for  

 at anvende aktier, tegningsretter eller køberetter.
Med lovforslaget  

 skabes der bedre mulighed for at aflønne uden kontanter, således  

 at selskabet ikke drænes for likviditet.
Har selskabet likviditet til  

 at betale, kan selskabet vælge at betale afgiften kontant i forbindelse  

 med, at medarbejderen får aktier m.v.
 -	At der ikke gives fradragsret for lønudgiften i selskabet ved  

 ydelse af aktierne m.v., stemmer godt overens med, at der kan være  

 problemer med at udnytte fradragsretten, når der ikke er skattepligtig  

 indkomst i selskabet som følge af store investeringer og/eller  

 manglende indtjening.
-	Når der deponeres aktier, hvis værdi bestemmer afgiftens  

 størrelse, stilles VækstFonden på samme måde som  

 medarbejderen.
Det gælder både, når det går godt, og  

 når det går skidt.
 -	I og med at hele skattebetalingen ligger på de aktier, der  

 deponeres, opstår der ikke problemer i forhold til fusionsdirektivet  

 (90/434/EØF), som ellers indebærer, at beskatningen kan udskydes  

 i forbindelse med skattefrie omstruktureringer, ligesom Danmark opretholder  

 beskatningsretten i forhold til dobbeltbeskatningsoverenskomster, hvilket  

 ikke er tilfældet, hvis der er tale om aktieavancer.
Lovforslaget er ikke en hindring for virksomheders  

 eventuelle omstruktureringer.
Hvor selskabet vælger at betale afgiften  

 ved deponering af aktier, kan de deponerede aktier således indgå  

 i ombytninger, fusioner og spaltninger på lige fod med de øvrige  

 aktier i selskabet.
Lovforslaget sigter alene mod at løse de  

 likviditetsmæssige problemer.
Det har for regeringen været en  

 væsentlig præmis, at beskatningsniveauet ved aflønning med  

 aktier m.v. skal være det samme som almindelig lønindkomst.
Det  

 ligger således ikke i lovforslaget, at aflønning i form af  

 aktier, tegningsretter eller køberetter skal undergives en  

 særlig lempelig beskatning i forhold til aflønning i  

 kontanter.
 Ved den aktieaflønningsmodel, der er indeholdt i  

 lovforslaget, opnås følgende fordele:
-	Der indføres en række valgmuligheder, så  

 likviditeten ikke belastes hos selskab og/eller medarbejderen.
Deponering  

 eller aflevering af aktier vil være aktuelt, såfremt hverken  

 medarbejderen eller selskabet har fornøden fri likviditet, mens  

 kontantmodellen vil være aktuel, såfremt det kun er  

 medarbejderen, der ikke besidder overskydende likviditet.
 -	Der afgives ikke indflydelse til tredjemand.
 -	En del af afgiften geninvesteres i erhvervslivet via  

 VækstFonden.
 -	VækstFonden får samme mulighed for gevinst/tab som  

 medarbejderen, når der afleveres eller deponeres aktier.
Lovforslaget er tænkt som et valgfrit supplement til  

 de gældende regler.
Virksomheden og medarbejderen kan således  

 vælge at indgå en aftale om at benytte enten deponerings-,  

 afleverings- eller kontantmodellen.
Indgås der ikke en sådan  

 aftale, sker beskatningen helt efter de gældende regler.
Gældende regler Det mest almindelige beskatningstidspunkt er  

 retserhvervelsestidspunktet, det vil sige når der er erhvervet endelig  

 ret til et løngode, uanset om det er i form af aktier,  

 køberetter eller tegningsretter.
Efter ligningslovens § 28 er  

 beskatningstidspunktet dog udskudt til udnyttelsestidspunktet for  

 køberetter modtaget som led i et ansættelsesforhold eller  

 personligt arbejde i øvrigt.
Ved aflønning med aktier indtræder  

 skattepligten på tildelingstidspunktet, da der på dette tidspunkt  

 er erhvervet endelig ret til aktien.
Beskatningsgrundlaget er  

 kursværdien på tildelingstidspunktet fratrukket en eventuel  

 egenbetaling.
Beskatningen sker som personlig indkomst.
Selskabet har fradrag  

 for den modsvarende udgift.
En tegningsret er en ret til at tegne nyudstedte  

 aktier på et fremtidigt tidspunkt eller inden for en nærmere  

 fastsat fremtidig periode.
Enten til en fastsat pris eller ved at der aftales  

 principper for, hvordan prisen skal opgøres.
Tegningsretten beskattes  

 som udgangspunkt på tildelingstidspunktet.
Såfremt udnyttelsen er  

 suspensivt betinget, f. eks. betinget af fortsat ansættelse i uopsagt  

 stilling på et nærmere angivet fremtidigt tidspunkt, anses retten  

 først for at være endeligt erhvervet, når betingelserne er  

 opfyldt.
Ved tildeling af tegningsretter sker der beskatning af  

 markedsværdien på det tidspunkt, hvor der er erhvervet endelig  

 ret til tegningsretten.
Værdien med fradrag af eventuel egenbetaling  

 beskattes som personlig indkomst på retserhvervelsestidspunktet.  

 Aflønning med tegningsretter har ingen skattemæssige  

 konsekvenser for selskabet.
En køberet er en ret til at erhverve en  

 aktie på et fremtidigt tidspunkt eller indenfor en nærmere  

 fastsat fremtidig periode til en på forhånd fastsat kurs.  

 Beskatningen af køberetter omfattet af ligningslovens § 28 sker  

 på grundlag af køberettens værdi på  

 udnyttelsestidspunktet fratrukket en eventuel egenbetaling.
Selskabets  

 modsvarende udgift ved ydelse af køberetten er fradragsberettiget med  

 samme værdi.
Selskabets afståelse af aktier ved udnyttelse af  

 køberetten beskattes efter de almindelige afståelsesregler.
Hos  

 medarbejderen beskattes den økonomiske fordel som personlig indkomst.  

 Der opkræves også arbejdsmarkedsbidrag og særligt  

 pensionsbidrag af fordelen, det vil sige af køberettens værdi  

 på udnyttelsestidspunktet fratrukket en eventuel egenbetaling.
For alle tre løngoder gælder det, at  

 lønelementet opgjort som kursværdien fratrukket en eventuel  

 egenbetaling skal indgå i medarbejderens personlige indkomst.  

 Lønelementet skal medregnes ved indkomstopgørelsen for det  

 indkomstår, hvor der er erhvervet endelig ret til de modtagne aktier  

 m.v. og for køberetter omfattet af ligningslovens § 28 for det  

 indkomstår, hvor køberetten udnyttes til erhvervelse af aktier.  

 Skatten af de pågældende løngoder forfalder dermed til  

 betaling på et tidspunkt, hvor løngodet ikke nødvendigvis  

 er omsat i kontanter.
Tildelingen af disse goder indebærer  

 således, at medarbejderen skal fremskaffe likviditet til betaling af  

 skatten.
Lovforslaget Lovforslaget omhandler den situation, hvor medarbejdere  

 har modtaget aktier, tegningsretter til aktier eller køberetter til  

 aktier som et led i deres aflønning.
Efter forslaget kan medarbejderen  

 og det selskab, hvor vedkommende er ansat, skriftligt aftale, at selskabet i  

 form af en afgift indbetaler den skat m.v., som medarbejderen ellers skulle  

 betale.
Er aktien m.v. modtaget fra et koncernforbundet selskab, kan aftalen  

 enten indgås med arbejdsgiverselskabet eller med det koncernforbundne  

 selskab, som aktien m.v. er modtaget fra.
Afgiften kan indbetales ved  

 aflevering eller deponering af aktier eller kontant.
Der er tale om et  

 valgfrit tilbud til medarbejderen og selskabet om at foretage afregningen af  

 medarbejderens skat m.v. af det modtagne vederlag i form af aktier m.v.  

 på en anden måde.
Såfremt der indgås en aftale om selskabets  

 betaling af en afgift til dækning af medarbejderens skat m.v., skal  

 medarbejderen ikke medregne det modtagne vederlag ved opgørelsen af  

 den skattepligtige indkomst.
Afgiften træder i stedet for den  

 indkomstskat, som medarbejderen ellers skulle have betalt af det modtagne  

 vederlag.
Er der tale om køberetter, træder afgiften endvidere i  

 stedet for arbejdsmarkedsbidrag og særligt pensionsbidrag, som  

 medarbejderen ellers skulle have betalt.
Beslutningen om betalingen af afgiften træffes  

 på det tidspunkt, hvor medarbejderens skat m.v. udløses, dvs.  

 når medarbejderen har erhvervet endelig ret til de modtagne aktier,  

 tegningsretter eller køberetter - for køberetter omfattet af  

 ligningslovens § 28, når køberetten udnyttes til  

 erhvervelse af aktier.
Deponeringen eller afleveringen af aktierne eller den  

 kontante betaling skal ske senest 1 måned og 10 dage efter  

 udløbet af det kvartal, hvori medarbejderen har erhvervet aktier  

 m.v.
Modellen med deponering af aktier til betaling af afgiften  

 går ud på, at den skat m.v., der udløses ved  

 medarbejderens erhvervelse af aktier og tegningsretter til aktier og ved  

 erhvervelse eller udnyttelse af køberetter til aktier, afregnes ved,  

 at aktier med en værdi svarende til 40 pct. af værdien af  

 løngodet deponeres i et pengeinstitut m.m.
Hermed afregnes  

 medarbejderens skat på en måde, der ikke belaster likviditeten  

 hos hverken selskab eller medarbejderen.
Den post aktier, der skal lægges i depot,  

 måles i forhold til de pågældende aktiers, tegningsretters  

 eller køberetters værdi.
I tilfælde, hvor medarbejderen  

 betaler for en del af aktierne m.v., skal aktierne i depotet måles i  

 forhold til den del af tildelingen, der udgør lønnen  

 (forskellen mellem værdien af det tildelte og egenbetalingen).
Det er i modellen forudsat, at beskatningsniveauet for  

 aflønningen i form af aktier, tegningsretter og køberetter ikke  

 skal være markant lavere end beskatningen af almindelig løn.
Da  

 der er tale om en fast afgiftssats på 40 pct., vil der dog kunne  

 være en mindre fordel for topskatteydere.
Det er endvidere forudsat, at  

 byrdefordelingen mellem selskab og medarbejder skal opretholdes.
Der er i den sammenhæng en række forhold, der  

 kan indgå - eksempelvis selskabets fradragsret for  

 lønomkostningen og udskudte skatter.
Det er lagt til grund, at  

 aktierne i depotet, skal bære så stor en del af medarbejderens  

 beskatning som muligt, således at beskatningen af lønnen ikke  

 delvis udskydes til salget af aktierne.
 Udgangssituationen er, at selskabet betaler løn til  

 medarbejderen.
Almindelig løn Selskab Medarbejder Stat (tkr.) (tkr.) (tkr.) Lønomkostning 100 Løn 100 Skat af løn 60 Fradragsværdi - 32 Skat - 60 Fradrag i selskab - 32 Nettolønomkostning 68 Til disposition 40 Samlet skat 28 Med dette som udgangspunkt er foreslået  

 en model for aflønning med aktier m.v., hvor selskabet ikke får  

 fradragsret for lønudbetalingen.
 Der lægges aktier i depotet i forholdet 60/40,  

 således at der lægges aktier svarende til 40 pct. af  

 løngodet i depot.
 Der er nedenfor taget udgangspunkt i den situation, hvor  

 hele løngodet består af aktier, men resultatet gælder  

 tilsvarende, hvor der i løngodet indgår tegningsretter eller  

 køberetter.
Aktieløn; forhold 60/40; anskaffelsessum =  

 handelsværdi; ingen fradragsret i selskab Selskab Medarbejder VækstFonden (tkr.) (tkr.) (tkr.) Aktieudstedelse 68 Løn (60 pct. af aktier) 41 Afgift (40 pct. af aktier) 27 Fradragsværdi 0 Skat 0 Fradrag -0 Nettolønomkostning 68 Til disposition 41 Samlet afgift 27 Som det ses, rammer denne model meget  

 tæt på udgangssituationen.
Hele lønskatten ligger på  

 aktierne i depotet.
Løngodet for medarbejderen er summen af de aktier,  

 der lægges i depot, og de aktier, som medarbejderen modtager.
De 27.000  

 kr., som er værdien af de deponerede aktier, måles i forhold til  

 alle aktierne (68.000 kr.) og ikke kun i forhold til de 60 pct. (41.000 kr.),  

 medarbejderen modtager.
Værdien af de 40 pct., der deponeres, er  

 medarbejderens beskatning, hvorfor de skal medregnes ved opgørelsen af  

 løngodet.
 Eksempler (hele løngodet består af aktier):
 Formlen for, hvor mange aktier der lægges i depot,  

 er:
 (Aktiens kursværdi - medarbejderens egenbetaling) ×  

 40 pct.
Uden egenbetaling Hvis løngodet udgør aktier til en  

 værdi af 20.000 kr., skal selskabet lægge aktier i depot for  

 (20.000 kr. - 0 kr.) × 40 pct. = 8.000 kr., svarende til 40 pct. af  

 løngodet til medarbejderen.
Medarbejderen modtager aktier til en  

 værdi af 12.000 kr. af selskabet.
Med egenbetaling Hvis medarbejderen selv betaler 10.000 kr. for aktierne,  

 der har en værdi af 20.000 kr., er løngodet kun 10.000 kr.,  

 hvorfor selskabet skal deponere aktier for (20.000 kr. - 10.000 kr.) ×  

 40 pct. = 4.000 kr., svarende til 40 pct. af løngodet til  

 medarbejderen, men 20 pct. af aktietildelingen til medarbejderen.  

 Medarbejderen modtager her aktier til en værdi af 16.000 kr.
Vælges det at indbetale medarbejderens skat m.v. som  

 en afgift ved deponering af aktier, bevarer selskabet alle  

 forvaltningsmæssige beføjelser vedrørende de deponerede  

 aktier, mens VækstFonden overtager de økonomiske rettigheder  

 vedrørende de pågældende aktier.
Heri ligger bl.a., at  

 udbytter af de aktier, der lægges i depotet, tilfalder  

 VækstFonden, og at VækstFonden fra selskabet modtager den fulde  

 handelsværdi af aktierne, når de deponerede aktier bliver  

 frigjort.
Dette svarer til, at VækstFonden selv havde ejet de  

 deponerede aktier og solgt disse.
Selskabet kan indgå i skattefri omstruktureringer  

 mod, at aktierne i depotet ombyttes med aktier i det modtagende/erhvervende  

 selskab.
Det gælder også, selvom andre aktionærer  

 vederlægges kontant.
Hvor der bruges kontante udligningssummer i  

 forbindelse med skattefri omstruktureringer, skal en forholdsmæssig del  

 af de kontante udligningssummer tilfalde VækstFonden.
I forbindelse med  

 kapitaludvidelser og fondsemissioner m.v. skal VækstFonden også  

 stilles, som om den havde ejet aktierne.
Baggrunden er, at det ønskes  

 sikret, at værdien af de aktier, der ligger til grund for  

 afgiftsbetalingen, ikke udvandes eller indfries på et forkert grundlag.
 Selskabet kan indgå i skattepligtige  

 omstruktureringer mod, at de deponerede aktier indløses kontant.  

 Baggrunden for, at VækstFonden ved skattepligtige omstruktureringer  

 skal indløses kontant, er, at der ved disse omstruktureringer reelt  

 sker køb og salg af aktierne, således at selskabet i forbindelse  

 hermed opnår likviditet til betaling af afgiften.
Frigørelsen af de deponerede aktier kan ske ved, at  

 selskabet betaler den fulde handelsværdi på  

 frigørelsestidspunktet.
Størrelsen af den endelige  

 afgiftsbetaling afhænger således af udviklingen i aktiekurserne.  

 Det gælder både i op- og nedadgående retning.
Hvis  

 selskabet f.eks. går konkurs, således at de deponerede aktier  

 bliver værdiløse, så indebærer dette dermed, at den  

 skat m.v., der blev betalt gennem deponeringen af de pågældende  

 aktier, er gået tabt.
Det er hensigten, at værdien ved aktiernes  

 frigørelse fra depotet, udbytter og kontante udligningssummer m.m.  

 skal tilfalde VækstFonden - dog med maksimalt 25 mill. kr.  

 årligt.
Udbytter m.v. vil dermed kunne anvendes til investeringer i  

 dansk erhvervsliv.
 Selskabet kan også vælge at aflevere aktierne  

 til VækstFonden, når aktierne kan eller skal frigøres.  

 VækstFonden skal herefter søge aktierne afhændet hurtigst  

 muligt, men dog således at man har tid til at sikre sig en fair pris.  

 Hvis selskabet ikke er i stand til betale det beløb, der skal til for  

 at frigøre aktierne inden for de givne frister, overtager  

 VækstFonden aktierne.
Selskabet sidder tæt på informationer, der kan  

 have betydning for aktiernes kursudvikling.
For at skabe en vis  

 ligevægt mellem selskabet og VækstFonden samt for at sikre, at  

 den handelsværdi, der lægges til grund, er aktiernes reelle  

 handelsværdi, indeholder forslaget faste rammer for, hvornår de  

 deponerede aktier kan frigøres.
Disse rammer skal sikre, at der ikke  

 sker en uberettiget begunstigelse af selskabet.
Unoterede selskaber kan  

 derfor ikke frit vælge, hvornår aktierne kan frigøres.
 Hvis aktierne er børsnoteret, kan selskabet til  

 enhver tid frigøre de deponerede aktier ved at betale  

 børskursen.
For unoterede aktier gælder der ikke  

 børsetiske regler svarende til, hvad der gælder for  

 børsnoterede aktier.
For unoterede aktier er der dermed ikke  

 tilsvarende kontrolmekanismer, der sikrer VækstFonden imod at blive  

 vederlagt på et tidspunkt, hvor selskabet ligger inde med oplysninger,  

 der kan få betydning for kursen.
Det er derfor vigtigt, at det sikres,  

 at VækstFonden ikke bliver købt ud på et tidspunkt, hvor  

 det kun er til fordel for selskabet.
I løbet af deponeringsperioden kan selskabet  

 frigøre unoterede aktier fra depotet under forudsætning af, at  

 der er sket handler med selskabets aktier, eller fremsat bindende tilbud,  

 hvor der er fastsat en handelsværdi mellem reelt uafhængige  

 parter for aktieposter, der mindst svarer til de deponerede aktier.
Herved  

 undgås det, at den deponerede aktiepost blokerer for salg.
 Uanset om aktierne er børsnoteret eller unoteret,  

 skal deponeringen være afviklet senest 9 år efter  

 deponeringen.
Uanset om de deponerede aktier frigøres ved kontant  

 betaling eller mod aflevering af aktierne, anses dette for en afståelse  

 omfattet af aktieavancebeskatningslovens regler.
Hvor selskabet frigør  

 aktierne ved kontant betaling, betragtes afståelsen som skattefri, og  

 det pågældende vederlag er ej heller fradragsberettiget for  

 selskabet.
Derimod tjener den kontante betaling som ny anskaffelsessum for  

 aktierne.
For børsnoterede aktier bliver selskabets anskaffelsessum  

 børskursen og for unoterede aktier den fastlagte handelsværdi  

 på det tidspunkt, hvor deponeringen ophører.
I stedet for at deponere aktier kan selskabet betale et  

 kontant beløb eller aflevere aktier, der svarer til 40 pct.  

 af værdien af løngodet.
Ved kontant betaling går  

 beløbet i statskassen, mens de afleverede aktier tilfalder  

 VækstFonden.
Som ved deponeringsmodellen modsvares afgiften på de  

 40 pct. af, at selskabet ikke har fradragsret for lønudbetalingen.  

 Kontantmodellen kan anvendes, hvor selskabet har likviditet.
Såfremt  

 der afleveres aktier til betaling af afgiften, skal der ske  

 afståelsesbeskatning efter aktieavancebeskatningslovens regler.
De aktier, som medarbejderen modtager eller  

 erhverver ved udnyttelse af tegningsretter eller køberetter, behandles  

 efter erhvervelsen efter de almindelige regler for aktier.
Det gælder  

 både, når afgiften betales kontant af selskabet, og når  

 selskabet deponerer eller afleverer aktier.
Den anskaffelsessum, der skal  

 bruges ved avanceopgørelsen ved et senere salg af aktierne, er  

 handelsværdien på retserhvervelsestidspunktet, dog  

 handelsværdien på udnyttelsestidspunktet, når aktierne er  

 erhvervet ved udnyttelse af en køberet omfattet af ligningslovens  

 § 28.
Provenumæssige konsekvenser Efter forslaget skal lønmodtagere, der som led i  

 deres aflønning modtager aktier m.v., kunne vælge at lade  

 selskabet betale indkomstskatten heraf i form af en afgift på 40 pct.  

 til staten, uden at selskabet får fradragsret for aktieudstedelsen.
Afgiftsbetalingen kan enten ske kontant til staten eller  

 ved at aflevere eller deponere aktier i VækstFonden.
Deponering skal  

 være afviklet efter 9 års forløb, enten ved kontant  

 betaling af et beløb svarende til aktiernes værdi ved  

 indløsningen eller ved overdragelse af aktierne til VækstFonden,  

 som skal videresælge aktierne bedst muligt.
De første 25 mill.  

 kr. årligt, som VækstFonden modtager i form af udbytte på  

 deponerede aktier, salgsprovenuer m.v. tilfalder fonden, mens overskydende  

 beløb indbetales til Told & Skat.
 Forslaget indebærer, at medarbejdernes skat afregnes  

 på en måde, der ikke belaster likviditeten hos selskab eller  

 medarbejdere.
 Der er ikke sikre holdepunkter for et underbygget  

 skøn over forslagets provenuvirkning.
 I oversigten nedenfor er derfor vist provenuvirkningen af,  

 at en lønsum på 100 mill. kr. omlægges til  

 aktieaflønning.
 Efter gældende regler er nettoskatteprovenuet pr.  

 100 mill. kr. lønsum ca. 31 mill. kr. ved en gennemsnitlig  

 marginalskat på 63 pct. for lønmodtagere og med fradragsret i  

 selskabet til en skatteværdi på 32 pct.
 Dette skatteprovenu falder bort ved omlægning fra  

 traditionel løn til aktieaflønning.
Afgiften på 40 pct. tilfalder fuldt ud staten,  

 hvormed omlægningen indebærer et provenutab for amter og  

 kommuner.
Omlægning er ikke omfattet af DUT.
 Satsen på 40 pct. er fastlagt ud fra en  

 marginalskatteprocent på 60. Topskatteyderes marginalskatteprocent er i  

 gennemsnit lidt højere (63,0 pct. fra 2002 ved kommuneskat på  

 32,8 pct.). Ordningen vil således indebære en lille lettelse af  

 beskatningen af topskatteydere.
 Forudsættes denne lettelse at tilfalde  

 medarbejderne, er aktielønsordningen neutral for selskabet set i  

 forhold til almindelig lønudbetaling, og selskabets samlede  

 lønomkostninger efter skat vil fortsat udgøre 68 mill. kr.  

 årligt.
 Afgiften bliver 27 mill. kr. pr. 100 mill. kr.  

 lønsum, der omlægges (40 pct. af 68 mill. kr.), og medarbejderne  

 modtager aktier til en værdi af 41 mill. kr.
 I det følgende er forudsat, at 60 pct. af afgiften  

 (ca. 16 mill. kr.) vælges indbetalt kontant, mens de resterende 40 pct.  

 (ca. 11 mill. kr.) betales ved deponering af aktier.
Forskellen mellem det mistede provenu på 31 mill.  

 kr. efter gældende regler og den kontante afgift på ca. 16 mill.  

 kr. efter forslaget, dvs. ca. 15 mill. kr., vil være provenutabet de  

 første år pr. 100 mill. kr. lønsum, indtil  

 indtægter af deponerede aktier i VækstFonden begynder at vise  

 sig.
Staten skønnes at få et merprovenu på ca. 10 mill.  

 kr., mens de kommunale indkomstskatter reduceres med ca. 25 mill. kr.
 Provenuvirkning af forslag til aktieaflønning ved  

 omlægning af en lønsum på 100 mill. kr.
Ansatte Selskab Samlet  

 skat m.v.
Heraf Stat m.v.
VækstFond Kommuner Mill. kr.
 Mill. kr.
 Mill. kr.
 Mill. kr.
 Mill. kr.
 Mill. kr.
Gældende regler Løn 100 -100 - - - - Skat -63 32 31 6 - 25 Ialt 37 -68 31 6 - 25 Forslag Aktieaflønning 41 -41 - - - - Afgift, kontant1) - -16 16 16 0 0 Afgift, aktiedeponering1) - -11 11 - 11 0 Ialt 41 -68 27 16 11 0 Ændring i kontante beløb -37 52 -15 10 - -25 Samlet ændring på sigt 4 0 -4 10 11 -25 1) Det er her forudsat, at 60 pct. vil betale afgiften  

 kontant, mens 40 pct. vælger deponering af aktier.
I de første år antages de  

 deponerede aktier m.v. kun i begrænset omfang at indebære et  

 kontant provenu til VækstFonden, men efterhånden som  

 deponeringerne i de følgende 9 år afvikles ved indløsning  

 eller salg af aktierne, vil fondens kontante provenu gradvist vokse.  

 Går det godt for de selskaber, hvis aktier er deponerede, således  

 at deres aktiekurs stiger, vil staten på sigt have fordel af ordningen,  

 mens staten vil tabe, hvis det går mindre godt for virksomhederne,  

 eller de går konkurs.
Staten påtager sig hermed en risiko for  

 skattebetalingen på lige fod med medarbejderne.
Hvis aktierne bliver  

 værdiløse, har staten ikke fået noget, ligesom  

 medarbejderen ikke har fået nogen løn.
 Forudsættes der i gennemsnit uændrede kurser  

 på de deponerede aktier, skønnes staten efter en 9 års  

 periode at ville få et yderligere merprovenu på 11 mill. kr.  

 årligt i form af indtægter til VækstFonden pr. 100 mill.  

 kr. lønsum, der omlægges til aktieaflønning.
 På sigt skønnes der således at blive  

 tale om et merprovenu til staten på 10 mill. kr. og indtægt til  

 VækstFonden på 11 mill. kr. årligt, mens kommunerne  

 får et provenutab på 25 mill. kr.
 Den samlede virkning af forslaget skønnes  

 således på sigt til et årligt provenutab på 4 mill.  

 kr. pr. 100 mill. kr. omlagt lønsum, eller 4 pct. af den  

 lønsum, der omfattes af forslaget.
 Finansårsvirkningen i 2001 for staten skønnes  

 til et merprovenu på 10 mill. kr. pr. 100 mill. kr. s omlagt  

 lønsum.
Herudover vil ordningen medføre, at selskabet  

 umiddelbart får fordel af den sparede skat vedr. lønudgiften,  

 uanset om det har overskud eller underskud.
Herved reduceres statens  

 rentegevinst ved, at underskud først kan udnyttes i senere år og  

 statens gevinst ved, at underskud eventuelt bortfalder ved forældelse  

 eller konkurs.
Administrative konsekvenser for stat, amter og kommuner En gennemførelse af lovforslaget skønnes at  

 medføre engangsudgifter på 2,8 mill. kr. til edb-tilretning for  

 Told & Skat.
Derudover skønnes der at blive tale om et  

 begrænset merarbejde i Told & Skat til kontrol af ordningen.
Erhvervsøkonomiske konsekvenser Lovforslaget indgår i og skal ses i sammenhæng  

 med regeringens erhvervsstrategi, som blev præsenteret i februar 2000  

 med .dk21.
Indledningsvis skal det fremhæves, at  

 VækstFonden med forslaget får flere midler til investering i  

 erhvervslivet.
Det er positivt.
Nystartede og innovative virksomheder vil ofte være  

 afhængige af en række nøglemedarbejdere, der er vigtige  

 for virksomhedens fremtid.
Virksomheden og investorerne vil derfor have en  

 stor interesse i at knytte disse medarbejdere tættere til virksomheden.  

 Denne tilknytning kan bl. a. opnås ved at aflønne medarbejderne  

 med aktier, tegningsretter eller aktiekøberetter i virksomheden.
Endvidere gælder det, at nystartede virksomheder kan  

 have brug for al tilgængelig likviditet, idet virksomhederne ingen  

 indtægter har, før produktet er færdigudviklet.
For at  

 kunne investere og udbetale løn er virksomhederne ofte nødt til  

 kontinuerligt at få tilført ny kapital.
Brugen af aktier,  

 tegningsretter og aktiekøberetter kan for selskaber være med til  

 at spare på likviditeten.
Pr. 100 mill. kr. lønsum, der  

 omlægges til aktieaflønning, kan selskabet således  

 opnå en likviditetsbesparelse på 100 mill. kr., hvis afgiften  

 fuldt ud betales ved deponering af aktier.
For medarbejderne betyder det at blive medejer af  

 arbejdsgiverselskabet, at de igennem deres egen indsats er med til at  

 bestemme aktiernes værdi og dermed størrelsen af deres samlede  

 løn.
Det øger motivationen.
At aktier, tegningsretter og aktiekøberetter kan  

 medvirke til, at medarbejderne bliver mere motiverede gør, at  

 aflønning med aktier m.v. også er interessant for selskaber, der  

 ikke har likviditetsmæssige problemer.
For disse selskaber er det  

 formentlig muligheden for, at selskabet kan betale medarbejderens skat, der  

 er mest interessant.
 De forskellige valgmuligheder i lovforslaget har netop til  

 hensigt at gøre skattereglerne for anvendelsen af aktier m.v. som led  

 i aflønning så fleksible, at der bliver mulighed for at betale  

 medarbejderens lønskat på en sådan måde, at det ikke  

 behøver at belaste likviditeten hos hverken medarbejder eller  

 selskab.
 Denne fleksibilitet må forventes at ville bidrage  

 til udbredelsen af aktier, tegningsretter og aktiekøberetter som led i  

 aflønning.
Muligheden for kun at betale 40 pct. i afgift mod at  

 selskabet ikke får fradrag for lønudgiften, kommer de selskaber  

 til gode, der ikke umiddelbart kan udnytte fradragsretten.
Et selskabs -  

 måske værdiløse - fradragsret fremrykkes og får  

 værdi, når den konverteres til en lavere beskatning hos  

 medarbejderen.
Også denne mulighed er særligt interessant for  

 selskaber, der ikke har et skattemæssigt overskud, fordi der endnu ikke  

 er lanceret noget produkt, eller fordi overskuddet investeres i ny forskning  

 og produktudvikling.
Administrative konsekvenser for erhvervslivet og borgerne Lovforslaget medfører, at selskabet og den ansatte  

 skal træffe et valg og nedfælde en aftale i forbindelse med  

 tildelingen af aktier og tegningsretter eller udnyttelsen af en  

 aktiekøberet.
Valgmuligheden skal sikre, at det bliver muligt for  

 parterne at aflønne medarbejderen med aktier m.v. på en  

 sådan måde, at der tages hensyn til parternes  

 likviditetsmæssige forhold.
Valgfriheden medfører, at det er nødvendigt  

 for selskabet og medarbejderne at sætte sig ind i konsekvenserne af de  

 foreslåede regler.
Det er en naturlig konsekvens af, at der tilbydes  

 flere forskellige muligheder.
 Anvendes deponeringsmuligheden, skal selskabet oprette og  

 føre et depot over de deponerede aktier.
Når medarbejderen modtager eller erhverver aktierne,  

 er lønskatten endeligt betalt.
De aktier, medarbejdere modtager eller  

 erhverver, behandles således skattemæssigt på samme  

 måde, som var aktierne købt på almindelig vis.
Miljømæssige konsekvenser Lovforslaget indeholder ikke miljømæssige  

 konsekvenser.
Forholdet til EU-retten Lovforslaget indeholder ikke EU-retlige aspekter.
 Sammenfatning af økonomiske og administrative konsekvenser.
Positive konsekvenser Negative konsekvenser Økonomiske konsekvenser for stat, amter og  

 kommuner Indkomstårsvirkning:
 Pr. 100 mill. kr.s løn, der omlægges til aktieløn,  

 medfører forslaget et umiddelbart statsligt merprovenu på 10  

 mill. kr., når det forudsættes, at 60 pct. af afgiften  

 vælges indbetalt kontant.
 Herudover vil VækstFonden efter en 9 års periode tillige  

 få indtægter på 11 mill. kr.
 Indkomstårsvirkning:
 Pr. 100 mill. kr.s løn, der omlægges til aktieløn,  

 medfører forslaget en reduktion af indkomstskatteprovenuet på  

 ca. 25 mill. kr. for amter og kommuner.
 Finansårsvirkning:
 Finansårsvirkningen for staten i 2001 skønnes at blive et  

 merprovenu på ca. 10 mill. kr. pr. 100 mill. kr. s  

 løn.
Administrative konsekvenser for stat, amter og  

 kommuner Ingen Lovforslaget skønnes at medføre engangsudgifter  

 på 2,8 mill. kr. til edbtilretning for Told & Skat.
Derudover  

 skønnes der at blive tale om et begrænset merarbejde i Told  

 & Skat til kontrol af ordningen.
Økonomiske konsekvenser for  

 erhvervslivet De foreslåede skatteregler for aflønning med  

 aktier, tegningsretter og køberetter vil understøtte  

 udbredelsen heraf i erhvervslivet.
Medarbejdernes skat kan afregnes på  

 en måde, der ikke belaster likviditeten hos selskab eller  

 medarbejdere.
 Med forslaget får VækstFonden flere midler til investering i  

 erhvervslivet.
Ingen Administrative konsekvenser for erhvervslivet og  

 borgerne Ingen Hvis ordningen vælges, skal der foreligge en skriftlig  

 aftale mellem virksomhed og medarbejder.
Hvis virksomheden vælger af  

 indbetale afgiften ved deponering af aktier, skal virksomheden endvidere  

 oprette og føre et depot.
Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget indeholder ikke EU-retlige aspekter Høring Lovforslaget har været på høring i  

 Advokatrådet, Amtsrådsforeningen, Arbejderbevægelsens  

 Erhvervsråd, Dansk Handel & Service, Det Danske Handelskammer,  

 Erhvervenes Skattesekretariat, Finansrådet, Foreningen af Registrerede  

 Revisorer, Foreningen af Statsautoriserede Revisorer, Frederiksberg Kommune,  

 Håndværksrådet, IT-Brancheforeningen, Kommunernes  

 Landsforening, Københavns Kommune, Skattechefforeningen og  

 Skatterevisorforeningen.
 Høringssvarene og Skatteministeriets kommentarer  

 til de væsentligste bemærkninger og forslag er medtaget som bilag  

 1 i lovforslaget.
 Forslaget har endvidere været sendt på  

 høring i Arbejdsministeriet, By- og Boligministeriet,  

 Erhvervsministeriet, Erhvervs- og Selskabsstyrelsen, Finansministeriet,  

 Indenrigsministeriet, Justitsministeriet, Socialministeriet,  

 Undervisningsministeriet, VækstFonden og Økonomiministeriet.
Arbejdsministeriet, Socialministeriet og  

 Undervisningsministeriet har oplyst, at de vil overveje/undersøge,  

 hvorvidt lovforslaget - reglen om at vederlag, hvoraf der betales afgift ikke  

 skal medregnes ved indkomstopgørelsen, giver anledning til  

 konsekvensændringer inden for deres område.
By- og  

 Boligministeriet har oplyst, at lovforslaget vil give anledning til en  

 ændring af boligstøttelovens § 8, og forslag herom vil kunne  

 forventes fremsat i næste folketingssamling.
Bemærkninger til de enkelte bestemmelser Til § 1 Til nr. 1 Forslaget er en konsekvens af forslaget under nr. 2, jf.  

 bemærkningerne til det foreslåede § 28 B, stk. 3.
 Efter § 9 C, stk. 4, har skattepligtige med en  

 indkomst, der ikke overstiger 136.100 kr. (1987-niveau), et særligt  

 højt fradrag for befordring som opgjort efter § 9 C,  

 stk. 1-3. Indkomsten på 136.100 kr. opgøres som indkomst  

 omfattet af arbejdsmarkedsfondslovens § 8, stk. 1, litra a, b, d og  

 e, og § 10, med tillæg af en række særligt  

 nævnte ydelser i form af dagpenge o.lign.
 Hvis en medarbejder har modtaget aflønning i form  

 af aktier, tegningsretter eller køberetter og efter de  

 foreslåede regler i § 28 A har indgået en aftale med  

 arbejdsgiverselskabet eller et selskab, der er koncernforbundet hermed, om,  

 at selskabet betaler medarbejderens skat m.v. af det modtagne, skal det  

 modtagne vederlag ikke medregnes ved indkomstopgørelsen, og der skal  

 ej heller betales arbejdsmarkedsbidrag m.v. heraf, jf. bemærkningerne  

 til de foreslåede § 28 A, stk. 1 og 2.
 Dette indebærer, at vederlag af den nævnte  

 karakter ikke umiddelbart vil indgå i opgørelsen af den indkomst  

 på 136.100 kr. (reguleret), der danner overgrænsen for,  

 hvornår der er adgang til det forhøjede befordringsfradrag.
 Hensigten med lovforslaget er, at medarbejderen skal  

 være stillet på samme måde som efter de gældende  

 regler, uagtet at en del af det modtagne vederlag ikke indgår i  

 indkomstopgørelsen på normal vis, jf. bemærkningerne til  

 det foreslåede § 28 B, stk. 3.
 Det foreslås derfor, at der ved en tilføjelse  

 til § 9 C, stk. 4, 4. pkt., skabes hjemmel for, at vederlag  

 omfattet af de foreslåede regler medregnes ved opgørelsen af, om  

 en persons indkomst ligger over eller under den beløbsgrænse,  

 der indgår i § 9 C, stk. 4.
Til nr. 2 Til § 28 A, stk. 1 og 2 Efter den foreslåede bestemmelse kan personer, der  

 som led i deres ansættelsesforhold har modtaget vederlag i form af  

 aktier, tegningsretter til aktier eller køberetter til aktier, under  

 visse betingelser indgå en skriftlig aftale med det selskab, hvor  

 vedkommende er ansat, om at dette selskab indeholder og indbetaler  

 medarbejderens skat m.v. af det modtagne vederlag.
Medarbejderens skat m.v.  

 konverteres til en afgift, som det påhviler selskabet at indbetale.  

 Hvor aktierne m.v. er modtaget fra et selskab, der er koncernforbundet med  

 arbejdsgiverselskabet, kan medarbejderen enten indgå en sådan  

 aftale med arbejdsgiverselskabet eller det koncernforbundne selskab.  

 Anvendelsen af de særlige regler for afregning af medarbejderens skat  

 m.v. i form af en afgift, forudsætter dermed, at der er fuld enighed  

 mellem medarbejderen og det pågældende selskab herom.
 Baggrunden for kravet om skriftlighed er, at der er tale  

 om en aftale, der indgås mellem to parter med virkning for trediemand,  

 nemlig skattemyndighederne.
Ordningen omfatter kun ansatte personer.
Det vil sige, at  

 der skal være tale om vederlag for personligt arbejde i  

 tjenesteforhold, jf. kildeskattelovens § 43, stk. 1. Personer, der  

 har modtaget aktierne m.v. som led i en aftale om ydelse af personligt  

 arbejde uden for et egentligt ansættelsesforhold, samt personer, der  

 har modtaget aktierne m.v. i deres egenskab af valgt medlem af eller  

 medhjælp for selskabets bestyrelse, falder uden for bestemmelsens  

 anvendelsesområde.
Den foreslåede bestemmelse har således  

 et snævrere anvendelsesområde end reglerne i ligningslovens  

 § 16 om beskatning af personalegoder og reglerne i ligningslovens  

 § 28 om udskydelse af tidspunktet for personalegodebeskatningen af visse  

 køberetter til aktier.
Aktierne, tegningsretterne eller køberetterne skal  

 være modtaget fra det selskab, hvor personen er ansat eller fra et  

 selskab, der er koncernforbundet med arbejdsgiverselskabet.
Endvidere er det  

 en betingelse, at der er tale om aktier henholdsvis tegningsretter og  

 køberetter vedrørende aktier i enten arbejdsgiverselskabet  

 eller et selskab, der er koncernforbundet med arbejdsgiverselskabet.
Ved  

 udtrykket »aktier« forstås såvel aktier som anparter omfattet af  

 aktieavancebeskatningsloven, jf. aktieavancebeskatningslovens § 1, stk.,  

 1. Definitionen af et koncernforbundet selskab følger definitionen i  

 kursgevinstlovens § 4, stk. 2. Efter kursgevinstlovens § 4,  

 stk. 2, anses selskaber m.v. for koncernforbundne, hvis samme  

 aktionærkreds eller en fond direkte eller indirekte ejer mere end 50  

 pct. af aktiekapitalen i hvert selskab eller direkte eller indirekte  

 råder over mere end 50 pct. af stemmerne i hvert selskab.  

 Koncernforbindelsen skal foreligge på det tidspunkt, hvor medarbejderen  

 modtager aktier, tegningsretter eller køberetter.
Køberetter til aktier, der er omfattet af reglerne  

 i ligningslovens § 28, er kun omfattet af ordningen, såfremt de  

 udnyttes til køb af aktier.
Når ordningen ikke finder  

 anvendelse, såfremt køberetterne afstås eller udnyttes ved  

 differenceafregning, er begrundelsen, at medarbejderen i disse situationer  

 ikke kan anses for at have et likviditetsproblem.
En afståelse eller  

 differenceafregning indebærer, at medarbejderen modtager kontanter og  

 dermed har likvide midler til betaling af skatten.
Ordningen omfatter ikke køberetter til aktier  

 omfattet af ligningslovens § 28, der udløber uudnyttet.  

 Begrundelsen er, at personalegodebeskatningen ikke udløses, når  

 køberetten ikke udnyttes.
Tilsvarende omfatter ordningen ikke aktier,  

 tegningsretter til aktier og køberetter til aktier, der er omfattet af  

 reglerne i ligningslovens § 7 A om medarbejderaktieordninger, idet disse  

 ordninger netop er kendetegnet ved, at de er undtaget fra  

 personalegodebeskatningen.
Det er skatten m.v. af hele det vederlag, som  

 medarbejderen modtager, der kan afregnes som en afgift efter de  

 foreslåede regler i stk. 3. Ved det modtagne vederlag  

 forstås ikke kun værdien af de aktier m.v., som medarbejderen  

 modtager direkte, men også værdien af de aktier - eventuelt  

 konverteret til kontanter - som lægges i depot eller afleveres og  

 dermed anvendes til betaling af afgiften.
Værdien af aktierne m.v. er  

 værdien på retserhvervelsestidspunktet - for køberetter  

 omfattet af ligningslovens § 28 dog værdien på  

 udnyttelsestidspunktet - med fradrag af en eventuel egenbetaling fra  

 medarbejderens side.
At valget skal træffes i forhold til skatten m.v.  

 af hele det modtagne vederlag, betyder endvidere, at det i forhold til aktier  

 m.v. med samme beskatningstidspunkt ikke er muligt at vælge en  

 kombination, hvor selskabet betaler en del af den herved udløste skat  

 m.v. som en afgift, mens medarbejderen selv betaler den resterende del af  

 skatten m.v.
 Valget om hvorledes og af hvem skatten m.v. henholdsvis  

 afgiften betales, skal træffes på det tidspunkt, hvor fordelen  

 skal beskattes, dvs. på retserhvervelsestidspunktet og for  

 køberetter omfattet af ligningslovens § 28 på  

 udnyttelsestidspunktet, dog senest inden udløbet af det kvartal, hvori  

 erhvervelsen/udnyttelsen er sket.
Den afgift, der kan vælges afregnet efter de  

 foreslåede regler i stk. 3 dækker hele det beløb, der  

 skal betales som følge af modtagelsen af aktierne m.v.
Det vil sige,  

 at det i princippet er såvel indkomstskat som arbejdsmarkedsbidrag og  

 særligt pensionsbidrag, der afregnes på den særlige  

 måde.
Til § 28 A, stk. 3 Efter den foreslåede bestemmelse kan selskabet  

 vælge mellem tre måder at indbetale afgiften af det samlede  

 vederlag på.
Selskabet kan enten indbetale afgiften kontant eller ved  

 aflevering af aktier eller ved deponering af aktier.
Når selskabet og medarbejderen indgår en  

 aftale om, at skat m.v. ved tildeling af aktier m.v. skal indbetales efter  

 denne bestemmelse - aftales det samtidig, at selskabet skal tilbageholde en  

 del af de tildelte aktier til dækning af den afgift, selskabet skal  

 indbetale efter bestemmelsen.
Der er således ikke tale om, at selskabet  

 afholder en udgift for medarbejderen, men alene om at selskabet  

 forestår indbetalingen af en afgift med et beløb stort set  

 svarende til den skat, medarbejderen skulle have haft betalt, hvis man ikke  

 havde anvendt den her opstillede mulighed.
Til § 28 A, stk. 4 Såfremt selskabet vælger at afregne afgiften  

 ved aflevering eller deponering af aktier, skal der afleveres henholdsvis  

 deponeres aktier til en kursværdi svarende til 40 pct. af det ydede  

 vederlag.
Kursværdien fastlægges ud fra markedskursen på  

 retserhvervelsestidspunktet henholdsvis udnyttelsestidspunktet, hvor der er  

 tale om køberetter omfattet af ligningslovens § 28. De aktier,  

 der afleveres henholdsvis deponeres, skal være aktier i samme selskab  

 og med samme rettigheder m.v., som dem medarbejderen modtager eller kan  

 erhverve i henhold til modtagne tegningsretter eller køberetter.
Ved  

 aflevering af aktier overgår ejendomsretten til aktierne til  

 VækstFonden.
 Kravet om, at de deponerede aktier skal have samme  

 rettigheder, som de aktier medarbejderen selv erhverver direkte, gælder  

 for hele deponeringsperioden.
Der skal afleveres henholdsvis deponeres aktier med en  

 kursværdi svarende til den opgjorte beskatning.
Såfremt den  

 opgjorte beskatning ikke kan opgøres til hele aktier, skal der  

 afleveres/deponeres det nærmeste antal hele aktier afrundet nedad.
Det  

 resterende beløb betales kontant til VækstFonden.
 Når selskabet indbetaler medarbejderens skat m.v.  

 ved deponering af aktier, skal aktierne deponeres i et pengeinstitut eller  

 hos en anden værdipapirhandler omfattet af lov om  

 værdipapirhandel m.v.
Der kan ikke ske overdragelse, pantsætning eller  

 anden råden over de deponerede aktier.
Dette betyder f.eks., at der  

 ikke kan rådes over aktierne ved indrømmelse af en  

 forkøbsret til aktierne, ved udstedelse af køberetter til  

 aktierne eller ved erhvervelse af salgsretter til aktierne.
Dette  

 gælder også, hvor købe- og salgsretter etableres ved  

 indgåelse af aktionæroverenskomster.
Der kan ej heller  

 rådes over aktierne ved gennemførelse af  

 vedtægtsændringer, der kun vedrører de deponerede aktier,  

 og som kan have negativ indflydelse på aktiernes værdi - f.eks.  

 vedtægtsændringer, der alene fratager de deponerede aktier retten  

 til udbytte.
Endvidere kan der ikke foretages udlæg i aktierne ej  

 heller med respekt af deponeringen.
Til § 28 A, stk. 5 Såfremt selskabet benytter muligheden i det  

 foreslåede stk. 3 for at betale en afgift til dækning af  

 medarbejderens skat m.v. af tildelte aktier eller køberetter, har  

 selskabet ikke fradrag for det beløb, som medarbejderen beskattes af  

 som følge af udnyttelsen af køberetten eller tildelingen af  

 aktien.
Selskabet vil stadig kunne opnå fradrag for øvrige  

 udgifter afholdt i forbindelse med tildelingen af løngodet.
Til § 28 A, stk. 6 Frigørelse af deponerede aktier betragtes som en  

 afståelse omfattet af aktieavancebeskatningslovens regler.
Dette  

 gælder hvadenten de deponerede aktier frigøres ved kontant  

 betaling eller mod aflevering af aktierne.
Ved bestemmelsen fastslås  

 det dog, at afståelsen er skattefri, såfremt afståelsen  

 skyldes, at de deponerede aktier frigøres ved kontant betaling.
Hvor selskabet frigør aktierne ved kontant betaling  

 af kursværdien, anses dette beløb for at udgøre de  

 frigjorte aktiers nye anskaffelsessum.
Den nye anskaffelsessum træder i  

 stedet for de frigjorte aktiers oprindelige anskaffelsessum.
For  

 børsnoterede aktier bliver aktiernes nye anskaffelsessum  

 børskursen og for unoterede aktier den fastlagte handelsværdi  

 på det tidspunkt, hvor deponeringen ophører.
Denne nye  

 anskaffelsessum skal anvendes ved avanceopgørelser i forbindelse med  

 eventuelle senere afståelser af selskabets aktier.
 Selskabets ejertid for de aktier, der frigøres ved  

 kontant betaling af kursværdien, løber uændret fra det  

 oprindelige anskaffelsestidspunkt.
 Når reglen er udformet som en regel om, at  

 frigørelsen - ved betaling af kursværdien - er en skattefri  

 afståelse, og ikke som en regel om, at frigørelsen ikke  

 betragtes som en afståelse, er begrundelsen, at selskaber anvender  

 gennemsnitsmetoden ved avanceopgørelser.
Når opgørelsen sker efter gennemsnitsmetoden,  

 tages der udgangspunkt i den gennemsnitlige anskaffelsessum for selskabets  

 samlede beholdning af egne aktier.
Det er alle aktier, der medregnes,  

 også aktier, der har været ejet i 3 år eller mere, uanset  

 at disse aktier kan afstås skattefrit.
Selskabet skal ved en  

 delafståelse altid foretage en opgørelse efter  

 gennemsnitsmetoden, selv om der er tale om afståelse af aktier med en  

 ejertid på 3 år eller mere.
Det vil sige, selv om der er tale om  

 afståelse af aktier, hvor fortjeneste er skattefri og tab ikke  

 fradragsberettiget.
Formålet med opgørelsen er, at få  

 fastlagt anskaffelsessummen for de bevarede aktier.
Den del af den samlede  

 anskaffelsessum, der vedrører de solgte aktier, skal udgå.
I relation til de deponerede aktier, tjener kravet om en  

 avanceopgørelse, også hvor frigørelsen sker ved betaling  

 af kursværdien, samme formål, nemlig at få  

 "udtaget" anskaffelsessummen for de frigjorte aktier af den samlede  

 anskaffelsessum for selskabets beholdning af egne aktier.
Når aktierne  

 frigøres ved kontant betaling, skal der så tilføjes en ny  

 anskaffelsessum til den samlede anskaffelsessum for selskabets beholdning af  

 egne aktier.
Til § 28 B, stk. 1 Efter bestemmelsen konverteres beskatningen til en afgift,  

 der udgør 40 pct. af det vederlag, jf. § 28 A, stk. 1, som  

 medarbejderen modtager.
Det modtagne vederlag består ikke kun af  

 værdien af de aktier, tegningsretter og køberetter, som  

 medarbejderen modtager direkte, fratrukket en eventuel egenbetaling, men  

 også af den af selskabet indbetalte afgift, dvs. værdien af de  

 aktier, som afleveres, værdien af de aktier som lægges i depot  

 eller den kontante betaling.
Afgiften på de 40 pct. dækker hele  

 den skat m.v., som medarbejderen ellers skulle have betalt af det modtagne.  

 Det vil sige indkomstskat og for udnyttede køberetter tillige  

 arbejdsmarkedsbidrag og særligt pensionsbidrag.
Satsen på 40 pct.  

 af det samlede vederlag svarer til en sats på 66,67 pct. af  

 værdien af de aktier m.v. fratrukket en eventuel egenbetaling, som  

 medarbejderen modtager direkte.
De 40 pct. betragtes som en endelig afgift.
Hvor afgiften  

 betales ved deponering af aktier, afhænger afgiftens størrelse  

 af udviklingen i aktiekurserne.
Det gælder både i op- og  

 nedadgående retning.
Hvis selskabet eksempelvis går konkurs,  

 indebærer det, at den skat m.v., der blev betalt gennem deponeringen af  

 de pågældende aktier, er gået tabt.
Modsat kan  

 afgiftsbeløbet også blive større end værdien af de  

 deponerede aktier på  

 retserhvervelsestidspunktet/udnyttelsestidspunktet.
Til § 28 B, stk. 2 Bestemmelsen omfatter den situation, hvor medarbejderen  

 har indgået en aftale med arbejdsgiverselskabet eller et hermed  

 koncernforbundet selskab om, at selskabet betaler medarbejderens skat m.v. af  

 vederlag, der er modtaget i form af aktier, tegningsretter og  

 køberetter.
Medarbejderen skal i disse situationer ikke medregne det  

 modtagne vederlag, jf. den foreslåede § 28 A, stk. 1, ved  

 opgørelsen af den skattepligtige indkomst.
Til § 28 B, stk. 3 Lovforslaget har ikke til hensigt at stille medarbejderen  

 anderledes i forhold til de gældende regler.
Uagtet at det vederlag,  

 som medarbejderen modtager, jf. den foreslåede § 28 A,  

 stk. 1, ikke skal medregnes ved indkomstopgørelsen, jf. det  

 foreslåede stk. 3 i § 28 B, skal vederlaget derfor i visse  

 tilfælde alligevel indgå i opgørelsen af medarbejderens  

 samlede indkomstgrundlag.
Dette gælder f.eks. i forhold til det  

 særlige befordringsfradrag efter ligningslovens § 9 C,  

 stk. 4, for personer med lav indkomst.
 Det samlede indkomstgrundlag udgøres af bruttotal,  

 som f.eks. en medarbejders A-indkomst før skat.
 Når selskabet ved indgåelse af en aftale med  

 medarbejderen om at betale dennes skat m.v. i form af en afgift, samtidig  

 opgiver dets fradragsret, jf. den foreslåede bestemmelse § 28 A,  

 stk. 5, bevirker det, at selskabet for en uændret  

 nettoaflønning af medarbejderen kan nøjes med at  

 udstede/opkøbe aktier til en værdi, der udgør 68 pct. (  

 ved en selskabsskatteprocent på 32 ) af den værdi, som selskabet  

 ellers skulle have udstedt/opkøbt aktier for.
Da en medarbejder efter den foreslåede ordning  

 vederlægges med aktier m.v., uden at der efterfølgende skal ske  

 skattetræk, skal den værdi, som udgøres af de modtagne  

 aktier, derfor omregnes til den værdi, vederlaget ville have udgjort  

 for medarbejderen, såfremt det var blevet udbetalt som almindelig  

 lønindkomst med fuldt fradrag for selskabet.
Omregningen sker ved at  

 gange hele det modtagne vederlag efter § 28 A, stk. 1, med  

 100/68.
Til § 28 C, stk. 1 I den foreslåede § 28 C fastsættes regler  

 for opkrævning m.v. af afgiften.
Det foreslås i stk. 1, at kildeskattelovens og  

 opkrævningslovens regler om opkrævning, rente, gebyrer, kontrol,  

 inddrivelse, klage og straf m.v. vedrørende indeholdelse af A-skat i  

 løn m.v. som udgangspunkt skal finde tilsvarende anvendelse ved  

 opkrævning af afgiften.
I stk. 2-4 fastsættes undtagelserne  

 hertil.
Disse undtagelser vedrører først og fremmest  

 afregningsperioden og -tidspunktet samt angivelsen af afgiften, jf.  

 bemærkningerne nedenfor til § 28 C, stk. 2-4.
 Konsekvensen af, at kildeskattelovens og  

 opkrævningslovens bestemmelser vedrørende indeholdelse af A-skat  

 finder tilsvarende anvendelse, er bl.a., at der ved ikke rettidig betaling af  

 afgiften pålægges gebyr på 65 kr. og renter på samme  

 måde, som når indeholdt A-skat betales for sent.
Afgiften kan inddrives på samme måde som  

 A-skat, ligesom kontrollen med, om selskabet overholder pligten til at  

 indbetale afgift, varetages af de statslige told- og skattemyndigheder  

 (arbejdsgiverkontrollen). Klagereglerne finder også tilsvarende  

 anvendelse.
Det betyder eksempelvis, at de statslige told- og  

 skattemyndigheders afgørelse i 1. instans vedrørende  

 værdiansættelsen af unoterede aktier kan påklages til  

 Landsskatteretten.
 Selskaber, der ikke angiver eller indbetaler afgiften  

 rettidigt, kan straffes på samme måde som selskaber, der ikke  

 angiver eller indbetaler indeholdt A-skat rettidigt.
Til § 28 C, stk. 2-4 I stk. 2 foreslås, at afgiften opgøres  

 kvartalsvis, og at afgiften forfalder til betaling den 1. i måneden  

 efter det kvartal, hvori opgørelsen af det samlede vederlag skal  

 foretages.
Det samlede vederlag skal opgøres på  

 erhvervelsestidspunktet, for køberetter omfattet af ligningslovens  

 § 28 dog først på udnyttelsestidspunktet, jf. § 28 A,  

 stk. 1, 2. pkt.
Seneste rettidige betalingsdag er den 10. i måneden  

 efter forfaldsmåneden.
Hvis den seneste rettidige betalingsdag er en  

 lørdag, søndag eller helligdag, anses den nærmeste  

 følgende hverdag som sidste rettidige betalingsdag.
 Den foreslåede bestemmelse indebærer, at  

 afgift af aktier, tegningsretter til aktier og køberetter til aktier  

 (der ikke er omfattet af § 28), som en medarbejder erhverver i januar  

 måned, skal betales senest den 10. maj.
I det tilfælde, hvor en person modtager aktier,  

 tegningsretter til aktier eller køberetter til aktier fra et andet  

 selskab end det selskab, hvor personen er ansat, hæfter  

 "arbejdsgiverselskabet" efter den foreslåede bestemmelse i  

 stk. 3 for betaling af afgiften.
Reglen foreslås især af  

 hensyn til de tilfælde, hvor aktierne m.v. ydes af et udenlandsk  

 selskab og muligheden for at inddrive afgiften som følge heraf er  

 begrænset i forhold til, hvis aktierne var ydet af et dansk  

 selskab.
 I henhold til den foreslåede bestemmelse i  

 stk. 4 bemyndiges skatteministeren til at fastsætte nærmere  

 regler om opkrævningen m.v. af afgiften.
Det er hensigten, at denne bemyndigelse først og  

 fremmest skal benyttes til at fastsætte regler for, hvordan og  

 hvornår selskabet skal angive afgiften, og hvilke oplysninger  

 angivelsen skal indeholde, herunder at angivelsen skal vedlægges  

 dokumentation for deponering af aktier.
Det er tanken, at angivelserne skal  

 indgives inden for samme frister, som gælder for betalingen af  

 afgiften.
Det er endvidere hensigten, at bemyndigelsen skal anvendes til at  

 pålægge selskabet, hvor modtageren af aktierne er ansat, at  

 indgive en angivelse, selv om aktierne m.v. ydes af et andet selskab.
En  

 sådan regel vil især have betydning, hvor det er et udenlandsk  

 selskab, der yder aktierne m.v.
Til § 28 C, stk. 5 Forslaget indebærer, at de statslige told- og  

 skattemyndigheder er opkrævningsmyndighed i forhold til afgiften.
Det  

 betyder, at selskabet, såfremt afgiften "betales" i form af  

 aflevering eller deponering af aktier, skal dokumentere  

 "indbetalingen" over for Told & Skat.
Det foreslås, at  

 skatteministeren efter forhandling med erhvervsministeren bemyndiges til at  

 fastsætte de nærmere regler om videregivelse til  

 VækstFonden af den modtagne dokumentation.
Det er tanken, at afgiften  

 vedrørende et givet kalenderår skal "overføres"  

 løbende til VækstFonden, efter at "indbetalingen" og  

 angivelsen af afgiften er sket til Told & Skat.
Det er endvidere tanken,  

 at der skal ske en endelig årlig afstemning og afregning af afgiften  

 mellem staten og VækstFonden på grundlag af VækstFondens  

 opgørelse efter den i § 2 foreslåede § 6 A,  

 stk. 5, således at overførte "beløb", der  

 overstiger 25 mill. kr. tilbageføres til staten.
Til § 2 Til § 6 A, stk. 1 VækstFonden modtager den del af afgiften som  

 nævnt i ligninglovens § 28 A, stk. 3, der betales ved  

 deponering eller aflevering af aktier.
Afgiften tilgår  

 VækstFondens egenkapital.
Til § 6 A, stk. 2 Hvis selskabet indbetaler afgiften ved deponering af  

 aktier, skal aktierne efter den foreslåede bestemmelse deponeres i et  

 depot oprettet i et pengeinstitut eller hos en anden værdipapirhandler  

 omfattet af lov om værdipapirhandel m.v.
For hvert selskab skal der etableres et depot.
Alle  

 aktier, som et selskab deponerer til betaling af afgiften, skal deponeres i  

 samme depot i et bestemt pengeinstitut m.v.
Efter forslaget kan der ikke ske overdragelse,  

 pantsætning eller anden råden over de deponerede aktier.
Dette  

 gælder også, hvor købe- eller salgsretter etableres ved  

 indgåelse af aktionæroverenskomster.
Endvidere kan der ikke  

 foretages udlæg i aktierne, ej heller med respekt af deponeringen.
Til § 6 A, stk. 3 Efter den foreslåede bestemmelse skal ejendomsretten  

 til og forvaltningsretten over de deponerede aktier forblive hos selskabet i  

 deponeringsperioden.
Der skal ikke ved deponeringen ske  

 afståelsesbeskatning af disse aktier hos selskabet.
Derimod  

 foreslås det, at alle økonomiske rettigheder vedrørende  

 de deponerede aktier skal overgå til VækstFonden, så  

 længe aktierne ligger i depotet.
VækstFonden stilles  

 således økonomisk, som om den ejede aktierne.
De  

 økonomiske rettigheder vedrørende de deponerede aktier, der  

 overgår til VækstFonden, er nærmere opregnede i  

 bestemmelsens nr. 1-5.
Efter det foreslåede stk. 3, nr. 1, skal  

 udbytter og likvidationsudlodninger vedrørende de deponerede aktier,  

 der måtte blive udbetalt i deponeringsperioden, tilfalde  

 VækstFonden.
I det udbytte, der tilfalder VækstFonden, skal der  

 ikke ske indeholdelse af udbytteskat.
Da VækstFonden anses for omfattet  

 af skattefritagelsesbestemmelsen i selskabsskattelovens § 3,  

 stk. 1, nr. 1, om staten og dens institutioner, skal der i medfør  

 af § 38 i bekendtgørelse nr. 734 af 10. oktober 1998 om  

 opkrævning af indkomstskat for personer m.v. ikke foretages  

 indeholdelse.
Den pågældende bekendtgørelse er bl.a.  

 udstedt i henhold til kildeskattelovens § 65, stk. 4.
Såfremt selskabet i deponeringsperioden foretager en  

 udvidelse af den nominelle aktiekapital, eksempelvis ved en konvertering af  

 overført overskud m.v. til aktiekapital, skal efter det  

 foreslåede stk. 3, nr. 2, de aktier, der kan  

 henføres til de deponerede aktier, tildeles depotet.
Såfremt der  

 er overskydende aktieretter, skal VækstFonden modtage et beløb  

 svarende til aktieretternes værdi.
Denne værdi opgøres til  

 handelsværdien, når der er tale om unoterede aktieretter og som  

 gennemsnitskursen på den sidste handelsdag for aktieretterne, når  

 der er tale om børsnoterede aktieretter.
De nye aktier anses for  

 indgået i depotet på samme tidspunkt som de oprindeligt  

 deponerede aktier.
Såfremt selskabet i deponeringsperioden  

 gennemfører en kapitalforhøjelse ved nytegning med  

 fortegningsret for hidtidige aktionærer, skal VækstFonden efter  

 det foreslåede stk. 3, nr. 3,  tilgodeses i samme forhold  

 som de øvrige aktionærer.
Da selskabet som udgangspunkt har  

 fået kapital ind ved udnyttelsen af de uddelte tegningsretter, skal  

 VækstFonden modtage et beløb svarende til værdien af de  

 tegningsretter, der kan henregnes til de deponerede aktier.
Denne værdi  

 opgøres til handelsværdien ved unoterede tegningsretter og  

 på grundlag af gennemsnitskursen på den sidste handelsdag for  

 tegningsretterne, når der er tale om børsnoterede  

 tegningsretter.
 Såfremt selskabet indenfor deponeringsperioden  

 gennemfører en kapitalnedsættelse, skal udlodninger, der kan  

 henføres til de deponerede aktier, efter det foreslåede  

stk. 3, nr. 4, indbetales til VækstFonden.
Det foreslås i stk. 3, nr. 5, at de  

 deponerede aktier skal kunne indgå i skattefri omstruktureringer  

 på lige fod med selskabets øvrige aktier.
Såfremt de  

 deponerede aktier skal indgå i skattepligtige omstruktureringer, skal  

 de deponerede aktier indløses.
Indløsningen sker ved til  

 VækstFonden at indbetale aktiernes markedsværdi på  

 tidspunktet for omstruktureringen.
 I de tilfælde, hvor skattefri omstruktureringer  

 medfører, at deponerede aktier erstattes af aktier i andre selskaber,  

 overføres frigørelsesadgangen vedrørende de deponerede  

 aktier til disse.
De ombyttede aktier succederer i de oprindeligt deponerede  

 aktiers stilling.
Deponeringsperioden løber således  

 uændret fra deponeringen af de oprindelige aktier.
 Såfremt selskabet indenfor deponeringsperioden vil  

 indgå i en skattefri aktieombytning i henhold til  

 aktieavancebeskatningslovens § 13, skal de deponerede aktier ombyttes  

 med aktier i det erhvervende selskab.
Da der i forbindelse med en skattefri  

 aktieombytning er mulighed for en skævdeling af eventuel  

 kontantvederlæggelse til aktionærerne, foreslås det, at de  

 deponerede aktier tildeles samme forholdsmæssige kontantvederlag som  

 hele aktionærgruppen i det erhvervede selskab.
Kontantvederlaget  

 indbetales til VækstFonden.
 Ved skattefri spaltning, hvor det selskab, af  

 hvilket de deponerede aktier er en del af kapitalen, spaltes og  

 ophører, skal de deponerede aktier erstattes med aktier i de nye  

 udspaltede selskaber, således at der deponeres aktier svarende til den  

 oprindelige ejerandel i de nye selskaber.
 Hvis spaltningen derimod sker uden ophør af  

 selskabet, skal de deponerede aktier suppleres med aktier i det/de nye  

 selskab/er, således at der i depotet bevares aktier svarende til samme  

 ejerandel i det oprindelige selskab og i hvert af de udspaltede  

 selskaber.
Hvor der ved en spaltning sker kontantvederlæggelse,  

 skal de deponerede aktier tildeles kontant udligningssum på lige fod  

 med andre aktionærer, da der ikke ved en spaltning er mulighed for  

 skævdeling af en kontant udligningssum.
Den kontante udligningssum, der  

 tilfalder de deponerede aktier, indbetales til VækstFonden.
Ved skattefri fusion, hvor det selskab, af hvilket  

 de deponerede aktier er en del af kapitalen, fusionerer, og de deponerede  

 aktier er aktier i det fortsættende selskab, vil en fusion ingen  

 indflydelse have på de deponerede aktier.
Såfremt de deponerede  

 aktier derimod er aktier i det ophørende selskab, skal de erstattes af  

 aktier i det fortsættende selskab.
De deponerede aktier skal »ombyttes«  

 i samme forhold som de øvrige aktionærers aktier i det  

 ophørende selskab.
Da der i forbindelse med en fusion er mulighed for  

 skævdeling af eventuel kontantvederlæggelse, foreslås det,  

 at de deponerede aktier tildeles samme forholdsmæssige kontantvederlag  

 som hele aktionærgruppen i det oprindelige selskab.
Kontantvederlaget  

 indbetales til VækstFonden.
Til § 6 A, stk. 4 Bestemmelsen fastlægger reglerne for selskabets  

 adgang til at frigøre de deponerede aktier.
Frigørelse sker  

 ved, at selskabet indløser VækstFonden, hvorefter alle  

 økonomiske rettigheder igen går over til selskabet.  

 Indløsning kan ske ved at betale et beløb svarende til  

 aktiernes handelsværdi på indløsningstidspunktet eller ved  

 at aflevere aktierne til VækstFonden.
Deponeringsperioden løber fra  

 deponeringstidspunktet til udgangen af det 9. kalenderår efter  

 kalenderåret, hvori deponeringen sker.
Den maksimale deponeringsperiode  

 er således 10 år.
Ved indfrielse i deponeringsperioden sondres der mellem  

 børsnoterede og unoterede aktier.
Ved børsnoterede aktier  

 forstås aktier, som er noteret på en fondsbørs i et land  

 indenfor EU/EØS eller på et reguleret marked, der er medlem  

 eller associeret medlem af FIBV, jf. aktieavancebeskatningslovens § 4,  

 stk. 2.
 Såfremt de deponerede aktier er  

børsnoterede, kan der indenfor deponeringsperioden ske  

 indfrielse til den kurs, hvortil der handles på børsen/det  

 regulerede marked.
Såfremt de deponerede aktier er unoterede, og  

 der således ikke sker en løbende værdiansættelse  

 eller omsætning af aktierne, kan der kun ske indfrielse i løbet  

 af deponeringsperioden, såfremt kursen kan fastsættes.
En  

 fastsættelse af kursen i deponeringsperioden betinger, at der er  

 handlet eller indgået bindende aftale mellem ikke-interesseforbundne  

 parter indenfor en måned før den ønskede indfrielse af de  

 deponerede aktier.
Handelen skal omfatte mindst samme nominelle beløb  

 eller, hvor der ikke er en nominel værdi, samme andel af selskabet som  

 de deponerede aktier.
Aktierne skal være i samme aktieklasse.
Selskabet kan altid vælge, om det ved udløbet  

 af deponeringsperioden vil indfri de deponerede aktier ved kontant betaling  

 eller ved at overlade aktierne til VækstFonden, der så vil  

 foranledige aktierne solgt.
VækstFonden skal i denne forbindelse  

 vurdere, om aktierne skal sælges med det samme, eller om der kan  

 forventes opnået en bedre salgspris ved at vente i en periode.
Aktierne  

 må dog ikke i VækstFonden få karakter af egentlige  

 anlægsaktiver.
Til § 6 A, stk. 5 I det omfang VækstFonden modtager mere end 25  

 millioner kr. årligt, tilfalder det overskydende beløb  

 statskassen.
Beløbet opgøres som et årligt gennemsnit af  

 summen af de i dette stk. nævnte kontante betalinger samt  

 værdien af aktier, der overdrages til VækstFonden som  

 ejendom.
 En eventuel overførsel af overskydende beløb  

 til statskassen opgøres på grundlag af det til  

 erhvervsministeren indsendte årsregnskab efter § 9 i lov om  

 VækstFonden.
Til § 6 A, stk. 6 Erhvervsministeren kan fastsætte nærmere  

 regler for VækstFondens opgaver i forbindelse med administration af  

 afgift m.m. efter denne paragraf.
Det drejer sig bl.a. om kontrol med de  

 deponerede aktiers bindingsperiode og værdiansættelse.
Endvidere  

 kan erhvervsministeren efter aftale med skatteministeren fastsætte  

 regler om indberetning.
Til § 3 Til nr. 1 Efter ejendomsværdiskatteloven har  

 alderspensionister adgang til et særligt nedslag i den beregnede  

 ejendomsværdiskat.
Nedslaget reduceres dog, når  

 alderspensionisten har indkomst over en vis størrelse.
Hvis en medarbejder har modtaget aflønning i form  

 af aktier, tegningsretter eller køberetter og efter de  

 foreslåede regler i ligningslovens § 28 A har indgået en  

 aftale med arbejdsgiverselskabet eller et selskab, der er koncernforbundet  

 hermed, om at selskabet betaler medarbejderens skat m.v. af det modtagne,  

 skal det modtagne vederlag ikke medregnes ved indkomstopgørelsen.
Det  

 vil sige, at vederlag af denne karakter ikke vil indgå i  

 opgørelsen af den indkomst, der danner grundlag for beregningen af  

 reduktionen af nedslaget.
 Da det ikke kan afvises, at der vil kunne opstå  

 situationer med alderspensionister, som fortsat arbejder, og som indgår  

 en aftale omfattet af de foreslåede regler i ligningslovens § 28  

 A, foreslås det, at vederlag omfattet af en sådan aftale skal  

 medregnes ved opgørelsen af den indkomst, som danner grundlag for  

 beregningen af reduktionen af nedslaget.
Til § 4 Forslaget er en konsekvens af forslaget under nr. 2, jf.  

 bemærkningerne til det foreslåede § 28 B, stk. 3.
 Efter etableringskontoloven kan indskud på en  

 etableringskonto højest udgøre 25 pct. af indskyderens  

 nettolønindtægt i indkomståret - dog kan der altid  

 indskydes 100.000 kr. af nettolønindtægten.
Hvis en medarbejder har modtaget aflønning i form  

 af aktier, tegningsretter eller køberetter og efter de  

 foreslåede regler i ligningslovens § 28 A har indgået en  

 aftale med arbejdsgiverselskabet eller et selskab, der er koncernforbundet  

 hermed, om at selskabet betaler medarbejderens skat m.v. af det modtagne,  

 skal det modtagne vederlag ikke medregnes ved indkomstopgørelsen, og  

 det kan heller ikke betegnes som en del af medarbejderens kontante  

 løn.
Det betyder, at vederlag af den nævnte karakter ikke  

 umiddelbart vil indgå i opgørelsen af  

 nettolønindtægten i relation til indskud på  

 etableringskonto.
 Hensigten med lovforslaget er, at medarbejderen skal  

 være stillet på samme måde som efter de gældende  

 regler, uagtet at en del af det modtagne vederlag ikke indgår i  

 indkomstopgørelsen på normal vis, jf. bemærkningerne til  

 det foreslåede § 28 B, stk. 3. Det foreslås derfor, at  

 vederlag, som modtages efter de foreslåede regler i ligningslovens  

 § 28 A, skal medregnes ved opgørelsen af  

 nettolønindkomsten.
Til § 5 Til nr. 1 Der er tale om en redaktionel præcisering af, at den  

 gældende indberetningsbemyndigelse vedrørende beskatning af  

 køberetter efter ligningslovens § 28 ikke kun omfatter  

 køberetter til aktier, men også køberetter til  

 anparter.
Til nr. 2 Der er for det første tale om en redaktionel  

 præcisering af, at den gældende indberetningsbemyndigelse  

 vedrørende beskatning af køberetter, der ikke beskattes efter  

 ligningslovens § 28, men overdrages som vederlag inden for samme kreds  

 af aftaleparter som nævnt i ligningslovens § 28, ikke kun omfatter  

 køberetter til aktier, men også køberetter til  

 anparter.
 Der foreslås derudover dels en tydeliggørelse  

 af den gældende § 7 A, stk. 2, nr. 11, dels en udvidelse af  

 indberetningspligten til også at omfatte køberetter, der er ydet  

 af selskaber i udlandet, hvormed det selskab, hvori erhververen arbejder  

 m.m., er koncernforbundet.
Den gældende indberetningspligt efter § 7 A,  

 stk. 2, nr. 11, omfatter køberetter, der ikke er omfattet af  

 ligningslovens § 28, det vil sige køberetter til aktier eller  

 anparter i andre selskaber end det, hvor erhververen arbejder m.m., eller  

 hermed koncernforbundne selskaber.
Men køberetten skal være ydet  

 af det selskab, hvor erhververen arbejder m.m., eller af et hermed  

 koncernforbundet selskab.
 Efter forslaget kan skatteministeren i tilfælde,  

 hvor køberetten er ydet af et selskab i udlandet, pålægge  

 det selskab, hvor erhververen arbejder m.m., en indberetningspligt herom.
 Hermed bringes bestemmelsen i overensstemmelse med  

 skattekontrollovens § 7 A, stk. 2, nr. 10, der vedrører  

 indberetning om ydelse af køberetter, der er omfattet af  

 ligningslovens § 28.
Til nr. 3 Efter forslaget bemyndiges skatteministeren til at  

 pålægge arbejdsgivere i forbindelse med den årlige  

 lønindberetning til de statslige told- og skattemyndigheder at oplyse  

 om værdien af aktier og anparter samt tegningsretter og  

 køberetter hertil i det selskab, hvor erhververen er ansat, eller i et  

 med dette selskab koncernforbundet selskab, jf. ligningslovens § 28 A,  

 stk. 1 og 2.
Indberetning efter denne bestemmelse skal dog kun  

 foretages, hvis der tillige som nævnt i ligningslovens § 28 A,  

 stk. 1, er indgået en aftale med erhververen om betaling af en  

 afgift til dækning af erhververens skat af vederlaget.
Denne aftale kan  

 være indgået med det selskab, hvor erhververen er ansat, uanset  

 om vederlaget er ydet af dette selskab.
Alternativt kan aftalen være  

 indgået med det selskab, der har ydet vederlaget.
Uanset om vederlaget er ydet af det selskab, hvor  

 erhververen er ansat, eller af et dermed koncernforbundet selskab, kan  

 indberetningspligten pålægges det selskab, hvor erhververen er  

 ansat.
Dette gælder, uanset om det ydende selskab er  

 hjemmehørende her i landet eller i udlandet.
Arbejdsgiverselskabet  

 skal i givet fald fremskaffe de oplysninger, der skal indberettes, fra  

 yderselskabet.
Den værdi, der skal indberettes, er som udgangspunkt  

 værdien af vederlaget på retserhvervelsestidspunktet.
Men i de  

 tilfælde, hvor vederlaget er ydet som en køberet som nævnt  

 i ligningslovens § 28, skal værdien opgøres til  

 værdien af køberetten på udnyttelsestidspunktet.
Til § 6 Forslaget er en konsekvens af forslaget under nr. 2, jf.  

 bemærkningerne til det foreslåede § 28 B, stk. 3.
 Det særlige fradrag til sømand beregnes for  

 en dels vedkommende som en procentdel af skatteyderens erhvervede  

 lønindtægt.
 Hvis en medarbejder har modtaget aflønning i form  

 at aktier, tegningsretter eller køberetter og efter de  

 foreslåede regler i ligningslovens § 28 A har indgået en  

 aftale med arbejdsgiverselskabet eller et selskab, der er koncernforbundet  

 hermed, om at selskabet betaler medarbejderens skat m.v. af det modtagne,  

 skal det modtagne vederlag ikke medregnes ved indkomstopgørelsen, og  

 det kan heller ikke betegnes som en del af medarbejderens  

 lønindtægt.
 Hensigten med lovforslaget er, at medarbejderen skal  

 være stillet på samme måde som efter de gældende  

 regler, uagtet at en del af det modtagne vederlag ikke indgår i  

 indkomstopgørelsen på normal vis, jf. bemærkningerne til  

 det foreslåede § 28 B, stk. 3. Det foreslås derfor, at  

 vederlag, som modtages efter de foreslåede regler i ligningslovens  

 § 28 A, skal medregnes ved opgørelsen af  

 lønindtægt.
Til § 7 Til stk. 1 Det foreslås, at loven træder i kraft dagen  

 efter bekendtgørelsen i Lovtidende.
Til stk. 2 Det foreslås, at bestemmelsen i § 1, nr. 1, om  

 ændring af ligningslovens § 9 C, stk. 4, har virkning fra og  

 med indkomståret 2002. Det skyldes, at ligningslovens § 9 C,  

 stk. 4, har virkning fra og med indkomst-året 2002, jf. § 3,  

 stk. 1 og 2, i lov nr. 427 af 26. juni 1998.
Til stk. 3 Det foreslås, at reglerne om, at selskabet kan  

 betale medarbejderens skat m.v. ved indbetaling af en afgift, skal have  

 virkning for aktier og tegningsretter, der erhverves den 1. januar 2001 eller  

 senere, og for køberetter, der erhverves eller udnyttes den 1. januar  

 2001 eller senere.
 Det foreslås endvidere, at reglerne om, at vederlag,  

 hvoraf der betales afgift efter ligningslovens §§ 28 A-C, skal medregnes  

 ved indkomstopgørelser, der danner grundlag for særlige fradrag  

 m.m., skal have virkning for aktier og tegningsretter, der erhverves den 1.  

 januar 2001 eller senere, og for køberetter, der erhverves eller  

 udnyttes den 1. januar 2001 eller senere.
 Endelig foreslås det, at skatteministeren fra samme  

 tidspunkt skal kunne pålægge indberetningspligt om værdien  

 af et sådant vederlag efter den foreslåede § 7 A,  

 stk. 2, nr. 12, i skattekontrolloven.
Til stk. 4 Det foreslås, at reglerne om VækstFondens  

 modtagelse af den del af afgiften efter ligningslovens §§ 28 A-C, der  

 betales ved aflevering eller deponering af aktier, skal have virkning for  

 afgift, der forfalder til betaling den 1. januar 2001 eller senere.
Til stk. 5 Det foreslås, at bemyndigelsen af skatteministeren  

 til at pålægge indberetningspligt efter den foreslåede  

 § 7 A, stk. 2, nr. 11, 2. pkt., i skattekontrolloven  

 vedrørende køberetter fra selskaber i udlandet tillægges  

 virkning for køberetter, der er ydet fra og med den 1. januar  

 2001.
Bilag 1 Høringssvar og kommentarer hertil vedr.  

 lovforslaget Organisation Bemærkninger Kommentarer Advokatrådet Rådet mener, at det bør overvejes tillige at give adgang til  

 at indbetale afgiften ved deponering af tegningsretter.
Det vil være formentlig være i de færreste  

 tilfælde, at der forløber så lang tid fra medarbejderen  

 har erhvervet tegningsretten til den udnyttes, at det kan svare sig at  

 deponere tegningsretter i stedet for aktier.
Hertil kommer, at det vil blive  

 administrativt besværligt og indebærer en unødvendig  

 komplicering, såfremt VækstFonden ud over aktier også skal  

 holde øje med tegningsretter.
 Det anføres, at den foreslåede regel i § 6 A,  

 stk. 3, nr. 3, om kapitalforhøjelser og tegningsretter ikke tager  

 højde for unoterede tegningsretter.
Reglen er blevet ændret, således at det fremgår, at  

 beløbet opgøres på grundlag af handelsværdien,  

 når der er tale om unoterede tegningsretter.
Foreligger der handler af  

 disse tegningsretter mellem uafhængige parter, vil disse kunne danne  

 grundlag for værdiansættelsen.
Amtsrådsforeningen Ingen bemærkninger Arbejderbevægelsens Erhvervsråd Har ikke afgivet bemærkninger Dansk Handel & Service DHS er positiv over for udspillet, men mener, at det vil være en  

 bedre løsning i stedet at lempe beskatningen ved at flytte  

 beskatningstidspunktet til det tidspunkt, hvor aktierne sælges og med  

 beskatning som aktieavance.
Ved den foreslåede ordning løses de likviditetsmæssige  

 forhold, der har været fremført som værende det store  

 problem.
Aktier m.v., der modtages som vederlag som led i et  

 ansættelsesforhold, udgør et lønaccessorie og bør  

 beskattes som det de er nemlig løn.
Det er vurderingen, at det ikke er  

 muligt at fastholde denne vigtige præmis, hvis beskatningstidspunktet  

 flyttes til det tidspunkt, hvor aktierne sælges.
 Det påpeges, at selskabslovningens regler om egne aktier synes at  

 indeholder en væsentlig barriere for udbredelsen af den  

 foreslåede ordning.
Det er opfattelsen, at ordningen vil kunne fungere i samspil med  

 selskabslovgivningens regler.
Eksempelvis kan et aktieselskab modtage egne  

 aktier ved en fondsaktieemission, idet der her ikke er tale om aktier, der  

 tegnes, men om aktier, der tildeles vederlagsfrit.
Et aktieselskab kan  

 endvidere modtage egne aktier ud over de 10 pct. af aktiekapitalen, hvis  

 aktierne modtages vederlagsfrit.
Det Danske Handelskammer Lovforslaget anses i det store og hele for kærkomment.
DDH er dog af  

 den principielle opfattelse, at skatten først bør  

 opgøres og betales på det tidspunkt, hvor medarbejderen  

 sælger aktierne.
 Se kommentarerne til Dansk Handel & Service samt Foreningen af  

 Registrerede Revisorer.
 Der peges endvidere på samspillet med selskabslovgivningens regler  

 om egne aktier.
 Se kommentarerne til Dansk Handel & Service.
Erhvervenes Skattesekretariat Det er opfattelsen, at det vil være en bedre og enklere  

 løsning i stedet at udskyde beskatningen på det tidspunkt, hvor  

 aktierne sælges.
 Se kommentarerne til Dansk Handel & Service samt Foreningen af  

 Registrerede Revisorer.
 Det anføres, at der bør være adgang til at  

 frigøre unoterede aktier i løbet af deponeringsperioden blot  

 ved at henholde sig til en værdiansættelse efter den vejledende  

 anvisning fra Ligningsrådet.
Deponeringsperioden er fastsat under hensyntagen til, at ordningen  

 primært er rettet mod nye innovative virksomheder, hvor der må  

 forventes at gå en vis årrække før ideerne er  

 modnet.
Der er på den baggrund fastsat en minimumsperiode på 8  

 år.
Minimumsperioden skal sikre, at staten/VækstFonden ikke  

 bliver købt ud på et tidspunkt, hvor det alene er til fordel for  

 selskabet.
Adgangen til frigørelse ved handler og bindende tilbud er  

 alene indført for at sikre, at deponeringen ikke er til hinder for  

 omstruktureringer.
Finansrådet Rådet foreslår, at deponeringsperioden for unoterede aktier  

 nedsættes til 5 år.
 Se kommentarerne til Erhvervenes Skattesekretariat.
Foreningen af Registrerede Revisorer Det er FRR s opfattelse, at den foreslåede ordning ikke i  

 tilstrækkeligt omfang tilgodeser de fremsatte ønsker.
I stedet  

 foreslås en model, hvorefter beskatningen først udløses,  

 når aktierne sælges.
 Se kommentarerne til Dansk Handel og Service.
Det er FRR s opfattelse, at de fremførte betænkeligheder  

 vedrørende fusionsdirektivet og dobbeltbeskatningsoverenskomster kan  

 imødegås.
Derudover foreslås det, at der som et yderligere  

 værn mod skatteundgåelse indføres en deponeringsordning  

 til sikring af skattebetalingen.
Da de successionsregler, som »stiller sig i vejen«, er styret af  

 fusionsdirektivet, er råderummet så lille, at en løsning  

 ikke er fundet mulig.
Medarbejderne vil ofte have sammenfaldende interesser,  

 hvorfor problemet i forhold til successionsreglerne ikke blot kan anskues i  

 forhold til den enkelte medarbejder.
Problemerne med hensyn til  

 dobbeltbeskatningsoverenskomsterne kan ikke løses ved hjælp af  

 regler om fraflytningsbeskatning. Årsagen er, at problemerne relaterer  

 sig til den situation, hvor en begrænset skattepligtig  

 (lønmodtager) modtager aktier m.v. som led i aflønningen.  

 Problemet i forhold til successionsreglerne er, at beskatningstidspunktet kan  

 skubbes i det uendelige og i forhold til dobbeltbeskatningsoverenskomsterne,  

 at Danmark mister beskatningsretten.
En deponeringsordning synes vanskeligt  

 at kunne imødegå disse problemer.
Foreningens af Statsautoriserede Revisorer FSR ser positivt på lovændringen, men mener, at der bør  

 arbejdes på en enklere model.
 Se kommentarerne til Dansk Handel & Service samt Foreningen af  

 Registrerede Revisorer.
 Det ønskes bekræftet, at en deponering af aktier ikke er til  

 hinder for sambeskatning efter selskabsskattelovens § 31.
 Det kan bekræftes, at et valg af deponeringsordningen ikke vil  

 forhindre adgangen til sambeskatning efter selskabsskattelovens  

 § 31.
 Der peges på, at det er vigtigt at tage højde for risikoen  

 for international dobbeltbeskatning ved salg af aktierne efter fraflytning  

 til udlandet.
 Problemstillingen vedrører spørgsmålet om, hvilken  

 anskaffelsessum for aktierne det tilflyttede land vil anerkende.  

 Løsningen bør derfor findes i det pågældende land.  

 Ligesom Danmark har regler om, at anskaffelsessummen ved tilflytning er  

 kursværdien på tilflytningstidspunktet, gælder dette  

 formentlig også for en del andre lande.
 Det foreslås, at det i relation til tegningsretter bliver muligt at  

 udskyde afgiftsbetalingen til det tidspunkt, hvor tegningsretten  

 udnyttes.
Ordningen indebærer en anden måde at betale medarbejderens  

 skat af modtagne aktier m.v.
Beskatningstidspunktet ændres ikke.
Derfor  

 er betalingstidspunktet sammenfaldende med det år, for hvilke  

 medarbejderne ellers skulle have betalt skat af det modtagne.
 Det findes betænkeligt at pålægge arbejdsgiverselskaber  

 en oplysningspligt m.m., hvor aktierne m.v. er ydet af det udenlandske  

 moderselskab.
 Reglen er fundet nødvendig under hensyntagen til, at det kan  

 være forbundet med vanskeligheder for de danske skattemyndigheder at  

 få de relevante oplysninger, når der er et udenlandsk selskab  

 involveret.
 Det ønskes uddybet, hvorvidt udtrykket konkret modstående  

 interesser indebærer en anden retstilling end udtrykket  

 ikke-interesseforbundne parter.
 Der ligger en anden retstilling i udtrykket, idet man godt kan forestille  

 sig at ellers ikke-interesseforbundne parter i en given konkret situation  

 ikke har modstående interesser.
 Der peges endvidere på samspillet med selskabslovgivningens regler  

 om egne aktier.
 Se kommentarerne til Dansk Handel & Service.
Frederiksberg Kommune Ingen bemærkninger Håndværksrådet Har ikke afgivet bemærkninger IT-Brancheforeningen Ingen bemærkninger Kommunernes Landsforening KL tager forbehold over for det forhold, at der ikke er anført  

 administrative konsekvenser for kommunerne, idet der på grundlag af  

 lovforslaget må forventes ændringer i de administrative  

 procedure.
Det er opfattelsen, at lovforslaget vil have ret små administrative  

 konsekvenser for kommunerne.
I lovforslaget ligger, at vederlag i form af  

 aktier m.v., hvor der betales afgift, skal holdes ude af  

 indkomstopgørelsen, og at afgiftsbetalingen og hvad deraf  

 følger, bliver et spørgsmål mellem selskabet, Told &  

 Skat og VækstFonden.
For kommunerne vil opgaven stort set komme til at  

 bestå i, at de skal modtage meddelelse om, at det  

 pågældende vederlag er valgt beskattet efter den  

 pågældende ordning.
 Da der ikke i forbindelse med nærværende lovforslag foreligger  

 en endelig opgørelse over, hvilke konsekvensændringer  

 lovforslaget kan give anledning til i andre love, bl.a. i relation til  

 opgørelsen af indkomstgrundlag, har det ikke været muligt  

 allerede nu at vurdere eventuelle administrative konsekvenser for kommunerne  

 som følge heraf.
Københavns Kommune Det bør efter kommunen s opfattelse overvejes at indføre en  

 fraflytterbeskatning på køberetter, for så vidt  

 angår den beskatning, der er omfattet af reglerne i ligningslovens  

 § 28.
Man er opmærksom på, at der kan være behov for at  

 indføre et sådant regelsæt.
Af tidsmæssige  

 årsager vil et eventuelt forslag herom i givet fald først kunne  

 forventes fremsat i næste folketingssamling.
 Det er efter kommunens opfattelse ikke indlysende, hvorledes vederlag i  

 form af køberetter er omfattet af den begrænsede  

 skattepligt.
 Man er opmærksom på problemstillingen.
 Kommunen gør endvidere opmærksom på, at der må  

 etableres de fornødne administrative procedurer til sikring af en  

 gennemførelse af de ændringer i andre love vedrørende  

 opgørelse af indkomstgrundlag, som kommunerne står for  

 administrationen af.
 Det skal bemærkes, at det er hensigten at etablere en form for  

 register, hvorfra kommunerne kan trække oplysning om størrelsen  

 af det af medarbejderen modtagne vederlag omregnet efter reglen i det  

 foreslåede § 28 B, stk. 3, i ligningsloven.
Ledernes Hovedorganisation Efter organisationens opfattelse er det unødvendigt og  

 uhensigtsmæssigt at lave en konstruktion, som den der ligger i  

 lovforslaget.
I stedet foreslås en ordning, hvor beskatningen udskydes  

 til det tidspunkt, hvor aktierne sælges og således at der alene  

 bliver tale om beskatning som aktieavance.
 Se kommentarerne til Dansk Handel & Service samt Foreningen af  

 Registrerede Revisorer.
Skattechefforeningen Kun bemærkninger af teknisk/redaktionel karakter.
Skatterevisorforeningen Det anføres, at man kan overveje at stramme  

 ikrafttrædelsesbestemmelsen, således at den nye ordning kun kan  

 finde anvendelse i forhold til aftaler, der er indgået under  

 iagttagelse af reglerne i den foreslåede ordning eller som er  

 ændret under hensyntagen til den foreslåede ordning.
Efter lovforslaget skal den nye ordning have virkning for aktier m.v., der  

 erhverves den 1. januar 2001 eller senere.
Det er fundet mest  

 hensigtsmæssigt, at den nye ordning kan vælges for alle de  

 tilfælde, hvor erhvervelsen og dermed beskatningstidspunktet  

 indtræder efter denne dato.
Da selve tidspunktet for aftalen om  

 tildeling af aktier m.v. normalt ikke er tillagt skattemæssig  

 betydning, findes dette at ville indebære en unødig  

 komplicering.
 Foreningen finder det betænkeligt, at tvister mellem  

 skattemyndigheder og aftaleparterne skal gå uden om det kommunale  

 klagesystem, i og med at arbejdsgiver og medarbejder kan have sammenfaldende  

 interesser i at værdiansætte unoterede aktier lavest muligt.
Ordningen er opbygget på den måde, at medarbejderen efter at  

 have indgået en aftale med selskabet om selskabets betaling af en  

 afgift til dækning af skatten af det af medarbejderen modtagne  

 vederlag, principielt ikke behøver at interessere sig mere for sagen.  

 Der er herefter alene tale om et mellemværende mellem selskabet og Told  

 & Skat svarende til situationen med selskabets indeholdelse af skat af  

 løn, der udbetales kontant.
Denne fordel for medarbejderen vil  

 gå tabt, såfremt denne i stedet skal medregne det modtagne  

 vederlag ved indkomstopgørelsen med kontrol og klage i det kommunale  

 system.
Det er samtidig opfattelsen, at arbejdsgiverkontrollen vil være  

 i stand til håndtere opgaven med at kontrollere om afgiften er korrekt  

 opgjort.
 Vedrørende kravet til tidspunktet for indgåelsen af den  

 skriftlige aftale foreslår foreningen, at man i stedet nøjes med  

 at kræve at aftalen er skriftlig og eventuelt at denne skulle  

 være indgået inden fristen for indbetaling af afgiften.
I lovforslaget er reglen ændret, således at det er gjort til  

 en betingelse, at den skriftlige aftale er indgået inden udløbet  

 af det kvartal, hvori erhvervelsen/udnyttelsen sker.
Med reglen ønskes  

 bl.a. at undgå situationer, hvor en indbetalt afgift, der er  

 overført til VækstFonden, skal tilbageføres, fordi  

 aftalen alligevel aldrig indgås.
Bilag 2 Lovforslaget sammenholdt med gældende lov Gældende formulering Lovforslaget § 1 I lov om påligningen af indkomstskat til staten (ligningsloven), jf.  

 lovbekendtgørelse nr. 28 af 18. januar 2000, som senest ændret  

 ved § 3 i lov nr. 105 af 14. februar 2000, foretages følgende  

 ændringer:
§ 9 C. - - - 1. I § 9 C, stk. 4, 4. pkt., indsættes efter  

 »§ 10«: »med tillæg af vederlag omfattet af § 28 A omregnet  

 efter § 28 B, stk. 3,«.
Stk. 4. Skattepligtige med en indkomst, der ikke overstiger  

 136.100 kr., kan fra og med indkomståret 2002 yderligere  

 fratrække 25 pct. af befordringsfradraget som opgjort efter  

 stk. 1-3, dog højst 6.000 kr.
Skattepligtige med en indkomst, der  

 overstiger 136.100 kr., kan fra og med indkomståret 2002 yderligere  

 fratrække 25 pct. af befordringsfradraget som opgjort efter  

 stk. 1-3, dog højst 6.000 kr.
Procentsatsen og  

 maksimumsbeløbet på 6.000 kr. efter 2. pkt. reduceres med  

 henholdsvis 0,5 procentpoint og 2,0 pct. pr. 1.000 kr., som indkomsten  

 overstiger 136.100 kr.
Indkomsten efter 1.-3. pkt. opgøres efter lov  

 om en arbejdsmarkedsfond § 8, stk. 1, litra a, b, d og e, og  

 § 10 samt ydelser, der udbetales af en arbejdsløshedskasse efter  

 lov om arbejdsløshedsforsikring m.v., dagpengegodtgørelser for  

 1. og 2. ledighedsdag, der udbetales af arbejdsgivere i henhold til § 84  

 i lov om arbejdsløshedsforsikring m.v., og dagpenge efter lov om  

 dagpenge ved sygdom eller fødsel bortset fra dagpenge, der erstatter  

 B-indkomst eller ydes som frivillig sikring efter lovens § 20.  

 Indkomstbeløbet på 136.100 kr. reguleres efter  

 personskattelovens § 20.
- - - 2. Efter § 28 indsættes:
»§ 28 A.
En person, der som led i et ansættelsesforhold  

 har modtaget vederlag i form af aktier, tegningsretter til aktier eller  

 køberetter til aktier af enten det selskab, hvor personen er ansat,  

 eller fra et selskab, der er koncernforbundet med dette selskab, jf.  

 kursgevinstlovens § 4, stk. 2, kan indgå en skriftlig aftale  

 med det selskab, hvor vedkommende er ansat, eller det selskab, hvor aktien,  

 tegningsretten eller køberetten er modtaget fra, om at selskabet  

 betaler en afgift, jf. stk. 3, til dækning af den skat m.v., som  

 medarbejderen ellers skulle have betalt af det modtagne vederlag.
Ved det  

 modtagne vederlag forstås summen af værdien af de aktier m.v.,  

 som medarbejderen modtager direkte, og den afgift, som selskabet betaler, jf.  

 § 28 B, stk. 1.
Stk. 2. Det er en betingelse for anvendelse af reglerne i  

 stk. 1, at de modtagne aktier, tegningsretter og køberetter, er  

 aktier i det selskab, hvor personen er ansat eller i et selskab, der er  

 koncernforbundet med dette selskab, jf. kursgevinstlovens § 4,  

 stk. 2, eller giver ret til at tegne eller erhverve aktier i de  

 nævnte selskaber.
For køberetter omfattet af § 28 er det  

 yderligere en betingelse, at køberetten udnyttes til erhvervelse af  

 aktier.
Det er endvidere en betingelse, at den skriftlige aftale er  

 indgået inden udløbet af det kvartal, hvori medarbejderen har  

 erhvervet aktierne, tegningsretterne eller køberetterne.
For  

 køberetter omfattet af § 28 er det en betingelse, at den  

 skriftlige aftale er indgået inden udløbet af det kvartal, hvori  

 medarbejderen har udnyttet køberetten.
 Stk. 3. Når der er indgået en skriftlig aftale  

 mellem selskab og medarbejder om betaling af en afgift af det samlede  

 vederlag, jf. stk. 1, kan det selskab, der har indgået aftalen med  

 medarbejderen, indbetale afgiften på en af følgende  

 måder:
 1) Kontant.
 2)	Ved aflevering af aktier.
 3)	Ved deponering af aktier.
Stk. 4. Hvor selskabet vælger at indbetale afgiften ved  

 aflevering eller deponering af aktier, skal der afleveres henholdsvis  

 deponeres aktier med en kursværdi svarende til den opgjorte afgift.
De  

 aktier, der afleveres henholdsvis deponeres, skal være i samme selskab  

 og skal have samme rettigheder, som de aktier medarbejderen modtager eller  

 kan erhverve i henhold til de modtagne tegningsretter eller  

 køberetter.
 Stk. 5. Såfremt selskabet betaler afgift efter reglerne  

 i stk. 3, bortfalder selskabets ret efter statsskattelovens § 6,  

 litra a, til at fradrage den del af de udgifter, der er forbundet med ydelsen  

 af de pågældende aktier eller køberetter, som svarer til  

 aktiernes værdi ved medarbejderens erhvervelse henholdsvis  

 køberetternes værdi ved medarbejderens erhvervelse eller  

 udnyttelse.
Stk. 6. Frigøres de deponerede aktier ved kontant  

 betaling af kursværdien, jf. § 6 A, stk. 4, i lov om  

 VækstFonden, anses frigørelsen for en afståelse omfattet  

 af aktieavancebeskatningslovens regler, idet selskabet dog ikke skal medregne  

 fortjeneste og tab ved opgørelsen af den skattepligtige indkomst.
Ved  

 opgørelse af fortjeneste eller tab efter aktieavancebeskatningslovens  

 regler ved en senere afståelse af aktier i selskabet skal selskabet  

 medregne kursværdien ved frigørelsen af de deponerede aktier i  

 anskaffelsessummen.
§ 28 B.
Afgiften efter § 28 A, stk. 3, udgør  

 40 pct. af værdien af det vederlag, jf. § 28 A, stk. 1, 2.  

 pkt., som medarbejderen modtager.
 Stk. 2. Ved opgørelsen af medarbejderens skattepligtige  

 indkomst medregnes ikke vederlag, hvoraf der betales afgift efter reglerne i  

 § 28 A.
 Stk. 3. Hvor det modtagne vederlag, jf. § 28 A,  

 stk. 1, 2. pkt., efter andre bestemmelser skal indgå i  

 medarbejderens indkomstgrundlag m.v., omregnes det til den værdi,  

 vederlaget ville have haft, såfremt der ikke var indgået en  

 aftale efter reglerne i § 28 A, ved at gange det modtagne vederlag med  

 100/68.
§ 28 C.
Reglerne i kildeskatteloven og opkrævningsloven  

 om betaling, rente, gebyrer, kontrol, inddrivelse, klage og straf m.v.  

 vedrørende indeholdelse af A-skat finder med de i stk. 2-4  

 nævnte undtagelser tilsvarende anvendelse for afgiften efter § 28  

 B, stk. 1.
Stk. 2. Afgiftsperioden er kvartalet.
Afgiften forfalder til  

 betaling den 1. i den første måned efter udløbet af det  

 kvartal, hvori opgørelsen af det samlede vederlag skal foretages, jf.  

 § 28 A, stk. 1, 2. pkt., med seneste rettidige betalingsdag den 10.  

 i den efterfølgende måned.
 Stk. 3. Er aktier, tegningsretter til aktier eller  

 køberetter til aktier modtaget fra et andet selskab end det selskab,  

 hvor modtageren er ansat, hæfter sidstnævnte selskab for betaling  

 af afgiften.
 Stk. 4. Skatteministeren kan fastsatte nærmere regler om  

 opkrævning m.v. af afgiften, herunder at angivelse af afgiften skal  

 indgives af det selskab, hvor modtageren af aktier, tegningsretter til aktier  

 eller køberetter til aktier er ansat.
Stk. 5. Afgift omfattet af § 28 A, stk. 3, nr. 2  

 eller 3, overføres via de statslige told- og skattemyndigheders  

 foranstaltning til VækstFonden.
Skatteministeren fastsætter efter  

 forhandling med erhvervsministeren nærmere regler om  

 overførslen, herunder om tilbageførelse af overskydende  

 beløb til statskassen, jf. lov om VækstFonden § 6 A,  

 stk. 5.« § 2 I lov om VækstFonden, jf. lovbekendtgørelse nr. 172 af 23.  

 marts 1999, foretages følgende ændring:
 1. Efter § 6 indsættes:
»§ 6 A.
VækstFonden modtager den del af afgiften som  

 nævnt i ligningslovens § 28 A, stk. 3, som betales ved  

 aflevering eller ved deponering af aktier.
Stk. 2. Et selskab, som foretager deponering efter  

 ligningslovens § 28 A, stk. 3, nr. 3, skal til brug for  

 deponeringen oprette et depot i et pengeinstitut eller hos en anden  

 værdipapirhandler omfattet af lov om værdipapirhandel m.v.
Der  

 kan ikke foretages udlæg i eller ske overdragelse, pantsætning  

 eller anden økonomisk råden over de deponerede aktier.
 Stk. 3. Selskabet bevarer ejendomsretten til de deponerede  

 aktier, idet følgende rettigheder m.v. dog tilkommer  

 VækstFonden:
 1)	Udbytte af de deponerede aktier, der udloddes i deponeringsperioden,  

 tilfalder VækstFonden.
2)	Såfremt der foretages en fondsemission i deponeringsperioden,  

 skal det yderligere antal aktier, som kan henføres til de deponerede  

 aktier, ligeledes deponeres.
Er der overskydende aktieretter, skal selskabet  

 ved unoterede aktieretter betale et beløb svarende til  

 handelsværdien og ved børsnoterede aktieretter et beløb  

 opgjort på grundlag af gennemsnitskursen på den sidste handelsdag  

 for aktieretterne til VækstFonden.
Fondsaktierne anses for deponeret  

 på samme tidspunkt som de oprindeligt deponerede aktier.
3)	Gennemføres en kapitalforhøjelse ved nytegning i  

 deponeringsperioden med fortegningsret for hidtidige aktionærer, skal  

 værdien af de tegningsretter, som kan henføres til de deponerede  

 aktier, indbetales til VækstFonden.
Ved unoterede tegningsretter  

 opgøres beløbet til handelsværdien, og ved  

 børsnoterede tegningsretter opgøres beløbet på  

 grundlag af gennemsnitskursen på den sidste handelsdag for  

 tegningsretterne.
 4)	Gennemføres en kapitalnedsættelse i  

 deponeringsperioden, skal udlodninger som følge af  

 kapitalnedsættelsen, der kan henføres til de deponerede aktier,  

 indbetales til VækstFonden.
5)	Gennemføres en aktieombytning omfattet af  

 aktieavancebeskatningslovens § 13 eller en fusion eller spaltning  

 omfattet af fusionsskattelovens regler i deponeringsperioden, skal det antal  

 aktier, som kan henføres til de oprindeligt deponerede aktier,  

 ligeledes deponeres.
Hvis der udbetales en kontant udligningssum som  

 følge af en skattefri aktieombytning eller fusion, skal hele den del  

 af udligningssummen, som kan henføres til de deponerede aktier,  

 indbetales til VækstFonden.
Stk. 4. Såfremt aktierne er børsnoterede, jf.  

 aktieavancebeskatningslovens § 4, stk. 2, kan selskabet  

 frigøre de deponerede aktier mod betaling af aktiernes aktuelle  

 kursværdi.
Er aktierne unoterede, kan selskabet ligeledes  

 frigøre de deponerede aktier mod betaling af aktiernes aktuelle  

 kursværdi, idet de deponerede aktier dog først kan  

 frigøres 8 år efter udløbet af det kalenderår,  

 hvori deponeringen er foretaget.
Dog kan aktierne frigøres før  

 dette tidspunkt, såfremt selskabets aktier har været handlet,  

 eller der foreligger et bindende tilbud vedrørende erhvervelse af  

 aktier i selskabet, og handelen eller det bindende tilbud er foretaget  

 henholdsvis afgivet inden for en periode på 1 måned før  

 den ønskede frigørelse.
Endvidere er det en betingelse, at  

 handelen eller tilbuddet omfatter aktier med mindst samme pålydende  

 værdi som de deponerede aktier, eller hvor aktierne ikke har en  

 pålydende værdi, at handelen m.m. omhandler aktier, der  

 udgør mindst samme andel af selskabets kapital som de deponerede  

 aktier.
Reglerne i 3. og 4. pkt. finder ikke anvendelse, såfremt  

 handelen eller det bindende tilbud omhandler overdragelse af aktier til et  

 selskab, der er koncernforbundet, jf. kursgevinstlovens § 4,  

 stk. 2, med selskabet eller overdragelse af aktier til personer, hvor  

 der ikke foreligger konkret modstående interesser.
Uanset om aktierne  

 er børsnoterede eller unoterede, skal deponeringen være afviklet  

 senest 9 år efter udløbet af det kalenderår, hvori  

 deponeringen er foretaget.
Afviklingen kan enten ske kontant eller mod  

 aflevering af de deponerede aktier.
Stk. 5. I det omfang VækstFonden efter denne bestemmelse  

 modtager mere end 25 millioner kr. årligt, tilfalder det overskydende  

 beløb statskassen.
Ved opgørelsen af dette beløb  

 indgår 1)	kursværdi af modtagne aktier, jf. stk. 1, 2)	udbytter, jf. stk. 3, nr. 1, 3)	salgspris for aktieretter, jf. stk. 3, nr. 2, 4)	værdi af tegningsretter, jf. stk. 3, nr. 3, 5)	udlodninger, jf. stk. 3, nr. 4, 6)	kontant udligningssum, jf. stk. 3, nr. 5, 7)	kontant betaling for frigørelse af deponering, jf.  

 stk. 3, nr. 5, og 8)	kursværdi af afleverede aktier, jf. stk. 3, nr. 5.
Stk. 6. Erhvervsministeren kan fastsætte nærmere  

 regler for VækstFondens opgaver i forbindelse med administration af  

 afgift indbetalt i henhold til ligningslovens § 28 A, stk. 3.  

 Erhvervsministeren kan efter aftale med skatteministeren fastsætte  

 regler om indberetning om afgiften m.m. til de statslige told- og  

 skattemyndigheder, udover hvad der følger af § 7 A i  

 skattekontrolloven.« § 3 I lov om en kommunal og amtskommunal ejendomsværdiskat  

 (ejendomsværdiskatteloven), jf. lovbekendtgørelse nr. 721 af 14.  

 september 1999, som ændret ved lov nr. 773 af 15. oktober 1999 og  

 § 5 i lov nr. 958 af 20. december 1999, foretages følgende  

 ændring:
§ 10. Nedslaget efter § 8 reduceres med den i § 17,  

 stk. 4, angivne procent af et beløb, som opgøres som den  

 del af den skattepligtiges personlige indkomst med tillæg af positiv  

 kapitalindkomst og positiv aktieindkomst bortset fra udbytteindkomst op til  

 5.000 kr., hvori der er indeholdt endelig udbytteskat, der overstiger et  

 grundbeløb på (i 1987-niveau) 95.550 kr.
Er den skattepligtige  

 gift og var ægtefællerne samlevende ved udgangen af  

 indkomståret, reduceres nedslaget med den i § 17, stk. 4,  

 angivne procent af et beløb, som opgøres som den del af  

 ægtefællernes samlede personlige indkomst med tillæg af  

 samlet positiv kapitalindkomst og samlet positiv aktieindkomst bortset fra  

 udbytteindkomst op til 10.000 kr., hvori der er indeholdt endelig  

 udbytteskat, der overstiger et grundbeløb på (i 1987-niveau)  

 147.000 kr.
Reduktionen foretages efter nedsættelse efter  

 § 9.
 1. I § 10, 1. pkt., indsættes efter »med  

 tillæg af«: »vederlag omfattet af ligningslovens § 28 A omregnet  

 efter ligningslovens § 28 B, stk. 3,« og i § 10, 2.  

 pkt., indsættes efter »med tillæg af«:  

 »ægtefællernes samlede vederlag omfattet af ligningslovens  

 § 28 A omregnet efter ligningslovens § 28 B, stk. 3,«.
§ 4 I lov om indskud på etableringskonto, jf. lovbekendtgørelse  

 nr. 115 af 24. februar 1999, som ændret ved § 6 i lov nr. 958 af  

 20. december 1999, foretages følgende ændring:
§ 3. Indskuddet for et indskudsår skal udgøre  

 mindst 5.000 kr. og kan højst udgøre 25 pct. af indskyderens  

 nettolønindtægt i indkomståret, dog kan der altid  

 indskydes 100.000 kr. af nettolønindtægten.
Til  

 lønindtægten henregnes kontant løn med tillæg af  

 den skattemæssige værdi af frit ophold og andre goder, som  

 lønmodtageren har oppebåret i kraft af arbejdsforholdet, samt  

 beløb, der af arbejdsgiveren er udbetalt som godtgørelse for  

 udgifter, der påføres lønmodtageren som følge af  

 arbejdet, herunder udgifter til rejse, ophold og fortæring under rejser  

 bortset fra beløb, der omfattes af bestemmelsen i ligningslovens  

 § 9, stk. 5, 2. pkt.
Ved beregningen af  

 nettolønindtægten foretages fradrag efter ligningslovens  

 §§ 9-9 D.
1. I § 3, stk. 1, indsættes efter 2. pkt.: »Til  

 nettolønindtægten henregnes endvidere vederlag omfattet af  

 ligningslovens § 28 A omregnet efter ligningslovens § 28 B,  

 stk. 3.« - - - § 5 I skattekontrolloven, jf. lovbekendtgørelse nr. 564 af 2. juli  

 1999, som ændret ved § 1 i lov nr. 953 af 20. december 1999,  

 § 3 i lov nr. 955 af 20. december 1999, § 15 i lov nr. 958 af 20.  

 december 1999 og § 2 i lov nr. 170 af 15. marts 2000, foretages  

 følgende ændringer:
§ 7 A. - - - Stk. 2. Indberetningspligten omfatter efter skatteministerens  

 bestemmelse, i det omfang beløbet ikke er A-indkomst:
 1. I § 7 A, stk. 2, nr. 10, 1. pkt.,  

 indsættes efter »aktier«: »eller anparter«.
- - - 2. § 7 A, stk. 2, nr. 11, affattes  

 således:
10)	Udnyttelsen af en køberet til aktier som nævnt i  

 ligningslovens § 28 samt afståelse af sådanne rettigheder  

 foretaget af den, der har modtaget køberetten fra det selskab, der har  

 ydet køberetten.
Er køberetten ydet af et selskab i udlandet,  

 der er koncernforbundet med det selskab her i landet, hvori den ansatte m.m.  

 arbejder, kan arbejdsgiverselskabet pålægges  

 indberetningspligten.
 11)	Erhvervelse af en køberet til aktier, når erhvervelsen  

 ikke er omfattet af ligningslovens § 28, men modtageren tilhører  

 den i ligningslovens § 28, stk. 1, nævnte personkreds.
»11)	Værdien af vederlag i form af køberetter til aktier  

 eller anparter, der er ydet mellem parter som nævnt i ligningslovens  

 § 28, medmindre vederlaget er omfattet af ligningslovens § 28.  

 Værdien opgøres på erhvervelsestidspunktet.
Er vederlaget  

 ydet af et selskab i udlandet, der er koncernforbundet med det selskab her i  

 landet, hvor erhververen er ansat m.m., kan det selskab, hvor erhververen er  

 ansat m.m., pålægges indberetningspligten.« - - - 3. I § 7 A, stk. 2, indsættes som nr.  

 12:
»12)	Værdien af vederlag i form af aktier eller anparter eller  

 tegnings- eller køberetter hertil i det selskab, hvor erhververen er  

 ansat, eller i et med dette selskab koncernforbundet selskab, hvis der er  

 indgået aftale om betaling af en afgift til dækning af  

 erhververens skat m.v., jf. i det hele ligningslovens § 28 A og  

 § 28 B.
Værdien opgøres som nævnt i ligningslovens  

 § 28 A, stk. 1, sidste pkt.
Værdien opgøres på  

 erhvervelsestidspunktet, medmindre vederlaget er omfattet af ligningslovens  

 § 28, i hvilket tilfælde værdien opgøres på  

 udnyttelsestidspunktet.
Er aktien m.v. ydet af et selskab, der er  

 koncernforbundet med det selskab, hvor erhververen er ansat, kan  

 indberetningspligten pålægges det selskab, hvor erhververen er  

 ansat.« § 6 I lov nr. 362 af 1. juli 1988 om særlige fradrag til  

 sømænd m.v., som ændret ved § 30 i lov nr. 59 af 7.  

 februar 1990, foretages følgende ændring:
§ 3. Personer, der er omfattet af § 1, stk. 1, nr.  

 1, litra a, eller nr. 2 eller 3, og som har erhvervet lønindtægt  

 som nævnt i § 1, kan ved opgørelsen af den skattepligtige  

 indkomst fradrage et beløb på 23.000 kr.
Herudover  

 indrømmes et procentfradrag, der beregnes med 15 pct. af den del af  

 lønindtægten, der ikke overstiger 130.000 kr., og med 8 pct. af  

 det overskydende beløb.
Procentfradraget beregnes på grundlag af  

 lønindtægten omregnet til helårsindtægt og kan for  

 hvert indkomstår højst beregnes af en lønindtægt,  

 der omregnet til helårsindtægt udgør 310.000 kr.
Har den  

 pågældende kun lønindtægt som nævnt i en del  

 af indkomståret, nedsættes 23.000 kr.s fradraget og  

 procentfradraget forholdsmæssigt.
