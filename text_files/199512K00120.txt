Nr LSF 120 Forslag til Lov om skifte af dødsboer Fremsat af justitsministeren (Bjørn Westh) den 8. december 1995 Vedtaget ved tredjebehandling den 7. maj 1996 Lov nr. 383 af 22/05/1996 Kapitel 1 Lovens anvendelsesområde § 1. Denne lov gælder for skifte af dødsboer og for skifte af en  

 efterlevende ægtefælles del af fællesboet, herunder skifte af uskiftet bo,  

 mens den efterlevende ægtefælle er i live.
Kapitel 2 Kompetenceregler § 2. Et dødsbo behandles i den retskreds, hvor afdøde havde  

 hjemting, jf. retsplejelovens §§ 235 og 236. Skifte af uskiftet bo, mens en  

 efterlevende ægtefælle er i live, sker ved den efterlevendes hjemting.
Stk. 2. Havde afdøde ikke hjemting her i landet, kan  

 justitsministeren henvise boet eller en del af dette til en dansk skifteret,  

 såfremt 1) afdøde havde dansk indfødsret eller anden særlig tilknytning til  

 Danmark og efterlader sig aktiver, der ikke inddrages under en bobehandling i  

 udlandet, eller 2) afdøde efterlader sig aktiver i Danmark, der ikke inddrages under en  

 bobehandling i udlandet.
 Stk. 3. Skifteretten i den retskreds, hvor boet skal behandles,  

 kan ved kendelse henvise boet til behandling i en anden retskreds, såfremt  

 det findes væsentlig mere hensigtsmæssigt, at behandlingen foregår der.
 § 3. Justitsministeren kan fastsætte bestemmelser, hvorefter  

 afgørelser af udenlandske domstole og myndigheder vedrørende dødsboskifte  

 skal have bindende virkning og kunne fuldbyrdes her i riget, såfremt de har  

 sådanne virkninger i den stat, hvor afgørelsen er truffet, og anerkendelsen  

 og fuldbyrdelsen ikke ville være åbenbart uforenelig med dansk retsorden.
 Stk. 2. Justitsministeren kan fastsætte bestemmelser om, under  

 hvilke betingelser en fremmed stats lovgivning kommer til anvendelse ved  

 bestemmelsen af retsvirkningerne af en indledt dødsbobehandling, for så vidt  

 anvendelsen ikke ville være åbenbart uforenelig med dansk retsorden.
Kapitel 3 Anmeldelse af dødsfald til skifteretten § 4. Begravelsesmyndigheden eller anden dansk myndighed, der  

 modtager anmeldelse om et dødsfald, skal snarest muligt videreanmelde dette  

 til skifteretten i den retskreds, hvor afdøde havde hjemting.
 Stk. 2. Skifteretten optager straks anmeldelsen i skiftesaglisten.
Kapitel 4 Kendelse om dødsfald § 5. Kan det anses for sikkert, at en person er afgået ved døden,  

 uden at dødsattest kan udstedes, afsiger skifteretten efter anmodning fra  

 enhver, der har retlig interesse deri, kendelse om, at den pågældende skal  

 anses for død.
Stk. 2. I kendelsen angives det sandsynlige tidspunkt for dødens  

 indtræden.
Kan et sådant tidspunkt ikke fastsættes, angives det tidligste  

 tidspunkt, hvor personen efter det oplyste var død.
 § 6. Er der afsagt dødsfaldskendelse efter § 5, og viser det sig,  

 at den omhandlede person alligevel er i live, finder lov om borteblevne  

 kapitel 4 og 6 anvendelse.
Kapitel 5 Indkaldelse til møde i skifteretten § 7. Skifteretten indkalder snarest muligt efter modtagelsen af  

 anmeldelsen af dødsfaldet den eller dem, der efter det oplyste er den afdødes  

 nærmeste pårørende, til et møde, hvor der tages stilling til boets  

 behandlingsmåde.
Afholdelse af møde kan efter skifterettens bestemmelse  

 undlades.
 Stk. 2. Skifteretten indhenter de nødvendige oplysninger om  

 arvinger fra det centrale Personregister (CPR) og om afdødes testamentariske  

 dispositioner fra Centralregisteret for Testamenter eller på anden måde.  

 Indhentelse af oplysninger kan undlades, hvis det på forhånd er klart, at  

 oplysninger om arvinger og legatarer er uden betydning for boets behandling.
 Stk. 3. Skifteretten vejleder de pårørende og bistår med  

 udfærdigelse af anmodninger og opgørelser, der skal indgives i forbindelse  

 med bobehandlingen, jf. § 91.
 Stk. 4. De pårørende har pligt til at give de oplysninger om  

 arveforholdene, som de er bekendt med.
Stk. 5. Kan afgørelse om boets behandlingsmåde ikke træffes i  

 forbindelse med det i stk. 1 nævnte møde, udsætter skifteretten behandlingen  

 af sagen.
Skifteretten kan fastsætte en frist for boets berigtigelse.
 Stk. 6. Justitsministeren kan fastsætte regler for skifteretten og  

 bobestyreren om indhentelse af oplysninger fra det centrale Personregister  

 (CPR) og Centralregisteret for Testamenter.
Kapitel 6 Sikring af boets aktiver § 8. Indtil beslutning om boets behandlingsmåde er truffet,  

 påhviler det enhver, der er i besiddelse af den afdødes aktiver, at opbevare  

 disse på betryggende måde.
Kan opbevaringen ikke ske uden væsentlige ulemper  

 eller omkostninger, fritager skifteretten den pågældende for pligten.
 Stk. 2. Enhver, som har kendskab til, at den afdødes aktiver ikke  

 opbevares på betryggende måde, har pligt til straks at give skifteretten  

 meddelelse derom.
Stk. 3. Hvor forholdene gør det nødvendigt, kan skifteretten  

 beslutte, at et bos aktiver helt eller delvis skal registreres eller tages i  

 forvaring.
Befinder aktiverne sig i en anden retskreds, kan skifteretten  

 enten selv foretage sådanne forretninger eller begære bistand dertil af  

 vedkommende skifteret.
Skifteretten kan udpege en midlertidig bobestyrer til  

 at foretage de nødvendige skridt, jf. § 12.
Kapitel 7 Søgsmål og retsforfølgning § 9. Fra dødsfaldet, og indtil bestemmelse om boets  

 behandlingsmåde er truffet, kan søgsmål ikke anlægges mod boet.
Fordringer og  

 andre krav mod boet kan anmeldes til skifteretten.
§ 10. Fra dødsfaldet, og indtil bestemmelse om boets  

 behandlingsmåde er truffet, kan udlæg eller arrest ikke foretages i boets  

 aktiver.
Tvangsauktion kan alene afholdes efter anmodning fra boet eller med  

 dettes samtykke.
 Stk. 2. Har nogen erhvervet ret over boets aktiver på en  

 tvangsauktion, der er afholdt i strid med bestemmelsen i stk. 1, ophæves  

 tvangsauktionen om fornødent ved en af fogedretten afsagt kendelse, såfremt  

 dødsfaldet forinden var bekendtgjort i Statstidende eller der ved auktionens  

 afholdelse var sket tinglysning på ejendommens blad eller anden tilsvarende  

 registrering af dødsfaldet eller bobehandlingen eller erhververen vidste  

 eller burde vide besked om dødsfaldet.
Stk. 3. Den, som har tilbageholdsret i boets ejendele, indtil et  

 bestemt beløb er betalt, kan uanset dødsfaldet foretage udlæg i de  

 tilbageholdte ejendele og søge fyldestgørelse deri.
Udlæg kan dog kun  

 foretages, hvis fordringen er fastslået ved dom eller på anden for boet  

 bindende måde og boet trods opfordring fremsat mindst to uger inden udlæggets  

 foretagelse ikke har betalt beløbet.
 Stk. 4. Arrest foretaget inden dødsfaldet taber sin virkning.
Stk. 5. Brugeligt pant kan ikke stiftes fra dødsfaldet, og indtil  

 bestemmelse om boets behandlingsmåde er truffet.
En brugspanteret stiftet før  

 dødsfaldet kan af boet bringes til ophør uden varsel.
Stk. 6. Adgang til fyldestgørelse af krav, der er sikret ved  

 håndpant eller anden tilsvarende sikkerhedsret, berøres ikke af pantsætters  

 dødsfald.
Betalingsopfordring og andre meddelelser rettes til boet.
Boet er  

 berettiget til at lade pantet vurdere.
Kapitel 8 Autorisation og virksomhed som bobestyrer § 11. Justitsministeren autoriserer for hver retskreds et passende  

 antal advokater til som bobestyrere at forestå behandlingen af dødsboer.
Stk. 2. En ved testamente indsat bobestyrer, der ikke er  

 autoriseret efter stk. 1, kan ikke virke som bobestyrer, såfremt den  

 pågældende 1) er umyndig, under værgemål efter værgemålslovens § 5 eller under  

 samværgemål efter værgemålslovens § 7, 2) har anmeldt betalingsstandsning eller er under konkurs eller 3) er dømt for et strafbart forhold, som på tidspunktet for boets  

 behandling begrunder en nærliggende fare for misbrug af hvervet eller gør den  

 pågældende uværdig til den agtelse og tillid, der må kræves til udøvelse af  

 virksomhed som bobestyrer.
 Stk. 3. Justitsministeren fastsætter bestemmelser om de øvrige  

 betingelser, som skal være opfyldt, for at en person kan virke som  

 bobestyrer, og om bobestyreres virksomhed, herunder om sikkerhedsstillelse,  

 ansvarsforsikring, forvaltning af dødsboers midler og om tilsyn med  

 beholdninger og værdipapirer.
 Stk. 4. I regler, der udstedes af justitsministeren i medfør af  

 stk. 3, kan der fastsættes straf af bøde for overtrædelse af bestemmelser i  

 reglerne.
Kapitel 9 Midlertidige foranstaltninger § 12. Skifteretten udpeger om nødvendigt en autoriseret bobestyrer  

 til som midlertidig bobestyrer at varetage boets anliggender eller udføre  

 nærmere angivne opgaver.
Stk. 2. Den midlertidige bobestyrer må alene træffe beslutninger,  

 der ikke tåler udsættelse.
Bobestyreren skal så vidt muligt afholde sig fra  

 at foretage skridt, der vil kunne foregribe den senere bobehandling.
Stk. 3. Skifteretten udsteder straks skifteretsattest om, at boet  

 er udleveret til behandling ved den midlertidige bobestyrer.
Skifteretten kan  

 træffe bestemmelse om sikkerhedsstillelse, jf. § 39.
 Stk. 4. Omkostninger, der ikke kan dækkes af boets midler, betales  

 af statskassen.
Kapitel 10 Legatarer § 13. Som legatar anses den, der skal arve en bestemt angivet  

 pengesum eller bestemt angivne formuegenstande.
 Stk. 2. Arveladeren kan dog ved testamente bestemme, om den, der  

 alene skal modtage friarv, skal have stilling som arving eller legatar.
Stk. 3. Hvor særlige grunde taler derfor, kan skifteretten  

 bestemme, at en legatar skal have stilling som arving.
Skifteretten kan  

 endvidere bestemme, at en arving skal have stilling som legatar, såfremt den  

 pågældende samtykker deri eller alene skal arve en ubetydelig del af boet.  

 Den pågældende mister ikke derved sin ret til at forlange overtagelse efter  

 vurdering.
§ 14. Legater skal opfyldes senest samtidig med, at boets øvrige  

 aktiver deles mellem arvingerne.
Under særlige omstændigheder kan  

 skifteretten bestemme, at et legat skal opfyldes på et tidligere tidspunkt.
Kapitel 11 Skifteværger § 15. Skifteretten beskikker en skifteværge for en arving, såfremt 1) det ikke vides, om arvingen er i live, 2) arvingens opholdssted er ukendt, 3) arvingen er et ufødt barn, 4) arvingen på grund af legemlig sygdom eller psykisk svækkelse er ude af  

 stand til at varetage sine interesser under boets behandling, 5) arvingen på grund af uerfarenhed, svækket helbred eller anden lignende  

 tilstand eller fravær har behov for bistand under boets behandling og selv  

 ønsker en skifteværge, 6) arvingens værge har interesser under boets behandling, der kan komme i  

 strid med arvingens, 7) arvingens værge midlertidigt er forhindret i at varetage arvingens  

 interesser under boets behandling, 8) arvingen midlertidigt er uden fast værge eller 9) arvingen er en fond, en forening eller et selskab m.v. under stiftelse.
 Stk. 2. Skifteretten kan beskikke en skifteværge for en arving,  

 såfremt denne har forholdt sig passiv over for henvendelser om boets  

 behandling.
 Stk. 3. Forinden skifteværge beskikkes, skal der så vidt muligt  

 indhentes en udtalelse fra arvingen, fra den institution, arvingen eventuelt  

 har bopæl på, eller om nødvendigt indhentes en lægeerklæring.
 Stk. 4. Beskikkelse af skifteværge sker ved den skifteret,  

 hvorunder boet henhører.
 Stk. 5. Skifteretten sørger for, at der så vidt muligt gives  

 arvingen underretning om beskikkelsen.
 Stk. 6. Skifteretten kan undlade at beskikke skifteværge for en  

 arving, der ikke har udsigt til at modtage arv.
 § 16. Skifteværgen varetager, i det omfang arvingen eller dennes  

 værge selv er forhindret deri, arvingens interesser under boets behandling.
Stk. 2. I de i § 15, stk. 1, nr. 1 og 2, nævnte tilfælde skal  

 skifteværgen i privatskiftede boer lade arvingen eftersøge, således at det så  

 vidt muligt inden boets afslutning kan fastslås, om arvingen er i live, eller  

 hvor arvingen opholder sig.
Skifteretten kan yde bistand dermed.
 Stk. 3. Må det antages, at der vil være behov for værgemål efter  

 reglerne i værgemålsloven for arvingen, indberetter skifteværgen snarest  

 muligt dette til skifteretten.
Stk. 4. Skifteværgen kan få nødvendige udlæg dækket og, i den  

 udstrækning det er rimeligt, et vederlag for sit arbejde.
Udgifterne betales  

 af arvingen.
Har denne ingen midler, kan skifteretten bestemme, at udgifterne  

 afholdes af statskassen.
Stk. 5. Reglerne i værgemålslovens §§ 12, 24, 26, 27 og 31 finder  

 tilsvarende anvendelse.
Bestemmelserne i §§ 28, 29 og 30 finder anvendelse  

 med de ændringer, der følger af forholdets natur.
 § 17. Skifteretten kan beskikke en skifteværge for en legatar,  

 såfremt forholdene gør dette påkrævet.
Kapitel 12 Boudlæg uden skiftebehandling § 18. Overstiger værdien af boets aktiver efter fradrag af  

 rimelige udgifter ved begravelsen, boets behandling og af gæld, som er sikret  

 ved pant eller på anden tilsvarende måde, ikke 25.000 kr., udlægges boets  

 aktiver uden skiftebehandling efter reglerne i dette kapitel.
 Stk. 2. Under ganske særlige omstændigheder kan boudlæg finde  

 sted, selv om værdigrænsen i stk. 1 overskrides.
 Stk. 3. Skifteretten kan bestemme, at boet i stedet skal behandles  

 efter lovens øvrige regler, såfremt der er tvivl om, hvorvidt betingelserne i  

 stk. 1 er opfyldt, eller såfremt værdien af boets aktiver er betydelig.
 § 19. Boudlæg sker til den eller dem, som efter skifterettens skøn  

 er den afdødes nærmeste efterladte, eller eventuelt til en institution,  

 afdøde havde tilknytning til, til den, der har betalt eller erklærer at ville  

 betale begravelsen, til en kommune eller til statskassen.
Stk. 2. Udlægsmodtageren hæfter ikke for den afdødes gæld, men  

 bliver ved udlægget forpligtet til at dække udgifterne ved begravelsen og  

 boets behandling.
Skifteretten kan betinge udlæg af et overskud af, at  

 udlægsmodtageren ryddeliggør afdødes bolig.
 § 20. Genoptages boet, indgår det tidligere udlagte ikke i boet.  

 Under særlige omstændigheder kan skifteretten dog bestemme, at det tidligere  

 udlagte skal indgå i boet, jf. § 104. Reglerne i §§ 18 og 19 finder  

 tilsvarende anvendelse.
§ 21. Den i § 18 nævnte beløbsgrænse reguleres hvert år pr. 1.  

 januar med 2,0 pct. tillagt eller fratrukket tilpasningsprocenten for det  

 pågældende finansår, jf. loven om en satsreguleringsprocent.
Det regulerede  

 beløb afrundes opad til det nærmeste hele kronebeløb, der kan deles med  

 1.000. Reguleringen sker på grundlag af den på reguleringstidspunktet  

 gældende beløbsgrænse før afrunding.
 Stk. 2. Justitsministeren bekendtgør hvert år, hvilke reguleringer  

 der skal finde sted.
Kapitel 13 Udlæg til en efterlevende ægtefælle § 22. Udlæg af et bo til en efterlevende ægtefælle kan finde sted,  

 såfremt ægtefællen, dennes værge eller skifteværge fremsætter anmodning derom  

 og 1) der ifølge §§ 7 a og 7 b i arveloven samt § 23 i lov om ægteskabets  

 retsvirkninger intet bliver at udlodde til andre arvinger og 2) ægtefællen påtager sig ansvaret for den afdødes gældsforpligtelser.
 Stk. 2. Skifteretten kan bestemme, at et bo i stedet skal  

 behandles efter lovens øvrige regler, såfremt værdien af boets aktiver er  

 betydelig og afgørende hensyn til boets kreditorer taler derfor.
 Stk. 3. Bestemmelsen i § 26, stk. 3, finder tilsvarende  

 anvendelse.
§ 23. Må det antages, at den afdødes bo var insolvent, kan den  

 efterlevende ægtefælle eller en kreditor anmode skifteretten om, at boet  

 tages under behandling ved bobestyrer.
Imødekommes anmodningen, jf. § 69, og  

 opfylder ægtefællen sine forpligtelser efter § 104, hæfter ægtefællen uanset  

 § 22, stk. 1, nr. 2, ikke for den afdødes forpligtelser.
Kapitel 14 Uskiftet bo § 24. Et bo udleveres efter anmodning til uskiftet bo efter  

 reglerne i arvelovens kapitel 3.
 Stk. 2. Bestemmelsen i § 26, stk. 3, finder tilsvarende  

 anvendelse.
 Stk. 3. Reglerne i denne lov finder i øvrigt med de fornødne  

 ændringer anvendelse ved behandling af sager om udlevering til uskiftet bo.
Kapitel 15 Privat skifte § 25. Et bo udleveres til privat skifte, såfremt 1) alle arvinger anmoder derom, 2) boets aktiver samt en eventuel sikkerhedsstillelse må antages at være  

 tilstrækkelige til at dække boets gæld, 3) mindst en af boets arvinger kan optræde under skiftet uden at være  

 repræsenteret ved værge eller skifteværge og er i stand til at opfylde sine  

 forpligtelser, efterhånden som de forfalder, 4) afdøde ikke ved testamente har udelukket privat skifte, jf. § 36, nr.  

 4, og 5) afgørende hensyn, herunder arvingernes manglende betalingsevne, ikke  

 taler imod privat skifte.
Stk. 2. Anmodning om privat skifte fremsættes af arvingen, dennes  

 værge eller skifteværge.
Er arvingen under konkurs, skal anmodningen  

 tiltrædes af konkursboet, jf. konkurslovens § 35.
 Stk. 3. Hvis forholdene taler derfor, kan skifteretten bestemme,  

 at der i forbindelse med boets udlevering skal gives meddelelse til legatarer  

 om deres ret.
 Stk. 4. Arvingerne skal senest i forbindelse med boets udlevering  

 til privat skifte indkalde boets kreditorer efter reglerne om proklama i  

 kapitel 20. Skifteretten kan betinge udleveringen af, at anmeldelsen til  

 Statstidende indsendes gennem skifteretten.
Stk. 5. Arvingerne skal senest 6 måneder efter boets udlevering  

 indgive en opgørelse over boets aktiver og passiver pr. dødsdagen til  

 skifteretten.
Opgørelsen indgives i to eksemplarer, der begge skal være  

 underskrevet af samtlige arvinger.
Justitsministeren kan efter forhandling  

 med skatteministeren fastsætte nærmere regler om opgørelsen.
 Stk. 6. Arvingerne skal angive en person, til hvem henvendelser  

 vedrørende boet kan finde sted.
 § 26. Efter boets udlevering råder arvingerne i forening over  

 boets aktiver og træffer bestemmelse i boets anliggender.
 Stk. 2. Enhver, der har krav mod boet, kan fra udleveringen  

 sagsøge dette og søge fyldestgørelse i boets aktiver, hvis disse ikke er delt  

 mellem arvingerne.
 Stk. 3. Arrest, som i medfør af § 10, stk. 4, har tabt sin  

 virkning, træder atter i kraft ved udleveringen, som om arresten ikke var  

 blevet afbrudt.
 Stk. 4. Enhver arving kan forlange, at boets aktiver bortset fra  

 sædvanligt indbo og personlige effekter ikke må deles, før boets gæld er  

 betalt eller behørigt sikret.
 § 27. Såfremt arvingerne helt eller delvis har delt boets aktiver  

 bortset fra deling af sædvanligt indbo og personlige effekter eller anvendt  

 samtlige boets midler til dækning af gæld uden at opfylde eller sikre  

 opfyldelsen af forpligtelser, der kan kræves dækket i boet, hæfter de  

 personligt og solidarisk for gælden.
 Stk. 2. Arvinger, der ved boets udlevering er repræsenteret ved  

 værge eller skifteværge, eller som var under konkurs, hæfter dog alene med  

 værdien af det, de eller konkursboet har modtaget, og i det forhold, i  

 hvilket arvingerne er berettigede til at modtage bos- og arvelod.  

 Begrænsningerne finder tilsvarende anvendelse på regreskrav fra medarvinger.
 § 28. Reglerne i § 27 finder tilsvarende anvendelse, såfremt  

 arvingerne har delt boet mellem sig uden at dække legatarers krav.
 § 29. Viser det sig, at boet er insolvent, hæfter en arving uanset  

 reglerne i § 27 ikke for den afdødes forpligtelser, såfremt boet i medfør af  

 § 30 overgår til behandling ved bobestyrer og arvingen opfylder sine  

 forpligtelser efter § 104. Hver arving hæfter dog med den begrænsning, der  

 følger af § 27, stk. 2, for det samlede krav, boet har mod arvingerne efter §  

 104.
§ 30. Skifteretten træffer bestemmelse om, at et bo under privat  

 skifte skal overgå til behandling ved bobestyrer, såfremt 1) en af boets arvinger anmoder derom, 2) en kreditor eller legatar anmoder derom og der er nærliggende risiko  

 for, at en fortsættelse af den private skiftebehandling vil udsætte  

 vedkommende for tab, 3) fristen for indlevering af boopgørelse ikke overholdes eller 4) boet i øvrigt ikke behandles forsvarligt.
 Stk. 2. Reglerne i § 65 finder tilsvarende anvendelse.
§ 31. Arvingerne udarbejder en boopgørelse over boets aktiver,  

 passiver, indtægter og udgifter med angivelse af fordelingen mellem legatarer  

 og arvinger.
Den seneste skæringsdag, der kan anvendes i opgørelsen, er  

 1-års-dagen for dødsfaldet.
I henvisningsboer, jf. § 2, er den senest  

 anvendelige skæringsdag dog 1-års-dagen for henvisningen.
 Stk. 2. Skifteretten kan tillade, at endelig opgørelse vedrørende  

 en endnu ikke oppebåret indtægt, et betinget eller omtvistet krav eller andre  

 nærmere afgrænsede dele af boet henskydes til tiden efter boets slutning.  

 Tillægsopgørelse, for hvis indlevering skifteretten kan fastsætte en frist,  

 skal indleveres snarest muligt efter hindringens bortfald.
§ 32. Opgørelsen indsendes inden 3 måneder efter den valgte  

 skæringsdag i et eksemplar til den kommunale skattemyndighed og i et  

 eksemplar til skifteretten.
Uanset valg af skæringsdag har arvingerne dog  

 altid en frist på 9 måneder fra dødsdagen til indsendelse af opgørelsen.  

 Begge eksemplarer af opgørelsen skal være underskrevet af samtlige arvinger.
Forenklet privat skifte § 33. Er betingelserne for privat skifte opfyldt, kan boet efter  

 anmodning udleveres til forenklet privat skifte, såfremt 1) der ikke i boet skal svares bo- eller tillægsboafgift, 2) der ikke er arvinger, som er repræsenteret ved værge eller skifteværge, 3) der ikke i boet er legatarer, 4) boet ikke er skattepligtigt, 5) afdøde ikke ved dødsfaldet drev eller inden for det indkomstår, hvor  

 dødsfaldet fandt sted, har drevet selvstændig virksomhed og 6) der ikke i boet findes aktiver, der er skattemæssigt af- eller  

 nedskrivningsberettigede.
 Stk. 2. Reglerne i § 25, stk. 2-4 og 6, §§ 26, 27 og 29, § 30,  

 stk. 1, nr. 1, 2 og 4, og § 65 finder anvendelse.
Stk. 3. Arvingerne skal i forbindelse med boets udlevering indgive  

 en opgørelse over boets aktiver og passiver til skifteretten.
Opgørelsen  

 indgives i to eksemplarer, der begge skal være underskrevet af samtlige  

 arvinger.
Justitsministeren kan efter forhandling med skatteministeren  

 fastsætte nærmere regler om opgørelsen.
§ 34. Var afdøde gift, og er den efterlevende ægtefælle eneste  

 arving i boet, kan boet ud over de i § 33 nævnte tilfælde efter anmodning  

 udleveres ægtefællen til forenklet privat skifte, såfremt 1) betingelserne for privat skifte er opfyldt, 2) der ikke i boet er legatarer, 3) afdøde og den efterlevende ægtefælle ikke var separeret og 4) den efterlevende ægtefælle indtræder i afdødes skattemæssige stilling.
 Stk. 2. Reglerne i § 25, stk. 4-6, § 26, stk. 2 og 3, § 27, stk.  

 1, § 29, § 30, stk. 1, nr. 1, 2 og 4, og § 65 finder anvendelse.
 § 35. I boer, der udleveres til forenklet privat skifte, skal  

 boopgørelse ikke indsendes.
 Stk. 2. Bestemmelser i denne lov, hvis anvendelighed forudsætter,  

 at boet ikke er afsluttet, kan anvendes indtil 15 måneder fra dødsdagen.
 Stk. 3. I boer, der udleveres til forenklet privat skifte, anses  

 dødsdagen for skæringsdag.
Kapitel 16 Behandling ved bobestyrer § 36. Skifteretten udleverer et bo til behandling ved bobestyrer,  

 såfremt 1) en arving anmoder derom, 2) boet må antages at være insolvent, 3) alle arvinger enten er repræsenteret ved værge eller skifteværge eller  

 er under konkurs eller er ude af stand til at opfylde deres forpligtelser,  

 efterhånden som de forfalder, 4) afdøde har bestemt dette i testamente, jf. § 38, 5) der ikke findes arvinger i boet eller det er usikkert, hvem der er  

 arvinger, 6) der i medfør af §§ 23, 30, 76, stk. 3, eller arvelovens § 16, stk. 2,  

 træffes bestemmelse derom eller 7) der ikke inden rimelig tid har kunnet træffes bestemmelse om, at boet  

 skal behandles på anden måde.
Udpegning af bobestyrer § 37. Har afdøde ikke ved testamente truffet bestemmelse om, hvem  

 der som bobestyrer skal behandle boet, udleverer skifteretten boet til  

 behandling ved en autoriseret bobestyrer.
 Stk. 2. Ønsker arvingerne en bestemt autoriseret bobestyrer,  

 udpeger skifteretten i almindelighed denne.
 Stk. 3. Under særlige omstændigheder kan skifteretten bestemme, at  

 boet skal behandles af flere bobestyrere, hvoraf mindst en skal være  

 autoriseret.
 Stk. 4. Ønsker arvingerne under boets behandling en anden  

 bobestyrer, kan skifteretten efter reglerne i stk. 1-3 udpege en ny  

 bobestyrer, såfremt væsentlige hensyn taler derfor.
 Stk. 5. Bliver en udpeget bobestyrer forhindret, eller opfylder  

 denne ikke længere betingelserne for at behandle boet, udpeger skifteretten  

 efter reglerne i stk. 1-3 en ny bobestyrer.
§ 38. Har afdøde ved testamente truffet bestemmelse om, at boet  

 skal behandles ved en bestemt bobestyrer, udleverer skifteretten boet til  

 behandling ved denne, medmindre 1) den indsatte bobestyrer ikke opfylder de almindelige betingelser for at  

 kunne virke som bobestyrer, 2) det må anses for uforsvarligt, at boet behandles af den indsatte  

 bobestyrer, 3) den indsatte bobestyrer er forhindret i eller ikke ønsker at påtage sig  

 hvervet, 4) arvingerne er enige om, at boet skal behandles privat, og der efter  

 boets karakter ikke er rimelig grund til at opretholde afdødes bestemmelse og  

 der heller ikke længere er grundlag for at tillægge afdødes ønsker væsentlig  

 betydning, 5) arvingerne straks eller senere ønsker boet behandlet ved en anden  

 bobestyrer, der er autoriseret, og afgørende grunde taler imod at lade boet  

 behandle ved den indsatte bobestyrer eller 6) en efterlevende ægtefælle bestemmer, at ægtefællernes fællesbo og  

 tidligere skilsmissesæreje skal behandles af en anden bobestyrer.
 Stk. 2. Inden skifteretten træffer bestemmelse om at tilsidesætte  

 en bobestyrerindsættelse efter stk. 1, nr. 1-5, skal der så vidt muligt gives  

 den indsatte bobestyrer lejlighed til at udtale sig.
 Stk. 3. Findes det overvejende betænkeligt, at boet behandles ved  

 en indsat bobestyrer, kan skifteretten bestemme, at boet behandles af den  

 indsatte bobestyrer i forening med en autoriseret bobestyrer.
 Stk. 4. Bliver en indsat bobestyrer forhindret, eller opfylder  

 vedkommende ikke betingelserne for at behandle boet, træffer skifteretten  

 efter de foranstående regler bestemmelse om, hvem der som bobestyrer skal  

 behandle boet.
 § 39. Bobestyreren skal inden boets udlevering ved tegning af  

 sædvanlig kautionsforsikring eller på anden lignende måde sikre boet mod tab.  

 Udgiften til kautionsforsikring afholdes som boudgift.
 Stk. 2. Har bobestyreren ikke i forvejen en ansvarsforsikring, der  

 må anses for tilstrækkelig til at dække tab på grund af fejl og forsømmelser  

 ved bobehandlingen, skal bobestyreren for at kunne få tegningsret i boet  

 inden dettes udlevering tegne en sådan forsikring, hvis størrelse godkendes  

 af skifteretten.
 Stk. 3. Skifteretten kan til enhver tid stille krav om ændring af  

 forsikringsdækningen efter stk. 1 og 2.
 § 40. Tages boet under insolvensbehandling, bestemmer  

 skifteretten, hvem der som bobestyrer skal behandle boet, jf. dog § 70, stk.  

 2.
§ 41. Skifteretten afsætter en bobestyrer, der ikke behandler boet  

 forsvarligt eller ikke rettidigt stiller fornøden sikkerhed.
Afgørelsen  

 træffes ved kendelse.
Boets udlevering § 42. Skifteretten udsteder straks skifteretsattest om, at boet er  

 udleveret til den eller de pågældende bobestyrere.
Begrænsninger i en  

 bobestyrers tegningsret skal fremgå af attesten.
 § 43. Må boet efter de foreliggende oplysninger klart antages at  

 være insolvent, anmoder bobestyreren straks skifteretten om at fastslå dette,  

 jf. § 69, stk. 1.
 § 44. Efter boets udlevering tager bobestyreren straks i fornødent  

 omfang boets aktiver i forvaring eller sikrer disse mod uberettigede  

 dispositioner, herunder ved tinglysning af meddelelsen om  

 bobestyrerbehandlingen på boets faste ejendomme m.v., jf. herved  

 tinglysningslovens § 13, stk. 1.
 Stk. 2. Boets aktiver registreres og værdiansættes af bobestyreren  

 eller om fornødent ved sagkyndig vurdering.
§ 45. Bobestyreren skal give arvingerne skriftlig meddelelse om  

 væsentlige forhandlinger og beslutninger i boet.
Andre, der har en retlig  

 interesse deri, kan forlange at blive gjort bekendt med de oplysninger, der  

 er indeholdt i meddelelsen.
 § 46. Bobestyreren indkalder, hvis dette ikke allerede er sket,  

 straks afdødes kreditorer efter reglerne i kapitel 20.
 Stk. 2. Anmeldte fordringer og andre krav registreres på  

 betryggende måde.
 § 47. Bobestyreren giver snarest muligt arvingerne og legatarerne  

 meddelelse om boets udlevering og om deres ret til at arve.
 § 48. Vides det ikke, om en arving eller legatar er i live, eller  

 er vedkommendes opholdssted ukendt, eller er det uklart, hvem der er  

 arvinger, søger bobestyreren de nødvendige oplysninger derom tilvejebragt.
 Stk. 2. Eftersøgning af arvinger og legatarer kan undlades,  

 såfremt det må antages, at der ikke bliver arv eller legat at udlodde.
 Stk. 3. Bobestyreren har i samme omfang som skifteretten adgang  

 til at få oplysninger og bistand fra offentlige myndigheder.
Tegningsret § 49. Bobestyreren tegner boet og repræsenterer dette i retssager.  

 I boer med flere bobestyrere tegner disse hver især boet, medmindre  

 skifteretten bestemmer andet, jf. § 42.
 Stk. 2. Indtil tilkendegivelse om boets solvens efter § 52, stk.  

 1, foreligger, skal bobestyreren så vidt muligt afholde sig fra at foretage  

 dispositioner, der vil kunne foregribe den senere bobehandling.
 § 50. Bobestyreren kan med skifterettens samtykke antage  

 forretningskyndig medhjælp til for boets regning at bistå bobestyreren i  

 nærmere fastsat omfang.
Stk. 2. Bobestyreren kan, hvor særlige forhold taler herfor, med  

 skifterettens samtykke antage revisorbistand til for boets regning at udføre  

 nærmere fastsatte opgaver.
Skifterettens samtykke er dog ikke nødvendigt,  

 såfremt afdøde var bogføringspligtig eller regnskabspligtig og selv gjorde  

 brug af revisorbistand.
Søgsmål og retsforfølgning § 51. Bestemmelserne i §§ 9 og 10 om søgsmål og retsforfølgning  

 finder tilsvarende anvendelse på boer, der behandles ved bobestyrer.  

 Anmeldelse af fordringer og andre krav mod boet skal dog ske til  

 bobestyreren.
Åbningsstatus § 52. Efter proklamafristens udløb udarbejder bobestyreren snarest  

 en åbningsstatus, der indeholder en fortegnelse over samtlige boets aktiver  

 og passiver med værdiangivelser pr. dødsdagen, boets forventede indtægter og  

 øvrige udgifter samt bobestyrerens tilkendegivelse om, hvorvidt boet må  

 antages at være solvent.
Stk. 2. Åbningsstatus, der udarbejdes på en særlig blanket,  

 tilsendes straks boets arvinger, skifteretten og den kommunale  

 skattemyndighed.
En kreditor eller legatar, som har retlig interesse deri,  

 kan forlange at blive gjort bekendt med åbningsstatus.
 Stk. 3. Må boet antages at være insolvent, indstiller bobestyreren  

 straks til skifteretten, at der træffes afgørelse om insolvensbehandling, jf.  

 § 69. Tages indstillingen til følge, kan udsendelse af åbningsstatus efter  

 stk. 2 undlades.
 Stk. 4. Viser boet sig senere at være insolvent, indstiller  

 bobestyreren straks til skifteretten, at der træffes afgørelse om  

 insolvensbehandling, jf. § 69.
Bostyret § 53. Bobestyreren træffer bestemmelse i boets anliggender.  

 Væsentlige spørgsmål skal forinden forelægges for arvingerne.
Stk. 2. Er arvingerne ikke enige om afgørelsen af et væsentligt  

 spørgsmål, skal dette drøftes på et bomøde, hvortil alle arvinger skal  

 indkaldes.
Opnås enighed ikke, og forlanges afstemning, stemmer de mødte  

 arvinger efter deres ret til at tage arv og boslod.
I tvivlstilfælde afgør  

 bobestyreren omfanget af arvingernes stemmeret.
Står stemmerne lige, afgøres  

 spørgsmålet af bobestyreren.
 Stk. 3. Bobestyreren kan tilsidesætte arvingernes beslutning og  

 afgøre et spørgsmål, såfremt arvingernes beslutning er åbenbart  

 uhensigtsmæssig eller strider mod nogens ret.
 Stk. 4. Bobestyreren vejleder arvingerne om deres retsstilling  

 efter §§ 96 og 97.
 § 54. Bobestyreren fremmer boets behandling mest muligt og  

 orienterer efter anmodning arvingerne om bobehandlingens forløb og forventede  

 afslutning.
 Stk. 2. Skifteretten kan, hvor forholdene gør det nødvendigt,  

 pålægge bobestyreren at indgive løbende indberetninger om bobehandlingens  

 forløb og meddele bobestyreren pålæg om at foretage, hvad der findes  

 fornødent.
 Stk. 3. Ved afslutning af bobestyrerbehandlingen drager  

 bobestyreren omsorg for, at tinglysning og anden tilsvarende offentlig  

 registrering af bobestyrerbehandlingen slettes.
Bomøder § 55. Bobestyreren indkalder til bomøde, når der er behov herfor.  

 Indkaldelse bør i almindelighed ske, hvis en arving forlanger det.  

 Indkaldelse skal ske, hvis skifteretten bestemmer det, eller hvis der er  

 uenighed mellem arvingerne om et væsentligt spørgsmål, jf. herved § 53, stk.  

 2.
Stk. 2. Indkaldelse sker ved meddelelse til de pågældende og om  

 fornødent tillige ved bekendtgørelse i Statstidende.
Tid, sted, varsel og  

 dagsorden fastsættes af bobestyreren, som leder forhandlingerne på bomødet.
Prøvelse af fordringer og andre krav § 56. Bobestyreren undersøger grundlaget for de anmeldte  

 fordringer, de i § 83, stk. 2, nævnte fordringer og andre krav samt massekrav  

 og forelægger arvingerne en fortegnelse over disse tillige med sin foreløbige  

 indstilling om, hvorvidt de enkelte fordringer og krav bør anerkendes.  

 Bobestyreren kan fastsætte en frist for arvingernes stillingtagen til, om  

 fordringer og krav bør anerkendes.
Fremsætter ingen af arvingerne indsigelse  

 mod et krav, der af bobestyreren fuldt ud er indstillet til godkendelse, er  

 dette godkendt.
 Stk. 2. Er der efter forelæggelsen for arvingerne tvivl om,  

 hvorvidt en fordring eller et andet krav skal anerkendes som anmeldt,  

 undersøger bobestyreren, om en forligsmæssig ordning kan opnås.
 Stk. 3. Anerkendes en fordring eller et andet krav ikke fuldt ud  

 af alle arvinger, og indgås forlig ikke, udarbejder bobestyreren sin endelige  

 indstilling om, hvorvidt og i hvilket omfang fordringen eller kravet bør  

 anerkendes.
 Stk. 4. Indstillingen forelægges for arvingerne og ved anbefalet  

 brev eller på anden betryggende måde for de fordringshavere, hvis fordring  

 eller krav ikke fuldt ud anerkendes, med oplysning om, at enhver, som ikke  

 kan godkende indstillingen, inden 4 uger efter modtagelsen af meddelelsen må  

 anlægge sag ved skifteretten, jf. dog § 89, stk. 4. Reglerne i § 109, stk. 2  

 og 3, finder tilsvarende anvendelse.
 Stk. 5. Anlægges sag ikke rettidigt, er bobestyrerens endelige  

 indstilling godkendt.
Stk. 6. Er der tvivl om boets solvens, skal prøvelsen af  

 fordringerne også omfatte fordringernes plads i konkursordenen.
Fordringer og  

 krav skal da tillige forelægges for boets kreditorer.
Forelæggelse for  

 kreditorerne kan ske ved en meddelelse om, at indstillingerne ligger til  

 eftersyn på bobestyrerens kontor.
Stk. 1-5 finder i øvrigt anvendelse.
Dækning af godkendte fordringer og andre krav § 57. Bobestyreren drager omsorg for, at godkendte fordringer og  

 boets øvrige forpligtelser snarest muligt opfyldes af boet, medmindre de  

 overtages af arvinger, legatarer eller andre.
 Stk. 2. Acontosalær til bobestyreren kan udbetales med  

 skifterettens samtykke, hvis særlige grunde, herunder boets beskaffenhed  

 eller behandlingstid, taler herfor.
Salg af boets aktiver § 58. Salg af boets aktiver skal ske på den måde, der tjener boets  

 interesser bedst.
Salg ved auktion sker efter reglerne i retsplejeloven.
§ 59. Ved tvangsauktion over boets aktiver tilfalder overskud ved  

 pantets bestyrelse de panthavere, som ikke opnår fuld dækning gennem  

 købesummen, og hvis panteret omfatter indtægter af pantet.
Kan ingen  

 panthaver gøre krav på overskuddet, indgår det i boet.
 Stk. 2. Underskud ved pantets bestyrelse tilsvares på  

 tvangsauktion af den, som overtager pantet på auktionen.
 Stk. 3. Rimelige omkostninger ved bestræbelser for realisation af  

 pantet tilsvares af den, som overtager pantet på tvangsauktionen.
 Stk. 4. Reglerne i stk. 1-3 finder tilsvarende anvendelse ved  

 underhåndssalg.
 Stk. 5. Ved salg af udenlandsk luftfartøj, der er registreret i en  

 stat, som har tiltrådt Geneve-konventionen af 19. juli 1948, skal køberen dog  

 kun betale de i lov om registrering af rettigheder over luftfartøj § 29  

 nævnte udgifter.
 § 60. På tvangsauktion kan boet fordre bortsalg, hvis det må  

 antages at ville få andel i budsummen, eller hvis salg er nødvendigt for at  

 opnå dækning for de i § 59, stk. 2, 3 og 5, nævnte udgifter.
§ 61. Tvangsauktion foregår efter retsplejelovens regler.
Skal  

 auktionssummen efter disse regler indbetales til fogedretten, sker  

 indbetaling dog til bobestyreren.
 § 62. Reglerne i §§ 59-61 anvendes tilsvarende på udlæg, som ikke  

 bortfalder i medfør af konkurslovens § 71.
Inddrivelse af fordringer og andre krav § 63. Bobestyreren inddriver boets udestående fordringer og øvrige  

 krav, medmindre disse udlægges i arv eller bortsælges.
 Stk. 2. Boets fordringer og andre krav, i hvilke der er gjort  

 udlæg, inddrives af bobestyreren, medmindre boet frafalder adgangen til  

 inddrivelse.
Acontoudlodninger § 64. Acontoudlodning kan med bobestyrerens tilladelse ske, når  

 boets forhold utvivlsomt tillader det.
Udlodning kan betinges af, at boet  

 friholdes for et eventuelt tab.
Udlevering af boet til anden behandlingsmåde § 65. Skifteretten skal på et hvilket som helst tidspunkt af  

 bobehandlingen efter anmodning udlevere et bo til boudlæg, til privat skifte,  

 til ægtefællen efter kapitel 13 eller til uskiftet bo, såfremt betingelserne  

 herfor er opfyldt.
Udleveringen kan betinges af, at der stilles sikkerhed for  

 udgifterne ved den hidtidige behandling.
 Stk. 2. Bobestyreren underretter de kreditorer, der har krav på at  

 opnå dækning i boet.
Boopgørelse § 66. Bobestyreren udarbejder en boopgørelse med en redegørelse om  

 boets behandling og om arveforholdene samt en opgørelse over boets aktiver og  

 passiver, indtægter og udgifter med angivelse af fordelingen mellem legatarer  

 og arvinger og af den beregnede bo- og tillægsboafgift.
Stk. 2. Den seneste skæringsdag, der kan anvendes i opgørelsen, er  

 2-års-dagen for dødsfaldet.
Medfører boets forhold, at det ikke kan opgøres  

 endeligt med den nævnte skæringsdag, skal bobestyreren inden 2-års-dagen give  

 skifteretten meddelelse herom samt redegøre for baggrunden derfor.  

 Skifteretten kan bestemme, at skæringsdatoen udskydes, og at der løbende skal  

 indgives redegørelser om boets forhold.
Stk. 3. Skifteretten kan efter indstilling fra bobestyreren  

 tillade, at opgørelse vedrørende en endnu ikke oppebåret indtægt, et betinget  

 eller omtvistet krav eller andre nærmere afgrænsede dele af boet henskydes  

 til tiden efter boets afslutning.
Tillægsopgørelse skal indleveres snarest  

 muligt.
 Stk. 4. Skifteretten kan til enhver tid fastsætte en frist for  

 boets afslutning.
 § 67. Vides det ikke, om en arving eller legatar har overlevet den  

 afdøde, indstiller bobestyreren til skifteretten, hvorvidt der skal afsættes  

 arv efter reglerne i § 25 i lov om borteblevne.
 Stk. 2. Skifteretten kan efter indstilling fra bobestyreren  

 bestemme, at der ved opgørelse og udlodning i boet skal bortses fra  

 arvelodder, hvis udbetaling vil medføre uforholdsmæssige ulemper eller  

 omkostninger, eller at sådanne arvelodder skal indbetales til statskassen.
§ 68. Boopgørelsen skal senest 2 måneder efter skæringsdagen  

 fremlægges til godkendelse på et afsluttende bomøde.
Uanset valg af  

 skæringsdag har bobestyreren dog altid en frist på 9 måneder fra dødsdagen  

 til at fremlægge boopgørelsen.
Indkaldelse skal ske med mindst 2 ugers  

 varsel, og senest samtidig hermed skal boopgørelsen sendes eller afleveres  

 til boets arvinger.
Stk. 2. Klage over boopgørelsen, herunder beregningen af  

 bobestyrerens salær, skal fremsættes over for bobestyreren inden 4 uger efter  

 det afsluttende bomøde.
Bobestyreren indbringer snarest muligt klagen for  

 skifteretten, medmindre enighed opnås.
Bestemmelserne i § 97, stk. 4 og 5,  

 finder tilsvarende anvendelse.
Fremsættes klage ikke inden udløbet af den i  

 1. pkt. fastsatte frist, er boopgørelsen endelig.
Stk. 3. Den endelige boopgørelse indsendes inden 2 uger i et  

 eksemplar til den kommunale skattemyndighed og i et eksemplar til  

 skifteretten.
Begge eksemplarer skal være underskrevet af bobestyreren.
Insolvente boer § 69. Er boet insolvent, træffer skifteretten afgørelse om  

 insolvensbehandling og udpeger bobestyrer, jf. dog § 70, stk. 2.
 Stk. 2. Bobestyreren giver snarest muligt boets arvinger,  

 legatarer og kendte kreditorer samt den kommunale skattemyndighed meddelelse  

 om skifterettens afgørelse.
 Stk. 3. Bestemmelserne i § 104 finder tilsvarende anvendelse.
 Stk. 4. Omkostninger, der ikke kan dækkes af boets midler, betales  

 af statskassen.
§ 70. Reglerne i konkurslovens § 1 om fristdag, § 2 om nærstående,  

 §§ 38-81 om krav mod boet, gensidigt bebyrdende aftaler og omstødelse, §§  

 93-99 om konkursordenen, § 109, stk. 1, 1. pkt., om indkaldelse i  

 Statstidende, § 110, stk. 4, om økonomisk kriminalitet, §§ 119-122 og 123,  

 stk. 2 og 3, om skiftesamlinger og afstemning, §§ 143, stk. 1, 145-150, stk.  

 1, 151, stk. 1, 1. pkt., og stk. 2, 153, 154, stk. 1, 1. pkt., og stk. 2 og  

 3, samt 155, stk. 1, om slutning og udlodning finder anvendelse ved boets  

 behandling med de nødvendige ændringer.
Ved anvendelse af bestemmelserne i 1.  

 pkt. træder tidspunktet for skifterettens afgørelse efter denne lovs § 69,  

 stk. 1, i stedet for tidspunktet for konkursdekretets afsigelse.
Bobestyreren  

 varetager skifterettens funktioner efter konkurslovens §§ 109, stk. 1, 1.  

 pkt., 119, stk. 3, 120, 122, 150, stk. 1, 151, stk. 2, og 155, stk. 1, samt  

 varetager i det hele kurators funktioner.
Bobestyrerens salærberegning skal  

 godkendes af skifteretten.
Prøvelse af fordringer finder sted efter reglerne  

 i denne lovs § 56, således at forelæggelse sker for boets kreditorer.  

 Forelæggelse kan ske ved en meddelelse om, at indstillingerne ligger til  

 eftersyn på bobestyrerens kontor, jf. konkurslovens § 131, stk. 2.  

 Forelæggelse kan tillige ske for boets arvinger.
Ved anvendelse af denne lovs  

 §§ 45, 53, stk. 1, 3 og 4, samt § 55, stk. 1, 2. pkt., træder kreditorerne i  

 stedet for arvingerne.
 Stk. 2. Såfremt omstændighederne undtagelsesvis taler derfor, kan  

 skifteretten efter anmodning fra en fordringshaver bestemme, at reglerne i  

 konkurslovens §§ 107-109, § 110, stk. 1-3, og §§ 111-117 om boets  

 administration samt valg af og afsættelse af bostyre, § 118, § 123, stk. 1,  

 og §§ 124-127 om skiftesamlinger samt kreditorinformation og tilsyn, § 144, §  

 150, stk. 2, § 152 og § 154, stk. 1, 2. pkt., om slutning og udlodning samt  

 §§ 238 og 239 om inhabilitet og vederlag tillige skal finde anvendelse med de  

 nødvendige ændringer.
 § 71. I dødsboer, der behandles efter reglerne om insolvente boer,  

 betales forud for anden gæld rimelige begravelsesudgifter.
§ 72. Krav ifølge gensidigt bebyrdende aftaler fra tiden mellem  

 dødsfaldet og skifterettens afgørelse om insolvensbehandling stilles efter  

 konkurslovens § 93, nr. 3, såfremt 1) en arbejdstager efter anmodning fra boet har udført arbejde for dette, 2) boet har benyttet en af afdøde lejet eller forpagtet fast ejendom, 3) boet har rådet således over en ydelse, der er overgivet efter  

 dødsfaldet, og for hvilken der skal svares vederlag, at ydelsen ikke kan  

 tilbageleveres i væsentligt uforandret stand, eller 4) fordringen eller kravet er godkendt af en midlertidig bobestyrer.
 § 73. Bliver boet solvent, overgår det fra det tidspunkt, hvor  

 kreditorerne er dækket eller sikret dækning, til behandling efter reglerne om  

 solvente boer.
Kapitel 17 Skifte af en efterlevende ægtefælles aktiver og passiver § 74. Ved skifte efter en gift persons død behandles dennes  

 aktiver og passiver efter de øvrige regler i denne lov, mens den efterlevende  

 ægtefælles aktiver og passiver, der er fælleseje, behandles efter reglerne i  

 dette kapitel.
 § 75. Den efterlevende ægtefælle beholder rådigheden over sin del  

 af fællesejet.
Stk. 2. Skifteretten kan dog fratage den efterlevende ægtefælle  

 rådigheden over aktiver, der helt eller delvis er fælleseje, såfremt der er  

 nærliggende risiko for, at den efterlevende ægtefælle på utilbørlig måde vil  

 disponere til skade for boet.
Rådighedsfratagelsen tinglyses efter reglerne i  

 tinglysningslovens § 48, stk. 1.
 Stk. 3. Den efterlevende ægtefælles kreditorer kan uanset skiftet  

 søge fyldestgørelse i ægtefællens aktiver, jf. dog § 76, stk. 3, og § 51.
 § 76. Den efterlevende ægtefælle udfærdiger en opgørelse over  

 samtlige sine aktiver og passiver med angivelse af, om disse er fælleseje  

 eller fuldstændigt særeje.
 Stk. 2. Ægtefællen skal efter anmodning dokumentere oplysningernes  

 rigtighed.
 Stk. 3. Opfylder ægtefællen ikke sine forpligtelser efter stk. 1  

 og 2 eller efter § 77, kan skifteretten bestemme, at fællesejet og eventuelt  

 tillige ægtefællens fuldstændige særeje helt eller delvis skal behandles ved  

 bobestyrer.
 § 77. Reglerne i lov om skifte af fællesbo m.v. §§ 65, 65 a, 66 a,  

 67 a og 68 finder anvendelse med de ændringer, der følger af forholdets  

 natur.
Kapitel 18 Skifte af uskiftet bo, medens den efterlevende ægtefælle er i live § 78. Skiftes et uskiftet bo, medens den efterlevende ægtefælle er  

 i live, finder bestemmelserne i §§ 75-77 tilsvarende anvendelse på skifte af  

 hele boet.
Skifteretten kan bestemme, at indkaldelse af afdødes kreditorer  

 kan undlades.
 Stk. 2. Ægtefællens medarvinger hæfter alene for gæld, som  

 påhvilede den førstafdøde ægtefælle, og for gæld og omkostninger pådraget ved  

 boets behandling efter reglerne i § 27, stk. 2.
 Stk. 3. Boet behandles i øvrigt efter reglerne i denne lov.
Kapitel 19 Boets afslutning § 79. Ved modtagelsen af boopgørelsen kontrollerer skifteretten,  

 at boopgørelsen er behørigt underskrevet.
 Stk. 2. Den kommunale skattemyndighed kan anmode skifteretten om  

 at træffe afgørelse om bestemt angivne forhold i boopgørelsen og giver  

 skifteretten meddelelse om, hvorvidt værdiansættelserne er godkendt.
Stk. 3. Skifteretten reviderer boopgørelsen, 1) når der i boet er arvinger eller legatarer repræsenteret ved værge  

 eller skifteværge, 2) i det omfang den kommunale skattemyndighed i medfør af stk. 2 har  

 anmodet derom, eller 3) i det omfang det som et led i en stikprøvekontrol eller af hensyn til  

 beregning af afgift efter reglerne i lov om afgift af dødsboer og gaver måtte  

 findes hensigtsmæssigt.
 Stk. 4. Skifteretten kan fastsætte en frist for berigtigelse af  

 fejl og mangler ved boopgørelsen.
 Stk. 5. Skifteretten kan af egen drift ved kendelse ændre  

 beregningen af bobestyrerens salær.
 § 80. Skifteretten beregner og opkræver bo- og tillægsboafgift  

 efter reglerne i lov om afgift af dødsboer og gaver og kan forinden forelægge  

 spørgsmål om afgiftsberegningen for Told- og Skattestyrelsen.
Stk. 2. Opkrævningen sendes i privatskiftede boer til den i  

 henhold til § 25, stk. 6, udpegede person og i boer, der behandles ved  

 bobestyrer, til denne, der derefter straks underretter arvingerne og  

 legatarerne.
Told- og Skattestyrelsen underrettes om afgiftsgrundlaget og  

 afgiftsberegningen i boer, hvis der skal beregnes afgift af et beløb på over  

 2 mio. kr.
Stk. 3. Arvinger, legatarer og Told- og Skattestyrelsen kan klage  

 over afgiftsberegningen til skifteretten.
Klagefristen er 4 uger, der regnes  

 fra modtagelsen af meddelelsen om afgiftsberegningen.
I privatskiftede boer  

 anses alle arvinger for underrettet fra det tidspunkt, hvor den i henhold til  

 § 25, stk. 6, udpegede person modtager meddelelsen, og i boer, der behandles  

 ved bobestyrer, fra dennes modtagelse af meddelelsen.
Indgives klage ikke  

 rettidigt, er afgiftsberegningen endelig.
Stk. 4. Skifteretten træffer ved rettidigt indgivet klage efter  

 stk. 3 afgørelse i klagesagen og giver meddelelse om den endelige  

 afgiftsberegning efter reglerne i stk. 2. Er afgørelsen truffet ved kendelse,  

 jf. § 102, stk. 1, underrettes tillige Told- og Skattestyrelsen.
Afgørelsen  

 om den endelige afgiftsberegning kan kæres af arvinger, legatarer,  

 bobestyreren og Told- og Skattestyrelsen.
 Stk. 5. I boer, der behandles ved bobestyrer, skal udlodning finde  

 sted senest 14 dage efter, at afgiftsberegningen er endelig.
Kapitel 20 Proklama § 81. Proklama kan udstedes efter, at der er truffet afgørelse om  

 boets behandlingsmåde, og med skifterettens tilladelse før dette tidspunkt.
 Stk. 2. Proklama skal udstedes, når et bo skiftes privat eller ved  

 bobestyrer.
Stk. 3. Ved proklama indrykkes en bekendtgørelse i Statstidende.  

 Bekendtgørelsen skal indeholde oplysning om 1) afdødes navn, adresse, CPR-nummer og dødsdag samt navn og adresse på en  

 eventuel personligt ejet virksomhed og virksomhedens SE-nummer, 2) opfordring til enhver, der har en fordring eller andet krav mod afdøde,  

 til at anmelde kravet inden 8 uger efter bekendtgørelsen, 3) en person, til hvem anmeldelse skal ske, og 4) eventuel afgørelse efter § 69, stk. 1, om insolvensbehandling.
 Stk. 4. Sad afdøde i uskiftet bo, skal tillige angives de i stk.  

 3, nr. 1, anførte oplysninger vedrørende førstafdøde samt dennes dødsdag.
 Stk. 5. Til kendte kreditorer med bopæl uden for Danmark skal der  

 samtidig gives særskilt meddelelse om proklamaet og dets retsvirkninger.
 Stk. 6. Skifteretten kan, hvor forholdene taler derfor, bestemme,  

 at proklamaet tillige skal optages i lokale blade.
§ 82. Anmeldelser skal være skriftlige og angive kreditors krav  

 samt eventuelle krav på renter og omkostninger.
Indeholder et proklama  

 meddelelse om insolvensbehandling, jf. § 81, stk. 3, nr. 4, angives tillige  

 eventuelt krav på fortrinsstilling.
 Stk. 2. Træffes bestemmelse om insolvensbehandling, efter at  

 proklama er indrykket, meddeler bobestyreren de anmeldte kreditorer, at de  

 inden for en frist af 8 uger skal anmelde eventuelt uanmeldte krav på  

 fortrinsstilling.
Stk. 3. Kan en fordring eller et andet krav ikke opgøres endeligt,  

 skal der inden udløbet af anmeldelsesfristen indgives foreløbig anmeldelse  

 med en skønsmæssig angivelse af kravet.
Endelig anmeldelse skal i så fald  

 indgives senest 8 uger efter udløbet af anmeldelsesfristen.
Under særlige  

 omstændigheder kan fristen for endelig anmeldelse forlænges af skifteretten,  

 såfremt anmelderen anmoder derom inden udløbet af den i 2. pkt. fastsatte  

 frist.
 Stk. 4. Indsendes en anmeldelse i to eksemplarer, tilbagesendes  

 det ene med påtegning om modtagelsen.
 Stk. 5. Anmeldelse har samme retsvirkninger som sagsanlæg med  

 hensyn til renter, afbrydelse af forældelse og lignende.
 § 83. Anmeldes en fordring eller et andet krav ikke rettidigt, jf.  

 § 81, stk. 3, nr. 2, bortfalder retten til dækning i boet.
Stk. 2. Undtaget fra bestemmelsen i stk. 1 er 1) krav, som efter dødsfaldet er fremsat skriftligt, og som inden  

 anmeldelsesfristens udløb er kommet boet i hænde, 2) krav, der hviler på ejendomsret, når genstanden var i boets besiddelse  

 og mærket på en sådan måde, at ejerforholdet fremgik heraf eller boet havde  

 kendskab til ejerforholdet eller der forelå omstændigheder, som var egnede  

 til at vække mistanke om ejerforholdet, 3) krav sikret ved pant eller på anden tilsvarende måde.
Krav sikret ved  

 håndpanteret i et ejerpantebrev undtages dog kun, hvis boet er eller burde  

 være bekendt med kreditorernes identitet, og 4) krav på skatter og afgifter, i det omfang det er bestemt i anden  

 lovgivning.
Kapitel 21 Uprækluderede rettigheder § 84. Hvad der tilhører tredjemand eller af andre grunde ikke kan  

 inddrages under bobehandlingen, udleveres til den berettigede.
Stk. 2. Er et aktiv i boets besiddelse udsat for hurtig  

 fordærvelse, eller vil opbevaring være forbundet med uforholdsmæssig  

 omkostning eller ulempe for boets behandling, og råder ejeren trods  

 opfordring dertil ikke uden ugrundet ophold over aktivet, bør aktivet sælges  

 af boet.
Kan salg ikke finde sted, er boet berettiget til at skaffe aktivet  

 bort.
Det samme gælder, såfremt boet trods rimelige bestræbelser ikke har  

 kunnet fastslå ejerens identitet eller ikke har kunnet komme i forbindelse  

 med ejeren.
 Stk. 3. Råder ejeren af et aktiv i boets besiddelse i øvrigt ikke  

 inden rimelig tid efter at være opfordret dertil over dette, eller har boet  

 trods rimelige bestræbelser ikke kunnet fastslå ejerens identitet eller ikke  

 kunnet komme i forbindelse med ejeren, kan aktivet efter anmeldelsesfristens  

 udløb sælges af boet eller eventuelt bortskaffes.
 Stk. 4. Det ved salg efter stk. 2 og 3 indvundne provenu tilfalder  

 den berettigede.
 § 85. Har boet efter anmeldelsesfristens udløb rådet over et aktiv  

 i dets besiddelse, der tilhører tredjemand, eller i hvilket tredjemand har  

 pant eller tilsvarende sikkerhed, kan tredjemand, såfremt vedkommende ikke  

 har mistet sin ret, kræve sit tab erstattet af boet.
 Stk. 2. Er et aktiv i boets besiddelse efter anmeldelsesfristens  

 udløb solgt af et bo, der behandles ved bobestyrer, har tredjemand intet krav  

 mod køberen, medmindre denne ikke var i god tro.
 § 86. Beløb, som ikke inden et år efter udlodning har kunnet  

 udbetales til fordringshavere, tilfalder statskassen.
Kapitel 22 Opsigelse af gæld og betaling af morarenter § 87. Et bo, der ikke behandles efter reglerne om insolvente boer,  

 kan erlægge en ydelse med ydelsens handelsværdi på erlæggelsestidspunktet,  

 selv om afdøde endnu ikke ville have været berettiget til at frigøre sig ved  

 at erlægge ydelsen.
Erlæggelse kan dog først ske efter opsigelse med  

 sædvanligt eller rimeligt varsel, dog højst 6 måneder.
 § 88. Fyldestgøres en legatar, der skal modtage en bestemt angivet  

 pengesum, ikke rettidigt, jf. § 14, har legataren ret til sædvanlig morarente  

 efter rentelovens bestemmelser.
 Stk. 2. Under særlige omstændigheder kan skifteretten tilkende  

 morarente til en arving eller ægtefælle, der ikke rettidigt har modtaget arv  

 eller boslod.
Kapitel 23 Skifterettens kompetence § 89. Skifteretten prøver betingelserne for iværksættelse af  

 foranstaltninger, som ved denne lov er henlagt til skifteretterne, vejleder  

 efter reglerne i kapitel 24 og afgør tvister, som opstår i forbindelse med  

 boernes behandling, herunder om 1) retten til at arve, herunder retten til at overtage aktiver efter  

 vurdering, 2) fordringer og krav og disses fortrinsret rettet mod dødsboet, mod en  

 bobestyrer, mod skifteretten eller mellem lodtagere i boet, 3) krav på tilbagelevering eller tilbagebetaling til boet, 4) spørgsmål om retten til en kapital ifølge en livsforsikring eller  

 tilsvarende ordning, der kommer til udbetaling i anledning af et dødsfald,  

 når tvisten angår, hvem der som begunstiget eller som ejer af policen m.v. er  

 berettiget til at modtage kapitalen, eller hvorvidt kapitalen helt eller  

 delvis skal behandles, som om den tilhører boet, og 5) fordringer og krav, der gøres gældende af boet, når parterne er enige  

 herom.
 Stk. 2. Sagsøges et privatskiftet dødsbo, og ønskes der tillige  

 dom over boets arvinger, kan disse indstævnes for skifteretten.
 Stk. 3. Reglerne i retsplejelovens §§ 226 og 227 finder  

 tilsvarende anvendelse.
 Stk. 4. Vedrører sagen en tvist, der hører under en særlig  

 domstol, skal sagen dog behandles ved denne.
 § 90. Sagerne behandles ved den skifteret, hvorunder boet hører.
Kapitel 24 Skifterettens vejledningspligt § 91. Skifteretten bistår med udfærdigelse af anmodninger og  

 opgørelser m.v. og vejleder ægtefælle, arvinger, legatarer og andre  

 berettigede om deres retsstilling, herunder om deres klagemuligheder,  

 medmindre bistanden på grund af boets størrelse eller andre forhold vil være  

 særlig tidkrævende eller vil kræve særlige undersøgelser.
Kapitel 25 Oplysningspligt over for skifteretten § 92. Skifteretten kan på ethvert tidspunkt forlange at få  

 oplysninger vedrørende et bos forhold og kan i den forbindelse kræve boets  

 dokumenter udleveret.
 Stk. 2. Skifteretten kan pålægge enhver at give møde, afgive  

 forklaring og fremlægge dokumenter efter retsplejelovens regler om vidnepligt  

 og editionspligt for tredjemand.
Kapitel 26 Sagkyndig vurdering § 93. Skifteretten kan efter anmodning bestemme, at handelsværdien  

 af boets aktiver eller passiver skal fastsættes ved sagkyndig vurdering.
 Stk. 2. Skifteretten udmelder efter anmodning en eller flere  

 sagkyndige til at foretage vurderingen.
§ 94. Skifteretten træffer efter anmodning bestemmelse om  

 omvurdering, såfremt 1) der er begået fejl ved vurderingens udførelse, som kan have påvirket  

 vurderingsresultatet, 2) vurderingen ikke i øvrigt er foretaget på betryggende måde eller 3) det pågældende aktivs eller passivs handelsværdi må antages at afvige  

 væsentligt fra vurderingsresultatet.
 § 95. Skifteretten kan betinge en udmeldelse af, at der stilles  

 sikkerhed for omkostningerne.
 Stk. 2. Vederlag til de sagkyndige fastsættes om fornødent af  

 skifteretten under hensyn til arbejdets omfang og boets beskaffenhed.
 Stk. 3. Vurderingsudgifter afholdes af boet, medmindre  

 skifteretten undtagelsesvis bestemmer andet.
Kapitel 27 Klage over bobestyrere § 96. Klage over en bobestyrer, herunder klage over, at en  

 bobestyrer ikke fremmer behandlingen af boet uden unødigt ophold, samt klage  

 over afgørelser truffet af en bobestyrer indgives skriftligt til  

 skifteretten.
Stk. 2. Fristen for klage over afgørelser er 2 uger og regnes fra  

 det tidspunkt, hvor klageren fik kendskab til afgørelsen.
Skifteretten kan  

 undtagelsesvis tillade, at klagen tages under behandling indtil 6 måneder  

 efter afgørelsen.
Stk. 3. Klage over bobestyrerens afgørelser har ikke opsættende  

 virkning.
Bobestyreren eller skifteretten kan dog tillægge en klage  

 opsættende virkning.
§ 97. Skifteretten forelægger snarest muligt klagen for  

 bobestyreren.
Snarest muligt og senest 2 uger efter klagens modtagelse skal  

 bobestyreren besvare klagen.
Vedrører klagen en afgørelse, skal bobestyreren  

 meddele skifteretten og klageren, om den påklagede afgørelse ophæves, omgøres  

 eller fastholdes.
Stk. 2. Skifteretten kan pålægge bobestyreren at fremkomme med en  

 supplerende redegørelse inden for en fastsat frist.
Samtidig med at den  

 supplerende redegørelse indleveres til skifteretten, sender bobestyreren en  

 genpart af redegørelsen til klageren.
 Stk. 3. Skifteretten kan forlænge fristerne i stk. 1 og 2.  

 Klageren underrettes herom.
Stk. 4. Skifteretten kan, hvor forholdene taler derfor, give  

 klageren eller bobestyreren lejlighed til inden for en fastsat frist at  

 indgive yderligere skriftlige indlæg.
Skifteretten kan endvidere indkalde  

 klageren og bobestyreren til et retsmøde i skifteretten.
Efterkommer klageren  

 eller bobestyreren ikke rettidigt skifterettens opfordring eller indkaldelse,  

 kan klagen afgøres på det foreliggende grundlag.
 Stk. 5. Skifteretten træffer afgørelse i klagesagen, jf. dog § 89,  

 stk. 1, nr. 1-5, og § 106, stk. 1. Afgørelser vedrørende en bobestyrers salær  

 træffes ved kendelse.
Kapitel 28 Skifterettens behandling af tvister § 98. Retsplejelovens regler om borgerlige sager finder anvendelse  

 med de ændringer, som angives i denne lov, eller som følger af forholdets  

 natur.
 § 99. Som parter anses boet, såfremt sagen vedrører dets  

 interesser, og enhver lodtager, hvis ret vil kunne påvirkes af søgsmålet.
 Stk. 2. I boer, der skiftes privat, kan forkyndelse over for boet  

 og arvingerne ske for den i § 25, stk. 6, angivne person eller for alle  

 arvingerne.
 § 100. Skifteretten kan beskikke en advokat for en part, når det  

 skønnes nødvendigt, at parten har advokatbistand, og parten opfylder den  

 økonomiske betingelse i retsplejelovens § 330, stk. 1, nr. 2. Om salær og  

 godtgørelse for udlæg til den beskikkede advokat gælder samme regler som i  

 tilfælde, hvor der er meddelt fri proces, jf. retsplejelovens kapitel 31.
 § 101. Afgørelse om de i § 89, stk. 1, nr. 1-5, nævnte tvister  

 træffes ved dom.
 Stk. 2. Boets modkrav, der henhører under de almindelige domstole,  

 kan efter skifterettens bestemmelse påkendes ved skifteretten.  

 Retsplejelovens § 249, stk. 2 og 3, finder i øvrigt anvendelse.
§ 102. Andre afgørelser end de i § 101 nævnte træffes ved kendelse  

 eller beslutning.
Kendelsesformen anvendes ved afgørelse af en tvist, eller  

 hvor denne form særlig er foreskrevet.
Stk. 2. Skifteretten kan pålægge sagsomkostninger, hvis tvistens  

 omfang og det med sagen forbundne arbejde gør det rimeligt.
Retsplejelovens  

 regler om sagsomkostninger finder da tilsvarende anvendelse.
Hvis ikke andet  

 bestemmes, er fuldbyrdelsesfristen 14 dage.
 Stk. 3. Skifterettens beslutninger om fastsættelse af vederlag og  

 andre omkostninger kan fuldbyrdes efter almindelige regler.
Kapitel 29 Retsmidler mod trufne afgørelser Omgørelse og genoptagelse § 103. Skifteretten kan genoptage et bo eller omgøre en beslutning  

 eller kendelse, når det findes påkrævet, navnlig fordi 1) der er fremkommet yderligere aktiver eller passiver, 2) arven er fordelt forkert eller udlodningen er foretaget forkert, 3) der er begået væsentlige fejl i forbindelse med boets behandling, 4) boafgiften eller tillægsboafgiften er beregnet forkert og en arving  

 eller legatar anmoder derom, 5) boet skal udleveres til anden behandlingsmåde eller 6) der i øvrigt foreligger nye oplysninger af væsentlig betydning for  

 boets behandling eller for tredjemands retsstilling.
 Stk. 2. Skifteretten kan betinge genoptagelse eller omgørelse af,  

 at der helt eller delvis stilles sikkerhed for de omkostninger, der er  

 forbundet hermed.
§ 104. Træffes afgørelse om omgørelse eller genoptagelse, skal  

 enhver arving, legatar eller kreditor om nødvendigt fralægge sig den  

 berigelse, vedkommende har opnået, dog ikke ud over boets tab.
Er penge  

 modtaget, eller er andre formuegoder senere omsat i penge, påvirkes kravet  

 mod modtageren ikke af den måde, hvorpå pengene er anvendt.
Udbytte, som  

 oppebæres, efter at krav om tilbageførsel af berigelsen er rejst, skal  

 tilsvares.
 Stk. 2. Modtageren er i øvrigt erstatningsansvarlig for boets tab  

 efter almindelige regler.
Stk. 3. Hvis boet eller modtageren forlanger det, skal det  

 modtagne tilbageleveres, for så vidt det er i behold og tilbagelevering kan  

 ske uden urimeligt værdispild.
Den nødvendige udligning sker ved betaling fra  

 en af siderne.
 Stk. 4. I særlige tilfælde kan kravet mod modtageren nedsættes  

 eller helt bortfalde, hvis gennemførelsen af kravet ville være urimeligt  

 byrdefuld og omstændighederne i øvrigt taler derfor.
 Stk. 5. Har modtageren overdraget det modtagne til tredjemand, har  

 boet krav mod tredjemand efter reglerne i stk. 1-4, hvis denne kendte eller  

 burde kende de omstændigheder, som begrunder krav om omgørelse eller  

 genoptagelse.
Stk. 6. Er en af tredjemand stillet sikkerhed eller kaution for  

 boets gæld blevet frigivet, eller er tredjemands medhæftelse bortfaldet som  

 følge af en betaling eller retsforfølgning, der skal gå tilbage, har boet  

 krav mod tredjemand efter reglerne i stk. 1 og 2, jf. stk. 4, hvis tredjemand  

 ved frigivelsen eller bortfaldet kendte eller burde kende de omstændigheder,  

 som begrunder omgørelse eller genoptagelse.
Boet kan da forlange, at  

 tredjemand på ny stiller et frigivet pant som sikkerhed, hvis dette er  

 muligt.
Anke og kære § 105. Reglerne i retsplejeloven om anke og kære finder  

 tilsvarende anvendelse på skifterettens afgørelser.
Stk. 2. Skifterettens afgørelser efter § 2, stk. 3, § 7, stk. 3, §  

 12, stk. 1, § 55, stk. 1, 2. pkt., og § 81, stk. 6, kan dog ikke indbringes  

 for højere ret.
Tilsvarende gælder for afgørelser i medfør af § 80, stk. 1,  

 efter udløbet af fristen i § 80, stk. 3.
Kapitel 30 Retssager ved de almindelige domstole § 106. Retssager om krav, som rejses af et dødsbo, anlægges ved de  

 almindelige domstole, medmindre sagen vedrører en tvist, der i medfør af §  

 89, stk. 1, nr. 1-5, eller stk. 4, hører under skifterettens kompetence eller  

 under en særlig domstol.
 Stk. 2. Modkrav mod boet, der henhører under skifterettens  

 kompetence, kan efter rettens bestemmelse påkendes under sagen.  

 Retsplejelovens § 249, stk. 2 og 3, finder i øvrigt anvendelse.
 § 107. Havde afdøde anlagt retssag om krav, som nu tilkommer boet,  

 kan boet ved en erklæring til retten indtræde i afdødes sted.
Stk. 2. Oplyses det under sagen, at sagsøgeren er død, og har boet  

 ikke givet møde, udsættes sagen, og boet underrettes.
Er der ikke truffet  

 beslutning om boets behandlingsmåde, underrettes skifteretten.
 § 108. Er en sag inden dødsfaldet anlagt af afdøde ved de  

 almindelige domstole, kan modkrav fremsat af sagsøgte i et retsmøde, hvor  

 afdøde var til stede eller repræsenteret, eller i et processkrift, der var  

 forkyndt for afdøde inden dødsfaldet, påkendes.
§ 109. Opgiver boet et muligt krav, uden at der er sluttet forlig,  

 kan enhver lodtager i boet inden for en af skifteretten fastsat frist på egen  

 hånd anlægge sag eller indtræde i en verserende sag.
Anmodning om  

 fastsættelse af frist skal fremsættes over for skifteretten uden ugrundet  

 ophold efter boets beslutning om opgivelsen.
 Stk. 2. Boet skal, i det omfang dets masse forøges, erstatte  

 lodtageren rimelige omkostninger.
Stk. 3. Enhver lodtager kan anke en dom, boet ikke ønsker at  

 indbringe for højere ret.
Bestemmelsen i stk. 2 finder tilsvarende  

 anvendelse.
 § 110. Var retssag inden dødsfaldet anlagt mod afdøde, indtræder  

 boet i afdødes sted, medmindre sagen ikke vedrører boet. Ønsker sagsøgeren  

 dom over boet, drager sagsøgeren omsorg for, at boet underrettes.
 § 111. Retten kan efter anmodning fra en part henvise en sag,  

 hvori boet er indtrådt i medfør af § 107, stk. 1, eller § 110, til behandling  

 ved den skifteret, hvorunder boet hører.
Kapitel 31 Forskellige bestemmelser § 112. Justitsministeren fastsætter regler om de erklæringer, som  

 arvinger eller ægtefælle skal afgive for at få et bo udleveret.
I reglerne  

 kan der fastsættes straf af bøde for overtrædelse af bestemmelser i reglerne.
 § 113. Skifteretten udsteder efter anmodning fra boets arvinger,  

 afdødes ægtefælle eller den, der har fået boet udlagt, skifteretsattest om  

 boets berigtigelse.
 § 114. Retsmøder ved skifteretten, i hvilke der ikke behandles  

 tvister, og bomøder, der afholdes af en bobestyrer, er ikke offentlige.
 Stk. 2. Enhver, der har retlig interesse deri, kan hos  

 skifteretten eller bobestyreren få oplysning om boets behandlingsmåde.
Stk. 3. Enhver, der har retlig interesse deri, kan mod vederlag  

 forlange udskrift af boets dokumenter.
Bestemmelserne i retsplejelovens § 41  

 finder tilsvarende anvendelse, dog træffes afgørelsen af skifteretten.
 § 115. Ingen må handle som bobestyrer, midlertidig bobestyrer,  

 forretningskyndig medhjælp, revisor eller vurderingsmand, hvis den pågældende  

 er nærstående til nogen af arvingerne, disses værge eller skifteværge eller  

 afhængig af disse, eller hvis der som følge af den pågældendes interesse i  

 sagens udfald eller af andre grunde er tvivl om den pågældendes upartiskhed i  

 det foreliggende spørgsmål.
 Stk. 2. Revisor eller vurderingsmand må heller ikke på nogen af de  

 i stk. 1 nævnte måder være knyttet til bobestyreren eller til kasserer eller  

 bogholder i afdødes erhvervsvirksomhed.
 Stk. 3. En vurderingsmand må ikke have økonomisk interesse hos  

 aftager og må ikke medvirke ved afhændelse af boets aktiver, medmindre  

 vurderingen alene foretages i egenskab af auktionsholder og til brug for  

 bortsalg på offentlig auktion.
Stk. 4. Bobestyrer, midlertidig bobestyrer, forretningskyndig  

 medhjælp, revisor eller vurderingsmand må ikke erhverve nogen del af boets  

 aktiver.
Det samme gælder nærstående til disse personer eller ansatte i disse  

 personers virksomheder.
Kapitel 32 Ikrafttrædelses- og overgangsbestemmelser § 116. Loven træder i kraft den 1. januar 1997.
 Stk. 2. Samtidig ophæves:
 1) Lov om tilsyn med de af eksekutorer behandlede dødsboer, jf.  

 lovbekendtgørelse nr. 601 af 9. september 1986.
 2) § 8 i forordning af 2. april 1817.
 3) Forordning af 8. april 1768.
 4) Plakat af 21. april 1824.
 5) Danske Lov 5-2-1 til 5-2-10, 5-2-14 til 5-2-21, 5-2-23, 5-2-25, 5-2-27,  

 5-2-54 til 5-2-57, 5-2-63 til 5-2-64, 5-2-68, 5-2-83, 5-2-84, 5-2-86, 5-14-29  

 til 5-14-33, 5-14-37 til 5-14-39.
 Stk. 3. I lov om skifte af dødsbo og fællesbo m.v., jf.  

 lovbekendtgørelse nr. 725 af 23. oktober 1986, som senest ændret ved § 125 i  

 lov nr. 1072 af 20. december 1995, ændres titlen til:
 »Lov om skifte af fællesbo m.v.«.
§ 117. Har dødsfaldet fundet sted inden lovens ikrafttræden,  

 anvendes de hidtil gældende regler for skifte af dødsboer.
Reglerne i denne  

 lov finder dog også anvendelse på skifte af uskiftet bo, når den  

 længstlevende ægtefælle dør efter lovens ikrafttræden eller der anmodes om  

 skifte i den længstlevendes levende live efter dette tidspunkt.
 § 118. Bestemmelser i testamenter om, at en eller flere personer  

 skal behandle et bo som eksekutor, anses som indeholdende bestemmelse om, at  

 den eller de pågældende skal behandle boet som bobestyrer.
 § 119. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Oprindeligt fremsat forslag Kapitel 1 Lovens anvendelsesområde § 1. Denne lov gælder for skifte af dødsboer og for skifte af en  

 efterlevende ægtefælles del af fællesboet, herunder skifte af uskiftet bo,  

 mens den efterlevende ægtefælle er i live.
Kapitel 2 Kompetenceregler § 2. Et dødsbo behandles i den retskreds, hvor afdøde havde  

 hjemting, jf. retsplejelovens §§ 235 og 236. Skifte af uskiftet bo, mens en  

 efterlevende ægtefælle er i live, sker ved den efterlevendes hjemting.
Stk. 2. Havde afdøde ikke hjemting her i landet, kan  

 justitsministeren henvise boet eller en del af dette til en dansk skifteret,  

 såfremt 1) afdøde havde dansk indfødsret eller anden særlig tilknytning til  

 Danmark og efterlader sig aktiver, der ikke inddrages under en bobehandling i  

 udlandet, eller 2) afdøde efterlader sig aktiver i Danmark, der ikke inddrages under en  

 bobehandling i udlandet.
 Stk. 3. Skifteretten i den retskreds, hvor boet skal behandles,  

 kan ved kendelse henvise boet til behandling i en anden retskreds, såfremt  

 det findes væsentligt mere hensigtsmæssigt, at behandlingen foregår der.
 § 3. Justitsministeren kan fastsætte bestemmelser, hvorefter  

 afgørelser af udenlandske domstole og myndigheder vedrørende dødsboskifte  

 skal have bindende virkning og kunne fuldbyrdes her i riget, såfremt de har  

 sådanne virkninger i den stat, hvor afgørelsen er truffet, og anerkendelsen  

 og fuldbyrdelsen ikke ville være åbenbart uforenelig med dansk retsorden.
 Stk. 2. Justitsministeren kan fastsætte bestemmelser om, under  

 hvilke betingelser en fremmed stats lovgivning kommer til anvendelse ved  

 bestemmelsen af retsvirkningerne af en indledt dødsbobehandling, for så vidt  

 anvendelsen ikke ville være åbenbart uforenelig med dansk retsorden.
Kapitel 3 Anmeldelse af dødsfald til skifteretten § 4. Begravelsesmyndigheden eller anden dansk myndighed, der  

 modtager anmeldelse om et dødsfald, skal snarest muligt videreanmelde dette  

 til skifteretten i den retskreds, hvor afdøde havde hjemting.
 Stk 2. Skifteretten optager straks anmeldelsen i skiftesaglisten.
Kapitel 4 Kendelse om dødsfald § 5. Kan det anses for sikkert, at en person er afgået ved døden,  

 uden at dødsattest kan udstedes, afsiger skifteretten efter anmodning fra  

 enhver, der har retlig interesse deri, kendelse om, at den pågældende skal  

 anses for død.
Stk. 2. I kendelsen angives det sandsynlige tidspunkt for dødens  

 indtræden.
Kan et sådant tidspunkt ikke fastsættes, angives det tidligste  

 tidspunkt, hvor personen efter det oplyste var død.
 § 6. Er der afsagt dødsfaldskendelse efter § 5, og viser det sig,  

 at den omhandlede person alligevel er i live, finder lov om borteblevne  

 kapitel 4 og 6 anvendelse.
Kapitel 5 Indkaldelse til møde i skifteretten § 7. Skifteretten indkalder snarest muligt efter modtagelsen af  

 anmeldelsen af dødsfaldet den eller dem, der efter det oplyste er den afdødes  

 nærmeste pårørende, til et møde, hvor der tages stilling til boets  

 behandlingsmåde.
Afholdelse af møde kan efter skifterettens bestemmelse  

 undlades.
 Stk. 2. Skifteretten indhenter de nødvendige oplysninger om  

 arvinger fra det centrale Personregister (CPR) og om afdødes testamentariske  

 dispositioner fra Centralregisteret for Testamenter eller på anden måde.  

 Indhentelse af oplysninger kan undlades, hvis det på forhånd er klart, at  

 oplysninger om arvinger og legatarer er uden betydning for boets behandling.
 Stk. 3. Skifteretten vejleder de pårørende og bistår med  

 udfærdigelse af anmodninger og opgørelser, der skal indgives i forbindelse  

 med bobehandlingen, jf. § 91.
 Stk. 4. De pårørende har pligt til at give de oplysninger om  

 arveforholdene, som de er bekendt med.
Stk. 5. Kan afgørelse om boets behandlingsmåde ikke træffes i  

 forbindelse med det i stk. 1 nævnte møde, udsætter skifteretten behandlingen  

 af sagen.
Skifteretten kan fastsætte en frist for boets berigtigelse.
 Stk. 6. Justitsministeren kan fastsætte regler for skifteretten og  

 bobestyreren om indhentelse af oplysninger fra det centrale Personregister  

 (CPR) og Centralregisteret for Testamenter.
Kapitel 6 Sikring af boets aktiver § 8. Indtil beslutning om boets behandlingsmåde er truffet,  

 påhviler det enhver, der er i besiddelse af den afdødes aktiver, at opbevare  

 disse på betryggende måde.
Kan opbevaringen ikke ske uden væsentlige ulemper  

 eller omkostninger, fritager skifteretten den pågældende for pligten.
 Stk. 2. Enhver, som har kendskab til, at den afdødes aktiver ikke  

 opbevares på betryggende måde, har pligt til straks at give skifteretten  

 meddelelse derom.
Stk. 3. Hvor forholdene gør det nødvendigt, kan skifteretten  

 beslutte, at et bos aktiver helt eller delvis skal registreres eller tages i  

 forvaring.
Befinder aktiverne sig i en anden retskreds, kan skifteretten  

 enten selv foretage sådanne forretninger eller begære bistand dertil af  

 vedkommende skifteret.
Skifteretten kan udpege en midlertidig bobestyrer til  

 at foretage de nødvendige skridt, jf. § 12.
Kapitel 7 Søgsmål og retsforfølgning § 9. Fra dødsfaldet og indtil bestemmelse om boets behandlingsmåde  

 er truffet, kan søgsmål ikke anlægges mod boet.
Fordringer og andre krav mod  

 boet kan anmeldes til skifteretten.
§ 10. Fra dødsfaldet og indtil bestemmelse om boets  

 behandlingsmåde er truffet, kan udlæg eller arrest ikke foretages i boets  

 aktiver.
Tvangsauktion kan alene afholdes efter anmodning fra boet eller med  

 dettes samtykke.
 Stk. 2. Har nogen erhvervet ret over boets aktiver på en  

 tvangsauktion, der er afholdt i strid med bestemmelsen i stk. 1, ophæves  

 tvangsauktionen om fornødent ved en af fogedretten afsagt kendelse, såfremt  

 dødsfaldet forinden var bekendtgjort i Statstidende, eller der ved auktionens  

 afholdelse var sket tinglysning på ejendommens blad eller anden tilsvarende  

 registrering af dødsfaldet eller bobehandlingen, eller erhververen vidste  

 eller burde vide besked om dødsfaldet.
Stk. 3. Den, som har tilbageholdsret i boets ejendele, indtil et  

 bestemt beløb er betalt, kan uanset dødsfaldet foretage udlæg i de  

 tilbageholdte ejendele og søge fyldestgørelse deri.
Udlæg kan dog kun  

 foretages, hvis fordringen er fastslået ved dom eller på anden for boet  

 bindende måde, og boet trods opfordring fremsat mindst to uger inden  

 udlæggets foretagelse ikke har betalt beløbet.
 Stk. 4. Arrest foretaget inden dødsfaldet taber sin virkning.
Stk. 5. Brugeligt pant kan ikke stiftes fra dødsfaldet, og indtil  

 bestemmelse om boets behandlingsmåde er truffet.
En brugspanteret stiftet før  

 dødsfaldet kan af boet bringes til ophør uden varsel.
Stk. 6. Adgang til fyldestgørelse af krav, der er sikret ved  

 håndpant eller anden tilsvarende sikkerhedsret, berøres ikke af pantsætters  

 dødsfald.
Betalingsopfordring og andre meddelelser rettes til boet.
Boet er  

 berettiget til at lade pantet vurdere.
Kapitel 8 Autorisation og virksomhed som bobestyrer § 11. Justitsministeren autoriserer for hver retskreds et passende  

 antal advokater til som bobestyrere at forestå behandlingen af dødsboer.
Stk. 2. En ved testamente indsat bobestyrer, der ikke er  

 autoriseret efter stk. 1, kan ikke virke som bobestyrer, såfremt den  

 pågældende 1) er umyndig, under værgemål efter værgemålslovens § 5 eller under  

 samværgemål efter værgemålslovens § 7, 2) har anmeldt betalingsstandsning eller er under konkurs, eller 3) er dømt for et strafbart forhold, som på tidspunktet for boets  

 behandling begrunder en nærliggende fare for misbrug af hvervet, eller gør  

 den pågældende uværdig til den agtelse og tillid, der må kræves til udøvelse  

 af virksomhed som bobestyrer.
 Stk. 3. Justitsministeren fastsætter bestemmelser om de øvrige  

 betingelser, som skal være opfyldt, for at en person kan virke som bobestyrer  

 og om bobestyreres virksomhed, herunder om sikkerhedsstillelse,  

 ansvarsforsikring, forvaltning af dødsboers midler og om tilsyn med  

 beholdninger og værdipapirer.
 Stk. 4. I regler, der udstedes af justitsministeren i medfør af  

 stk. 3, kan der fastsættes straf af bøde for overtrædelse af bestemmelser i  

 reglerne.
Kapitel 9 Midlertidige foranstaltninger § 12. Skifteretten udpeger om nødvendigt en autoriseret bobestyrer  

 til som midlertidig bobestyrer at varetage boets anliggender eller udføre  

 nærmere angivne opgaver.
Stk. 2. Den midlertidige bobestyrer må alene træffe beslutninger,  

 der ikke tåler udsættelse.
Bobestyreren skal så vidt muligt afholde sig fra  

 at foretage skridt, der vil kunne foregribe den senere bobehandling.
Stk. 3. Skifteretten udsteder straks skifteretsattest om, at boet  

 er udleveret til behandling ved den midlertidige bobestyrer.
Skifteretten kan  

 træffe bestemmelse om sikkerhedsstillelse, jf. § 39.
 Stk. 4. Omkostninger, der ikke kan dækkes af boets midler, betales  

 af statskassen.
Kapitel 10 Legatarer § 13. Som legatar anses den, der skal arve en bestemt angivet  

 pengesum eller bestemt angivne formuegenstande.
 Stk. 2. Arveladeren kan dog ved testamente bestemme, om den, der  

 alene skal modtage friarv, skal have stilling som arving eller legatar.
Stk. 3. Hvor særlige grunde taler derfor, kan skifteretten  

 bestemme, at en legatar skal have stilling som arving.
Skifteretten kan  

 endvidere bestemme, at en arving skal have stilling som legatar, såfremt den  

 pågældende samtykker deri eller alene skal arve en ubetydelig del af boet.  

 Den pågældende mister ikke derved sin ret til at forlange overtagelse efter  

 vurdering.
§ 14. Legater skal opfyldes senest samtidig med, at boets øvrige  

 aktiver deles mellem arvingerne.
Under særlige omstændigheder kan  

 skifteretten bestemme, at et legat skal opfyldes på et tidligere tidspunkt.
Kapitel 11 Skifteværger § 15. Skifteretten beskikker en skifteværge for en arving, såfremt 1) det ikke vides, om arvingen er i live, 2) arvingens opholdssted er ukendt, 3) arvingen er et ufødt barn, 4) arvingen på grund af legemlig sygdom eller psykisk svækkelse er ude af  

 stand til at varetage sine interesser under boets behandling, 5) arvingen på grund af uerfarenhed, svækket helbred eller anden lignende  

 tilstand eller fravær har behov for bistand under boets behandling og selv  

 ønsker en skifteværge, 6) arvingens værge har interesser under boets behandling, der kan komme i  

 strid med arvingens, 7) arvingens værge midlertidigt er forhindret i at varetage arvingens  

 interesser under boets behandling, 8) arvingen midlertidigt er uden fast værge, eller 9) arvingen er en fond, en forening eller et selskab m.v. under stiftelse.
 Stk. 2. Skifteretten kan beskikke en skifteværge for en arving,  

 såfremt denne har forholdt sig passiv over for henvendelser om boets  

 behandling.
 Stk. 3. Forinden skifteværge beskikkes, skal der så vidt muligt  

 indhentes en udtalelse fra arvingen, fra den institution, arvingen eventuelt  

 har bopæl på, eller om nødvendigt indhentes en lægeerklæring.
 Stk. 4. Beskikkelse af skifteværge sker ved den skifteret,  

 hvorunder boet henhører.
 Stk. 5. Skifteretten sørger for, at der så vidt muligt gives  

 arvingen underretning om beskikkelsen.
 Stk. 6. Skifteretten kan undlade at beskikke skifteværge for en  

 arving, der ikke har udsigt til at modtage arv.
 § 16. Skifteværgen varetager i det omfang, arvingen eller dennes  

 værge selv er forhindret deri, arvingens interesser under boets behandling.
Stk. 2. I de i § 15, stk. 1, nr. 1 og 2, nævnte tilfælde skal  

 skifteværgen i privatskiftede boer lade arvingen eftersøge, således at det så  

 vidt muligt inden boets afslutning kan fastslås, om arvingen er i live, eller  

 hvor arvingen opholder sig.
Skifteretten kan yde bistand dermed.
 Stk. 3. Må det antages, at der vil være behov for værgemål efter  

 reglerne i værgemålsloven for arvingen, indberetter skifteværgen snarest  

 muligt dette til skifteretten.
Stk. 4. Skifteværgen kan få nødvendige udlæg dækket og i den  

 udstrækning, det er rimeligt, et vederlag for sit arbejde.
Udgifterne betales  

 af arvingen.
Har denne ingen midler, kan skifteretten bestemme, at udgifterne  

 afholdes af statskassen.
Stk. 5. Reglerne i værgemålslovens §§ 12, 24, 26, 27, og 31 finder  

 tilsvarende anvendelse.
Bestemmelserne i §§ 28, 29 og 30 finder anvendelse  

 med de ændringer, der følger af forholdets natur.
 § 17. Skifteretten kan beskikke en skifteværge for en legatar,  

 såfremt forholdene gør dette påkrævet.
Kapitel 12 Boudlæg uden skiftebehandling § 18. Overstiger værdien af boets aktiver efter fradrag af  

 rimelige udgifter ved begravelsen, boets behandling og af gæld, som er sikret  

 ved pant eller på anden tilsvarende måde, ikke 25.000 kr., udlægges boets  

 aktiver uden skiftebehandling efter reglerne i dette kapitel.
 Stk. 2. Under ganske særlige omstændigheder kan boudlæg finde  

 sted, selv om værdigrænsen i stk. 1 overskrides.
 Stk. 3. Skifteretten kan bestemme, at boet i stedet skal behandles  

 efter lovens øvrige regler, såfremt der er tvivl om, hvorvidt betingelserne i  

 stk. 1 er opfyldt, eller såfremt værdien af boets aktiver er betydelig.
 § 19. Boudlæg sker til den eller dem, som efter skifterettens skøn  

 er den afdødes nærmeste efterladte eller eventuelt til en institution, afdøde  

 havde tilknytning til, til den, der har betalt eller erklærer at ville betale  

 begravelsen, til en kommune eller til statskassen.
Stk. 2. Udlægsmodtageren hæfter ikke for den afdødes gæld, men  

 bliver ved udlægget forpligtet til at dække udgifterne ved begravelsen og  

 boets behandling.
Skifteretten kan betinge udlæg af et overskud af, at  

 udlægsmodtageren ryddeliggør afdødes bolig.
 § 20. Genoptages boet, indgår det tidligere udlagte ikke i boet.  

 Under særlige omstændigheder kan skifteretten dog bestemme, at det tidligere  

 udlagte skal indgå i boet, jf. § 104. Reglerne i §§ 18 og 19 finder  

 tilsvarende anvendelse.
§ 21. Den i § 18 nævnte beløbsgrænse reguleres hvert år pr. 1.  

 januar med 2,0 pct. tillagt eller fratrukket tilpasningsprocenten for det  

 pågældende finansår, jf. loven om en satsreguleringsprocent.
Det regulerede  

 beløb afrundes opad til det nærmeste hele kronebeløb, der kan deles med  

 1.000. Reguleringen sker på grundlag af den på reguleringstidspunktet  

 gældende beløbsgrænse før afrunding.
 Stk. 2. Justitsministeren bekendtgør hvert år, hvilke reguleringer  

 der skal finde sted.
Kapitel 13 Udlæg til en efterlevende ægtefælle § 22. Udlæg af et bo til en efterlevende ægtefælle kan finde sted,  

 såfremt ægtefællen, dennes værge eller skifteværge fremsætter anmodning  

 derom, og 1) der ifølge §§ 7 a og 7 b i arveloven samt § 23 i lov om ægteskabets  

 retsvirkninger intet bliver at udlodde til andre arvinger, og 2) ægtefællen påtager sig ansvaret for den afdødes gældsforpligtelser.
 Stk. 2. Skifteretten kan bestemme, at et bo i stedet skal  

 behandles efter lovens øvrige regler, såfremt værdien af boets aktiver er  

 betydelig, og afgørende hensyn til boets kreditorer taler derfor.
 Stk. 3. Bestemmelsen i § 26, stk. 3, finder tilsvarende  

 anvendelse.
§ 23. Må det antages, at den afdødes bo var insolvent, kan den  

 efterlevende ægtefælle eller en kreditor anmode skifteretten om, at boet  

 tages under behandling ved bobestyrer.
Imødekommes anmodningen, jf. § 69, og  

 opfylder ægtefællen sine forpligtelser efter § 104, hæfter ægtefællen uanset  

 § 22, stk. 1, nr. 2, ikke for den afdødes forpligtelser.
Kapitel 14 Uskiftet bo § 24. Et bo udleveres efter anmodning til uskiftet bo efter  

 reglerne i arvelovens kapitel 3.
 Stk. 2. Bestemmelsen i § 26, stk. 3, finder tilsvarende  

 anvendelse.
 Stk. 3. Reglerne i denne lov finder i øvrigt med de fornødne  

 ændringer anvendelse ved behandling af sager om udlevering til uskiftet bo.
Kapitel 15 Privat skifte § 25. Et bo udleveres til privat skifte, såfremt 1) alle arvinger anmoder derom, 2) boets aktiver samt en eventuel sikkerhedsstillelse må antages at være  

 tilstrækkelige til at dække boets gæld, 3) mindst en af boets arvinger kan optræde under skiftet uden at være  

 repræsenteret ved værge eller skifteværge og er i stand til at opfylde sine  

 forpligtelser, efterhånden som de forfalder, 4) afdøde ikke ved testamente har udelukket privat skifte, jf. § 36, nr.  

 4, og 5) afgørende hensyn, herunder arvingernes manglende betalingsevne, ikke  

 taler imod privat skifte.
Stk. 2. Anmodning om privat skifte fremsættes af arvingen, dennes  

 værge eller skifteværge.
Er arvingen under konkurs, skal anmodningen  

 tiltrædes af konkursboet, jf. konkurslovens § 35.
 Stk. 3. Hvis forholdene taler derfor, kan skifteretten bestemme,  

 at der i forbindelse med boets udlevering skal gives meddelelse til legatarer  

 om deres ret.
 Stk. 4. Arvingerne skal senest i forbindelse med boets udlevering  

 til privat skifte indkalde boets kreditorer efter reglerne om proklama i  

 kapitel 20. Skifteretten kan betinge udleveringen af, at anmeldelsen til  

 Statstidende indsendes gennem skifteretten.
Stk. 5. Arvingerne skal senest 6 måneder efter boets udlevering  

 indgive en opgørelse over boets aktiver og passiver pr. dødsdagen til  

 skifteretten.
Opgørelsen indgives i to eksemplarer, der begge skal være  

 underskrevet af samtlige arvinger.
Justitsministeren kan efter forhandling  

 med skatteministeren fastsætte nærmere regler om opgørelsen.
 Stk. 6. Arvingerne skal angive en person, til hvem henvendelser  

 vedrørende boet kan finde sted.
 § 26. Efter boets udlevering råder arvingerne i forening over  

 boets aktiver og træffer bestemmelse i boets anliggender.
 Stk. 2. Enhver, der har krav mod boet, kan fra udleveringen  

 sagsøge dette og søge fyldestgørelse i boets aktiver, hvis disse ikke er delt  

 mellem arvingerne.
 Stk. 3. Arrest, som i medfør af § 10, stk. 4, har tabt sin  

 virkning, træder atter i kraft ved udleveringen, som om arresten ikke var  

 blevet afbrudt.
 Stk. 4. Enhver arving kan forlange, at boets aktiver, bortset fra  

 sædvanligt indbo og personlige effekter, ikke må deles, før boets gæld er  

 betalt eller behørigt sikret.
 § 27. Såfremt arvingerne helt eller delvis har delt boets aktiver,  

 bortset fra deling af sædvanligt indbo og personlige effekter, eller anvendt  

 samtlige boets midler til dækning af gæld, uden at opfylde eller sikre  

 opfyldelsen af forpligtelser, der kan kræves dækket i boet, hæfter de  

 personligt og solidarisk for gælden.
Stk. 2. Arvinger, der ved boets udlevering er repræsenteret ved  

 værge eller skifteværge, eller som var under konkurs, hæfter dog alene med  

 værdien af det, de eller konkursboet har modtaget, og i det forhold i hvilket  

 arvingerne er berettigede til at modtage bos- og arvelod.
Begrænsningerne  

 finder tilsvarende anvendelse på regreskrav fra medarvinger.
 § 28. Reglerne i § 27 finder tilsvarende anvendelse, såfremt  

 arvingerne har delt boet mellem sig uden at dække legatarers krav.
 § 29. Viser det sig, at boet er insolvent, hæfter en arving,  

 uanset reglerne i § 27, ikke for den afdødes forpligtelser, såfremt boet i  

 medfør af § 30 overgår til behandling ved bobestyrer, og arvingen opfylder  

 sine forpligtelser efter § 104. Hver arving hæfter dog med den begrænsning,  

 der følger af § 27, stk. 2, for det samlede krav, boet har mod arvingerne  

 efter § 104.
§ 30. Skifteretten træffer bestemmelse om, at et bo under privat  

 skifte skal overgå til behandling ved bobestyrer, såfremt 1) en af boets arvinger anmoder derom, 2) en kreditor eller legatar anmoder derom, og der er nærliggende risiko  

 for, at en fortsættelse af den private skiftebehandling vil udsætte  

 vedkommende for tab, 3) fristen for indlevering af boopgørelse ikke overholdes, eller 4) boet i øvrigt ikke behandles forsvarligt.
 Stk. 2. Reglerne i § 65 finder tilsvarende anvendelse.
§ 31. Arvingerne udarbejder en boopgørelse over boets aktiver,  

 passiver, indtægter og udgifter med angivelse af fordelingen mellem legatarer  

 og arvinger.
Den seneste skæringsdag, der kan anvendes i opgørelsen, er 1  

 årsdagen for dødsfaldet.
I henvisningsboer, jf. § 2, er den senest  

 anvendelige skæringsdag dog 1 årsdagen for henvisningen.
 Stk. 2. Skifteretten kan tillade, at endelig opgørelse vedrørende  

 en endnu ikke oppebåret indtægt, et betinget eller omtvistet krav eller andre  

 nærmere afgrænsede dele af boet, henskydes til tiden efter boets slutning.  

 Tillægsopgørelse, for hvis indlevering skifteretten kan fastsætte en frist,  

 skal indleveres snarest muligt efter hindringens bortfald.
§ 32. Opgørelsen indsendes inden 3 måneder efter den valgte  

 skæringsdag i et eksemplar til den kommunale skattemyndighed og i et  

 eksemplar til skifteretten.
Uanset valg af skæringsdag har arvingerne dog  

 altid en frist på 9 måneder fra dødsdagen til indsendelse af opgørelsen.  

 Begge eksemplarer af opgørelsen skal være underskrevet af samtlige arvinger.
Forenklet privat skifte § 33. Er betingelserne for privat skifte opfyldt, kan boet efter  

 anmodning udleveres til forenklet privat skifte, såfremt 1) der ikke i boet skal svares bo- eller tillægsboafgift, 2) der ikke er arvinger, som er repræsenteret ved værge eller skifteværge, 3) der ikke i boet er legatarer, 4) boet ikke er skattepligtigt, 5) afdøde ikke ved dødsfaldet drev eller inden for det indkomstår, hvor  

 dødsfaldet fandt sted, har drevet selvstændig virksomhed, og 6) der ikke i boet findes aktiver, der er skattemæssigt af- eller  

 nedskrivningsberettigede.
 Stk. 2. Reglerne i § 25, stk. 2 - 4 og 6, §§ 26 - 27, § 29, § 30,  

 stk. 1, nr. 1, 2 og 4, og § 65 finder anvendelse.
Stk. 3. Arvingerne skal i forbindelse med boets udlevering indgive  

 en opgørelse over boets aktiver og passiver til skifteretten.
Opgørelsen  

 indgives i to eksemplarer, der begge skal være underskrevet af samtlige  

 arvinger.
Justitsministeren kan efter forhandling med skatteministeren  

 fastsætte nærmere regler om opgørelsen.
§ 34. Var afdøde gift, og er den efterlevende ægtefælle eneste  

 arving i boet, kan boet udover de i § 33 nævnte tilfælde efter anmodning  

 udleveres ægtefællen til forenklet privat skifte, såfremt 1) betingelserne for privat skifte er opfyldt, 2) der ikke i boet er legatarer, 3) afdøde og den efterlevende ægtefælle ikke var separeret, og 4) den efterlevende ægtefælle indtræder i afdødes skattemæssige stilling.
 Stk. 2. Reglerne i § 25, stk. 4 - 6, § 26, stk. 2 og 3, § 27, stk.  

 1, § 29, § 30, stk. 1, nr. 1, 2 og 4, og § 65 finder anvendelse.
 § 35. I boer, der udleveres til forenklet privat skifte, skal  

 boopgørelse ikke indsendes.
 Stk. 2. Bestemmelser i denne lov, hvis anvendelighed forudsætter,  

 at boet ikke er afsluttet, kan anvendes indtil 15 måneder fra dødsdagen.
 Stk. 3. I boer, der udleveres til forenklet privat skifte, anses  

 dødsdagen for skæringsdag.
Kapitel 16 Behandling ved bobestyrer § 36. Skifteretten udleverer et bo til behandling ved bobestyrer,  

 såfremt 1) en arving anmoder derom, 2) boet må antages at være insolvent, 3) alle arvinger enten er repræsenteret ved værge eller skifteværge, eller  

 er under konkurs, eller er ude af stand til at opfylde deres forpligtelser,  

 efterhånden som de forfalder, 4) afdøde har bestemt dette i testamente, jf. § 38, 5) der ikke findes arvinger i boet, eller det er usikkert, hvem der er  

 arvinger, 6) der i medfør af §§ 23, 30, 76, stk. 3, eller arvelovens § 16, stk. 2,  

 træffes bestemmelse derom, eller 7) der ikke inden rimelig tid har kunnet træffes bestemmelse om, at boet  

 skal behandles på anden måde.
Udpegning af bobestyrer § 37. Har afdøde ikke ved testamente truffet bestemmelse om, hvem  

 der som bobestyrer skal behandle boet, udleverer skifteretten boet til  

 behandling ved en autoriseret bobestyrer.
 Stk. 2. Ønsker arvingerne en bestemt autoriseret bobestyrer,  

 udpeger skifteretten i almindelighed denne.
 Stk. 3. Under særlige omstændigheder kan skifteretten bestemme, at  

 boet skal behandles af flere bobestyrere, hvoraf mindst en skal være  

 autoriseret.
 Stk. 4. Ønsker arvingerne under boets behandling en anden  

 bobestyrer, kan skifteretten efter reglerne i stk. 1 - 3 udpege en ny  

 bobestyrer, såfremt væsentlige hensyn taler derfor.
 Stk. 5. Bliver en udpeget bobestyrer forhindret, eller opfylder  

 denne ikke længere betingelserne for at behandle boet, udpeger skifteretten  

 efter reglerne i stk. 1 - 3 en ny bobestyrer.
§ 38. Har afdøde ved testamente truffet bestemmelse om, at boet  

 skal behandles ved en bestemt bobestyrer, udleverer skifteretten boet til  

 behandling ved denne, medmindre 1) den indsatte bobestyrer ikke opfylder de almindelige betingelser for at  

 kunne virke som bobestyrer, 2) det må anses for uforsvarligt, at boet behandles af den indsatte  

 bobestyrer, 3) den indsatte bobestyrer er forhindret i eller ikke ønsker at påtage sig  

 hvervet, 4) arvingerne er enige om, at boet skal behandles privat, og der efter  

 boets karakter ikke er rimelig grund til at opretholde afdødes bestemmelse,  

 og der heller ikke længere er grundlag for at tillægge afdødes ønsker  

 væsentlig betydning, 5) arvingerne straks eller senere ønsker boet behandlet ved en anden  

 bobestyrer, der er autoriseret, og afgørende grunde taler imod at lade boet  

 behandle ved den indsatte bobestyrer, eller 6) en efterlevende ægtefælle bestemmer, at ægtefællernes fællesbo og  

 tidligere skilsmissesæreje skal behandles af en anden bobestyrer.
 Stk. 2. Inden skifteretten træffer bestemmelse om at tilsidesætte  

 en bobestyrerindsættelse efter stk. 1, nr. 1 - 5, skal der så vidt muligt  

 gives den indsatte bobestyrer lejlighed til at udtale sig.
 Stk. 3. Findes det overvejende betænkeligt, at boet behandles ved  

 en indsat bobestyrer, kan skifteretten bestemme, at boet behandles af den  

 indsatte bobestyrer i forening med en autoriseret bobestyrer.
 Stk. 4. Bliver en indsat bobestyrer forhindret, eller opfylder  

 vedkommende ikke betingelserne for at behandle boet, træffer skifteretten  

 efter de foranstående regler bestemmelse om, hvem der som bobestyrer skal  

 behandle boet.
 § 39. Bobestyreren skal inden boets udlevering ved tegning af  

 sædvanlig kautionsforsikring eller på anden lignende måde sikre boet mod tab.  

 Udgiften til kautionsforsikring afholdes som boudgift.
 Stk. 2. Har bobestyreren ikke i forvejen en ansvarsforsikring, der  

 må anses for tilstrækkelig til at dække tab på grund af fejl og forsømmelser  

 ved bobehandlingen, skal bobestyreren for at kunne få tegningsret i boet,  

 inden dettes udlevering, tegne en sådan forsikring, hvis størrelse godkendes  

 af skifteretten.
 Stk. 3. Skifteretten kan til enhver tid stille krav om ændring af  

 forsikringsdækningen efter stk. 1 og 2.
 § 40. Tages boet under insolvensbehandling, bestemmer  

 skifteretten, hvem der som bobestyrer skal behandle boet, jf. dog § 70, stk.  

 2.
§ 41. Skifteretten afsætter en bobestyrer, der ikke behandler boet  

 forsvarligt eller ikke rettidigt stiller fornøden sikkerhed.
Afgørelsen  

 træffes ved kendelse.
Boets udlevering § 42. Skifteretten udsteder straks skifteretsattest om, at boet er  

 udleveret til den eller de pågældende bobestyrere.
Begrænsninger i en  

 bobestyrers tegningsret skal fremgå af attesten.
 § 43. Må boet efter de foreliggende oplysninger klart antages at  

 være insolvent, anmoder bobestyreren straks skifteretten om at fastslå dette,  

 jf. § 69, stk. 1.
 § 44. Efter boets udlevering tager bobestyreren straks i fornødent  

 omfang boets aktiver i forvaring eller sikrer disse mod uberettigede  

 dispositioner, herunder ved tinglysning af meddelelsen om  

 bobestyrerbehandlingen på boets faste ejendomme m.v., jf. herved  

 tinglysningslovens § 13, stk. 1.
 Stk. 2. Boets aktiver registreres og værdiansættes af bobestyreren  

 eller om fornødent ved sagkyndig vurdering.
§ 45. Bobestyreren skal give arvingerne skriftlig meddelelse om  

 væsentlige forhandlinger og beslutninger i boet.
Andre, der har en retlig  

 interesse deri, kan forlange at blive gjort bekendt med de oplysninger, der  

 er indeholdt i meddelelsen.
 § 46. Bobestyreren indkalder, hvis dette ikke allerede er sket,  

 straks afdødes kreditorer efter reglerne i kapitel 20.
 Stk. 2. Anmeldte fordringer og andre krav registreres på  

 betryggende måde.
 § 47. Bobestyreren giver snarest muligt arvingerne og legatarerne  

 meddelelse om boets udlevering og om deres ret til at arve.
 § 48. Vides det ikke, om en arving eller legatar er i live, eller  

 er vedkommendes opholdssted ukendt, eller er det uklart, hvem der er  

 arvinger, søger bobestyreren de nødvendige oplysninger derom tilvejebragt.
 Stk. 2. Eftersøgning af arvinger og legatarer kan undlades,  

 såfremt det må antages, at der ikke bliver arv eller legat at udlodde.
 Stk. 3. Bobestyreren har i samme omfang som skifteretten adgang  

 til at få oplysninger og bistand fra offentlige myndigheder.
Tegningsret § 49. Bobestyreren tegner boet og repræsenterer dette i retssager.  

 I boer med flere bobestyrere tegner disse hver især boet, medmindre  

 skifteretten bestemmer andet, jf. § 42.
 Stk. 2. Indtil tilkendegivelse om boets solvens efter § 52, stk.  

 1, foreligger, skal bobestyreren så vidt muligt afholde sig fra at foretage  

 dispositioner, der vil kunne foregribe den senere bobehandling.
 § 50. Bobestyreren kan med skifterettens samtykke antage  

 forretningskyndig medhjælp til for boets regning at bistå bobestyreren i  

 nærmere fastsat omfang.
Stk. 2. Bobestyreren kan, hvor særlige forhold taler herfor, med  

 skifterettens samtykke antage revisorbistand til for boets regning at udføre  

 nærmere fastsatte opgaver.
Skifterettens samtykke er dog ikke nødvendigt,  

 såfremt afdøde var bogføringspligtig eller regnskabspligtig og selv gjorde  

 brug af revisorbistand.
Søgsmål og retsforfølgning § 51. Bestemmelserne i §§ 9 og 10 om søgsmål og retsforfølgning  

 finder tilsvarende anvendelse på boer, der behandles ved bobestyrer.  

 Anmeldelse af fordringer og andre krav mod boet skal dog ske til  

 bobestyreren.
Åbningsstatus § 52. Efter proklamafristens udløb udarbejder bobestyreren snarest  

 en åbningsstatus, der indeholder en fortegnelse over samtlige boets aktiver  

 og passiver med værdiangivelser pr. dødsdagen, boets forventede indtægter og  

 øvrige udgifter samt bobestyrerens tilkendegivelse om, hvorvidt boet må  

 antages at være solvent.
Stk. 2. Åbningsstatus, der udarbejdes på en særlig blanket,  

 tilsendes straks boets arvinger, skifteretten og den kommunale  

 skattemyndighed.
En kreditor eller legatar, som har retlig interesse deri,  

 kan forlange at blive gjort bekendt med åbningsstatus.
 Stk. 3. Må boet antages at være insolvent, indstiller bobestyreren  

 straks til skifteretten, at der træffes afgørelse om insolvensbehandling, jf.  

 § 69. Tages indstillingen til følge, kan udsendelse af åbningsstatus efter  

 stk. 2 undlades.
 Stk. 4. Viser boet sig senere at være insolvent, indstiller  

 bobestyreren straks til skifteretten, at der træffes afgørelse om  

 insolvensbehandling, jf. § 69.
Bostyret § 53. Bobestyreren træffer bestemmelse i boets anliggender.  

 Væsentlige spørgsmål skal forinden forelægges for arvingerne.
Stk. 2. Er arvingerne ikke enige om afgørelsen af et væsentligt  

 spørgsmål, skal dette drøftes på et bomøde, hvortil alle arvinger skal  

 indkaldes.
Opnås enighed ikke, og forlanges afstemning, stemmer de mødte  

 arvinger efter deres ret til at tage arv og boslod.
I tvivlstilfælde afgør  

 bobestyreren omfanget af arvingernes stemmeret.
Står stemmerne lige, afgøres  

 spørgsmålet af bobestyreren.
 Stk. 3. Bobestyreren kan tilsidesætte arvingernes beslutning og  

 afgøre et spørgsmål, såfremt arvingernes beslutning er åbenbart  

 uhensigtsmæssig eller strider mod nogens ret.
 Stk. 4. Bobestyreren vejleder arvingerne om deres retsstilling  

 efter §§ 96 og 97.
 § 54. Bobestyreren fremmer boets behandling mest muligt og  

 orienterer efter anmodning arvingerne om bobehandlingens forløb og forventede  

 afslutning.
 Stk. 2. Skifteretten kan, hvor forholdene gør det nødvendigt,  

 pålægge bobestyreren at indgive løbende indberetninger om bobehandlingens  

 forløb og meddele bobestyreren pålæg om at foretage, hvad der findes  

 fornødent.
 Stk. 3. Ved afslutning af bobestyrerbehandlingen drager  

 bobestyreren omsorg for, at tinglysning og anden tilsvarende offentlig  

 registrering af bobestyrerbehandlingen slettes.
Bomøder § 55. Bobestyreren indkalder til bomøde, når der er behov herfor.  

 Indkaldelse bør i almindelighed ske, hvis en arving forlanger det.  

 Indkaldelse skal ske, hvis skifteretten bestemmer det, eller hvis der er  

 uenighed mellem arvingerne om et væsentligt spørgsmål, jf. herved § 53, stk.  

 2.
Stk. 2. Indkaldelse sker ved meddelelse til de pågældende og om  

 fornødent tillige ved bekendtgørelse i Statstidende.
Tid, sted, varsel og  

 dagsorden fastsættes af bobestyreren, som leder forhandlingerne på bomødet.
Prøvelse af fordringer og andre krav § 56. Bobestyreren undersøger grundlaget for de anmeldte  

 fordringer, de i § 83, stk. 2, nævnte fordringer og andre krav samt massekrav  

 og forelægger arvingerne en fortegnelse over disse tillige med sin foreløbige  

 indstilling om, hvorvidt de enkelte fordringer og krav bør anerkendes.  

 Bobestyreren kan fastsætte en frist for arvingernes stillingtagen til, om  

 fordringer og krav bør anerkendes.
Fremsætter ingen af arvingerne indsigelse  

 mod et krav, der af bobestyreren fuldt ud er indstillet til godkendelse, er  

 dette godkendt.
 Stk. 2. Er der efter forelæggelsen for arvingerne tvivl om,  

 hvorvidt en fordring eller et andet krav skal anerkendes som anmeldt,  

 undersøger bobestyreren, om en forligsmæssig ordning kan opnås.
 Stk. 3. Anerkendes en fordring eller et andet krav ikke fuldt ud  

 af alle arvinger, og indgås forlig ikke, udarbejder bobestyreren sin endelige  

 indstilling om, hvorvidt og i hvilket omfang fordringen eller kravet bør  

 anerkendes.
 Stk. 4. Indstillingen forelægges for arvingerne og ved anbefalet  

 brev eller på anden betryggende måde for de fordringshavere, hvis fordring  

 eller krav ikke fuldt ud anerkendes, med oplysning om, at enhver, som ikke  

 kan godkende indstillingen, inden 4 uger efter modtagelsen af meddelelsen må  

 anlægge sag ved skifteretten, jf. dog § 89, stk. 4. Reglerne i § 109, stk. 2  

 og 3, finder tilsvarende anvendelse.
 Stk. 5. Anlægges sag ikke rettidigt, er bobestyrerens endelige  

 indstilling godkendt.
Stk. 6. Er der tvivl om boets solvens, skal prøvelsen af  

 fordringerne også omfatte fordringernes plads i konkursordenen.
Fordringer og  

 krav skal da tillige forelægges for boets kreditorer.
Forelæggelse for  

 kreditorerne kan ske ved en meddelelse om, at indstillingerne ligger til  

 eftersyn på bobestyrerens kontor.
Stk. 1 - 5 finder i øvrigt anvendelse.
Dækning af godkendte fordringer og andre krav § 57. Bobestyreren drager omsorg for, at godkendte fordringer og  

 boets øvrige forpligtelser snarest muligt opfyldes af boet, medmindre de  

 overtages af arvinger, legatarer eller andre.
 Stk. 2. A conto salær til bobestyreren kan udbetales med  

 skifterettens samtykke, hvis særlige grunde, herunder boets beskaffenhed  

 eller behandlingstid, taler herfor.
Salg af boets aktiver § 58. Salg af boets aktiver skal ske på den måde, der tjener boets  

 interesser bedst.
Salg ved auktion sker efter reglerne i retsplejeloven.
§ 59. Ved tvangsauktion over boets aktiver tilfalder overskud ved  

 pantets bestyrelse de panthavere, som ikke opnår fuld dækning gennem  

 købesummen, og hvis panteret omfatter indtægter af pantet.
Kan ingen  

 panthaver gøre krav på overskuddet, indgår det i boet.
 Stk. 2. Underskud ved pantets bestyrelse tilsvares på  

 tvangsauktion af den, som overtager pantet på auktionen.
 Stk. 3. Rimelige omkostninger ved bestræbelser for realisation af  

 pantet tilsvares af den, som overtager pantet på tvangsauktionen.
 Stk. 4. Reglerne i stk. 1 - 3 finder tilsvarende anvendelse ved  

 underhåndssalg.
 Stk. 5. Ved salg af udenlandsk luftfartøj, der er registreret i en  

 stat, som har tiltrådt Geneve-konventionen af 19. juli 1948, skal køberen dog  

 kun betale de i lov om registrering af rettigheder over luftfarttøj § 29  

 nævnte udgifter.
 § 60. På tvangsauktion kan boet fordre bortsalg, hvis det må  

 antages at ville få andel i budsummen, eller hvis salg er nødvendigt for at  

 opnå dækning for de i § 59, stk. 2, 3 og 5 nævnte udgifter.
§ 61. Tvangsauktion foregår efter retsplejelovens regler.
Skal  

 auktionssummen efter disse regler indbetales til fogedretten, sker  

 indbetaling dog til bobestyreren.
 § 62. Reglerne i §§ 59 - 61 anvendes tilsvarende på udlæg, som  

 ikke bortfalder i medfør af konkurslovens § 71.
Inddrivelse af fordringer og andre krav § 63. Bobestyreren inddriver boets udestående fordringer og øvrige  

 krav, medmindre disse udlægges i arv eller bortsælges.
 Stk. 2. Boets fordringer og andre krav, i hvilke der er gjort  

 udlæg, inddrives af bobestyreren, medmindre boet frafalder adgangen til  

 inddrivelse.
A conto udlodninger § 64. A conto udlodning kan med bobestyrerens tilladelse ske, når  

 boets forhold utvivlsomt tillader det.
Udlodning kan betinges af, at boet  

 friholdes for et eventuelt tab.
Udlevering af boet til anden behandlingsmåde § 65. Skifteretten skal på et hvilket som helst tidspunkt af  

 bobehandlingen efter anmodning udlevere et bo til boudlæg, til privat skifte,  

 til ægtefællen efter kapitel 13 eller til uskiftet bo, såfremt betingelserne  

 herfor er opfyldt.
Udleveringen kan betinges af, at der stilles sikkerhed for  

 udgifterne ved den hidtidige behandling.
 Stk. 2. Bobestyreren underretter de kreditorer, der har krav på at  

 opnå dækning i boet.
Boopgørelse § 66. Bobestyreren udarbejder en boopgørelse med en redegørelse om  

 boets behandling og om arveforholdene samt en opgørelse over boets aktiver og  

 passiver, indtægter og udgifter med angivelse af fordelingen mellem legatarer  

 og arvinger og af den beregnede bo- og tillægsboafgift.
Stk. 2. Den seneste skæringsdag, der kan anvendes i opgørelsen, er  

 2 årsdagen for dødsfaldet.
Medfører boets forhold, at det ikke kan opgøres  

 endeligt med den nævnte skæringsdag, skal bobestyreren inden 2 årsdagen give  

 skifteretten meddelelse herom samt redegøre om baggrunden derfor.  

 Skifteretten kan bestemme, at skæringsdatoen udskydes, og at der løbende skal  

 indgives redegørelser om boets forhold.
Stk. 3. Skifteretten kan efter indstilling fra bobestyreren  

 tillade, at opgørelse vedrørende en endnu ikke oppebåret indtægt, et betinget  

 eller omtvistet krav eller andre nærmere afgrænsede dele af boet, henskydes  

 til tiden efter boets afslutning.
Tillægsopgørelse skal indleveres snarest  

 muligt.
 Stk. 4. Skifteretten kan til enhver tid fastsætte en frist for  

 boets afslutning.
 § 67. Vides det ikke, om en arving eller legatar har overlevet den  

 afdøde, indstiller bobestyreren til skifteretten, hvorvidt der skal afsættes  

 arv efter reglerne i § 25 i lov om borteblevne.
 Stk. 2. Skifteretten kan efter indstilling fra bobestyreren  

 bestemme, at der ved opgørelse og udlodning i boet skal bortses fra  

 arvelodder, hvis udbetaling vil medføre uforholdmæssige ulemper eller  

 omkostninger, eller at sådanne arvelodder skal indbetales til statskassen.
§ 68. Boopgørelsen skal senest 2 måneder efter skæringsdagen  

 fremlægges til godkendelse på et afsluttende bomøde.
Uanset valg af  

 skæringsdag har bobestyreren dog altid en frist på 9 måneder fra dødsdagen  

 til at fremlægge boopgørelsen.
Indkaldelse skal ske med mindst 2 ugers  

 varsel, og senest samtidigt hermed skal boopgørelsen sendes eller afleveres  

 til boets arvinger.
Stk. 2. Klage over boopgørelsen, herunder beregningen af  

 bobestyrerens salær, skal fremsættes over for bobestyreren inden 4 uger efter  

 det afsluttende bomøde.
Bobestyreren indbringer snarest muligt klagen for  

 skifteretten, medmindre enighed opnås.
Bestemmelserne i § 97, stk. 4 og 5,  

 finder tilsvarende anvendelse.
Fremsættes klage ikke inden udløbet af den i  

 1. pkt. fastsatte frist, er boopgørelsen endelig.
Stk. 3. Den endelige boopgørelse indsendes inden 2 uger i et  

 eksemplar til den kommunale skattemyndighed og i et eksemplar til  

 skifteretten.
Begge eksemplarer skal være underskrevet af bobestyreren.
Insolvente boer § 69. Er boet insolvent, træffer skifteretten afgørelse om  

 insolvensbehandling og udpeger bobestyrer, jf. dog § 70, stk. 2.
 Stk. 2. Bobestyreren giver snarest muligt boets arvinger,  

 legatarer og kendte kreditorer samt den kommunale skattemyndighed meddelelse  

 om skifterettens afgørelse.
 Stk. 3. Bestemmelserne i § 104 finder tilsvarende anvendelse.
 Stk. 4. Omkostninger, der ikke kan dækkes af boets midler, betales  

 af statskassen.
§ 70. Reglerne i konkurslovens § 1 om fristdag, § 2 om nærstående,  

 §§ 38-81 om krav mod boet, gensidigt bebyrdende aftaler og omstødelse, §§  

 93-99 om konkursordenen, § 109, stk. 1, 1. pkt., om indkaldelse i  

 Statstidende, § 110, stk. 4, om økonomisk kriminalitet, §§ 119 - 122 og 123,  

 stk. 2 og 3, om skiftesamlinger og afstemning, §§ 143, stk. 1, 145 - 150,  

 stk. 1, 151, stk. 1, 1. pkt., og stk. 2, 153, 154, stk. 1, 1. pkt., og stk. 2  

 og 3, samt 155, stk. 1, om slutning og udlodning finder anvendelse ved boets  

 behandling med de nødvendige ændringer.
Ved anvendelse af bestemmelserne i 1.  

 pkt. træder tidspunktet for skifterettens afgørelse efter denne lovs § 69,  

 stk. 1, i stedet for tidspunktet for konkursdekretets afsigelse.
Bobestyreren  

 varetager skifterettens funktioner efter konkurslovens §§ 109, stk. 1, 1.  

 pkt., 119, stk. 3, 120, 122, 150, stk. 1, 151, stk. 2, og 155, stk. 1, samt  

 varetager i det hele kurators funktioner.
Bobestyrerens salærberegning skal  

 godkendes af skifteretten.
Prøvelse af fordringer finder sted efter reglerne  

 i denne lovs § 56, således at forelæggelse sker for boets kreditorer.  

 Forelæggelse kan ske ved en meddelelse om, at indstillingerne ligger til  

 eftersyn på bobestyrerens kontor, jf. konkurslovens § 131, stk. 2.  

 Forelæggelse kan tillige ske for boets arvinger.
Ved anvendelse af denne lovs  

 §§ 45, 53, stk. 1 og 3 - 4, samt § 55, stk. 1, 2. pkt., træder kreditorerne i  

 stedet for arvingerne.
 Stk. 2. Såfremt omstændighederne undtagelsesvis taler derfor, kan  

 skifteretten efter anmodning fra en fordringshaver bestemme, at reglerne i  

 konkurslovens §§ 107 - 109, § 110, stk. 1 - 3, og §§ 111 - 117 om boets  

 administration samt valg af og afsættelse af bostyre, § 118, § 123, stk. 1,  

 og §§ 124 - 127 om skiftesamlinger samt kreditorinformation og tilsyn, § 144,  

 § 150, stk. 2, § 152 og § 154, stk. 1, 2. pkt., om slutning og udlodning samt  

 §§ 238 - 239 om inhabilitet og vederlag tillige skal finde anvendelse med de  

 nødvendige ændringer.
 § 71. I dødsboer, der behandles efter reglerne om insolvente boer,  

 betales forud for anden gæld rimelige begravelsesudgifter.
§ 72. Krav ifølge gensidigt bebyrdende aftaler fra tiden mellem  

 dødsfaldet og skifterettens afgørelse om insolvensbehandling stilles efter  

 konkurslovens § 93, nr. 3, såfremt 1) en arbejdstager efter anmodning fra boet har udført arbejde for dette, 2) boet har benyttet en af afdøde lejet eller forpagtet fast ejendom, 3) boet har rådet således over en ydelse, der er overgivet efter  

 dødsfaldet, og for hvilken der skal svares vederlag, at ydelsen ikke kan  

 tilbageleveres i væsentlig uforandret stand, eller 4) fordringen eller kravet er godkendt af en midlertidig bobestyrer.
 § 73. Bliver boet solvent, overgår det fra det tidspunkt, hvor  

 kreditorerne er dækket eller sikret dækning, til behandling efter reglerne om  

 solvente boer.
Kapitel 17 Skifte af en efterlevende ægtefælles aktiver og passiver § 74. Ved skifte efter en gift persons død behandles dennes  

 aktiver og passiver efter de øvrige regler i denne lov, mens den efterlevende  

 ægtefælles aktiver og passiver, der er fælleseje, behandles efter reglerne i  

 dette kapitel.
 § 75. Den efterlevende ægtefælle beholder rådigheden over sin del  

 af fællesejet.
Stk. 2. Skifteretten kan dog fratage den efterlevende ægtefælle  

 rådigheden over aktiver, der helt eller delvis er fælleseje, såfremt der er  

 nærliggende risiko for, at den efterlevende ægtefælle på utilbørlig måde vil  

 disponere til skade for boet.
Rådighedsfratagelsen tinglyses efter reglerne i  

 tinglysningslovens § 48, stk. 1.
 Stk. 3. Den efterlevende ægtefælles kreditorer kan uanset skiftet  

 søge fyldestgørelse i ægtefællens aktiver, jf. dog § 76, stk. 3, og § 51.
 § 76. Den efterlevende ægtefælle udfærdiger en opgørelse over  

 samtlige sine aktiver og passiver med angivelse af, om disse er fælleseje  

 eller fuldstændigt særeje.
 Stk. 2. Ægtefællen skal efter anmodning dokumentere oplysningernes  

 rigtighed.
 Stk. 3. Opfylder ægtefællen ikke sine forpligtelser efter stk. 1  

 og 2, eller efter § 77, kan skifteretten bestemme, at fællesejet og eventuelt  

 tillige ægtefællens fuldstændige særeje helt eller delvis skal behandles ved  

 bobestyrer.
 § 77. Reglerne i lov om skifte af fællesbo m.v. §§ 65, 65 a, 66 a,  

 67 a og 68 finder anvendelse med de ændringer, der følger af forholdets  

 natur.
Kapitel 18 Skifte af uskiftet bo, medens den efterlevende ægtefælle er i live § 78. Skiftes et uskiftet bo, medens den efterlevende ægtefælle er  

 i live, finder bestemmelserne i §§ 75 - 77 tilsvarende anvendelse for skifte  

 af hele boet.
Skifteretten kan bestemme, at indkaldelse af afdødes kreditorer  

 kan undlades.
 Stk. 2. Ægtefællens medarvinger hæfter alene for gæld, som  

 påhvilede den førstafdøde ægtefælle, og for gæld og omkostninger pådraget ved  

 boets behandling efter reglerne i § 27, stk. 2.
 Stk. 3. Boet behandles i øvrigt efter reglerne i denne lov.
Kapitel 19 Boets afslutning § 79. Ved modtagelsen af boopgørelsen kontrollerer skifteretten,  

 at boopgørelsen er behørigt underskrevet.
 Stk. 2. Den kommunale skattemyndighed kan anmode skifteretten om  

 at træffe afgørelse om bestemt angivne forhold i boopgørelsen og giver  

 skifteretten meddelelse om, hvorvidt værdiansættelserne er godkendt.
Stk. 3. Skifteretten reviderer boopgørelsen, 1) når der i boet er arvinger eller legatarer repræsenteret ved værge  

 eller skifteværge, 2) i det omfang den kommunale skattemyndighed i medfør af stk. 2 har  

 anmodet derom, eller 3) i det omfang det som et led i en stikprøvekontrol eller af hensyn til  

 beregning af afgift efter reglerne i lov om afgift af dødsboer og gaver måtte  

 findes hensigtsmæssigt.
 Stk. 4. Skifteretten kan fastsætte en frist for berigtigelse af  

 fejl og mangler ved boopgørelsen.
 Stk. 5. Skifteretten kan af egen drift ved kendelse ændre  

 beregningen af bobestyrerens salær.
 § 80. Skifteretten beregner og opkræver bo- og tillægsboafgift  

 efter reglerne i lov om afgift af dødsboer og gaver og kan forinden forelægge  

 spørgsmål om afgiftsberegningen for Told- og Skattestyrelsen.
Stk. 2. Opkrævningen sendes i privatskiftede boer til den i  

 henhold til § 25, stk. 6, udpegede person og i boer, der behandles ved  

 bobestyrer, til denne, der derefter straks underretter arvingerne og  

 legatarerne.
Told- og Skattestyrelsen underrettes om afgiftsgrundlaget og  

 afgiftsberegningen i boer, hvis der skal beregnes afgift af et beløb på over  

 2 mio. kr.
Stk. 3. Arvinger, legatarer og Told- og Skattestyrelsen kan klage  

 over afgiftsberegningen til skifteretten.
Klagefristen er 4 uger, der regnes  

 fra modtagelsen af meddelelsen om afgiftsberegningen.
I privatskiftede boer  

 anses alle arvinger for underrettet fra det tidspunkt, hvor den i henhold til  

 § 25, stk. 6, udpegede person modtager meddelelsen, og i boer, der behandles  

 ved bobestyrer, fra dennes modtagelse af meddelelsen.
Indgives klage ikke  

 rettidigt, er afgiftsberegningen endelig.
Stk. 4. Skifteretten træffer ved rettidigt indgivet klage efter  

 stk. 3 afgørelse i klagesagen og giver meddelelse om den endelige  

 afgiftsberegning efter reglerne i stk. 2. Er afgørelsen truffet ved kendelse,  

 jf. § 102, stk. 1, underrettes tillige Told- og Skattestyrelsen.
Afgørelsen  

 om den endelige afgiftsberegning kan kæres af arvinger, legatarer,  

 bobestyreren og Told- og Skattestyrelsen.
 Stk. 5. I boer, der behandles ved bobestyrer, skal udlodning finde  

 sted senest 14 dage efter, at afgiftsberegningen er endelig.
Kapitel 20 Proklama § 81. Proklama kan udstedes efter, at der er truffet afgørelse om  

 boets behandlingsmåde, og med skifterettens tilladelse før dette tidspunkt.
 Stk. 2. Proklama skal udstedes, når et bo skiftes privat eller ved  

 bobestyrer.
Stk. 3. Ved proklama indrykkes en bekendtgørelse i Statstidende.  

 Bekendtgørelsen skal indeholde oplysning om 1) afdødes navn, adresse, CPR-nummer og dødsdag samt navn og adresse på en  

 eventuel personligt ejet virksomhed og virksomhedens SE-nummer, 2) opfordring til enhver, der har en fordring eller andet krav mod afdøde,  

 til at anmelde kravet inden 8 uger efter bekendtgørelsen, 3) en person, til hvem anmeldelse skal ske, og 4) eventuel afgørelse efter § 69, stk. 1, om insolvensbehandling.
 Stk. 4. Sad afdøde i uskiftet bo, skal tillige angives de i stk.  

 3, nr. 1, anførte oplysninger vedrørende førstafdøde samt dennes dødsdag.
 Stk. 5. Til kendte kreditorer med bopæl uden for Danmark skal der  

 samtidig gives særskilt meddelelse om proklamaet og dets retsvirkninger.
 Stk. 6. Skifteretten kan, hvor forholdene taler derfor, bestemme,  

 at proklamaet tillige skal optages i lokale blade.
§ 82. Anmeldelser skal være skriftlige og angive kreditors krav  

 samt eventuelle krav på renter og omkostninger.
Indeholder et proklama  

 meddelelse om insolvensbehandling, jf. § 81, stk. 3, nr. 4, angives tillige  

 eventuelt krav på fortrinsstilling.
 Stk. 2. Træffes bestemmelse om insolvensbehandling, efter at  

 proklama er indrykket, meddeler bobestyreren de anmeldte kreditorer, at de  

 inden for en frist af 8 uger skal anmelde eventuelt uanmeldte krav på  

 fortrinsstilling.
Stk. 3. Kan en fordring eller et andet krav ikke opgøres endeligt,  

 skal der inden udløbet af anmeldelsesfristen indgives foreløbig anmeldelse  

 med en skønsmæssig angivelse af kravet.
Endelig anmeldelse skal i så fald  

 indgives senest 8 uger efter udløbet af anmeldelsesfristen.
Under særlige  

 omstændigheder kan fristen for endelig anmeldelse forlænges af skifteretten,  

 såfremt anmelderen anmoder derom inden udløbet af den i 2. pkt. fastsatte  

 frist.
 Stk. 4. Indsendes en anmeldelse i to eksemplarer, tilbagesendes  

 det ene med påtegning om modtagelsen.
 Stk. 5. Anmeldelse har samme retsvirkninger som sagsanlæg med  

 hensyn til renter, afbrydelse af forældelse og lignende.
 § 83. Anmeldes en fordring eller et andet krav ikke rettidigt, jf.  

 § 81, stk. 3, nr. 2, bortfalder retten til dækning i boet.
Stk. 2. Undtaget fra bestemmelsen i stk. 1 er 1) krav, som efter dødsfaldet er fremsat skriftligt, og som inden  

 anmeldelsesfristens udløb er kommet boet i hænde, 2) krav, der hviler på ejendomsret, når genstanden var i boets besiddelse  

 og mærket på en sådan måde, at ejerforholdet fremgik heraf, eller boet havde  

 kendskab til ejerforholdet, eller der forelå omstændigheder, som var egnede  

 til at vække mistanke om ejerforholdet, 3) krav sikret ved pant eller på anden tilsvarende måde.
Krav sikret ved  

 håndpanteret i et ejerpantebrev undtages dog kun, hvis boet er eller burde  

 være bekendt med kreditorernes identitet, og 4) krav på skatter og afgifter i det omfang, det er bestemt i anden  

 lovgivning.
Kapitel 21 Uprækluderede rettigheder § 84. Hvad der tilhører tredjemand eller af andre grunde ikke kan  

 inddrages under bobehandlingen, udleveres til den berettigede.
Stk. 2. Er et aktiv i boets besiddelse udsat for hurtig  

 fordærvelse eller vil opbevaring være forbundet med uforholdsmæssig  

 omkostning eller ulempe for boets behandling, og råder ejeren trods  

 opfordring dertil ikke uden ugrundet ophold over aktivet, bør aktivet sælges  

 af boet.
Kan salg ikke finde sted, er boet berettiget til at skaffe aktivet  

 bort.
Det samme gælder, såfremt boet trods rimelige bestræbelser ikke har  

 kunnet fastslå ejerens identitet eller ikke har kunnet komme i forbindelse  

 med ejeren.
 Stk. 3. Råder ejeren af et aktiv i boets besiddelse i øvrigt ikke  

 inden rimelig tid efter at være opfordret dertil over dette, eller har boet  

 trods rimelige bestræbelser ikke kunnet fastslå ejerens identitet eller ikke  

 kunnet komme i forbindelse med ejeren, kan aktivet efter anmeldelsesfristens  

 udløb sælges af boet eller eventuelt bortskaffes.
 Stk. 4. Det ved salg efter stk. 2 og 3 indvundne provenu tilfalder  

 den berettigede.
 § 85. Har boet efter anmeldelsesfristens udløb rådet over et aktiv  

 i dets besiddelse, der tilhører tredjemand, eller i hvilket tredjemand har  

 pant eller tilsvarende sikkerhed, kan tredjemand, såfremt vedkommende ikke  

 har mistet sin ret, kræve sit tab erstattet af boet.
 Stk. 2. Er et aktiv i boets besiddelse efter anmeldelsesfristens  

 udløb solgt af et bo, der behandles ved bobestyrer, har tredjemand intet krav  

 mod køberen, medmindre denne ikke var i god tro.
 § 86. Beløb, som ikke inden et år efter udlodning har kunnet  

 udbetales til fordringshavere, tilfalder statskassen.
Kapitel 22 Opsigelse af gæld og betaling af morarenter § 87. Et bo, der ikke behandles efter reglerne om insolvente boer,  

 kan erlægge en ydelse med ydelsens handelsværdi på erlæggelsestidspunktet,  

 selv om afdøde endnu ikke ville have været berettiget til at frigøre sig ved  

 at erlægge ydelsen.
Erlæggelse kan dog først ske efter opsigelse med  

 sædvanligt eller rimeligt varsel, dog højst 6 måneder.
 § 88. Fyldestgøres en legatar, der skal modtage en bestemt angivet  

 pengesum, ikke rettidigt, jf. § 14, har legataren ret til sædvanlig morarente  

 efter rentelovens bestemmelser.
 Stk. 2. Under særlige omstændigheder kan skifteretten tilkende  

 morarente til en arving eller ægtefælle, der ikke rettidigt har modtaget arv  

 eller boslod.
Kapitel 23 Skifterettens kompetence § 89. Skifteretten prøver betingelserne for iværksættelse af  

 foranstaltninger, som ved denne lov er henlagt til skifteretterne, vejleder  

 efter reglerne i kapitel 24 og afgør tvister, som opstår i forbindelse med  

 boernes behandling, herunder om 1) retten til at arve, herunder retten til at overtage aktiver efter  

 vurdering, 2) fordringer og krav og disses fortrinsret rettet mod dødsboet, mod en  

 bobestyrer, mod skifteretten eller mellem lodtagere i boet, 3) krav på tilbagelevering eller tilbagebetaling til boet, 4) spørgsmål om retten til en kapital ifølge en livsforsikring eller  

 tilsvarende ordning, der kommer til udbetaling i anledning af et dødsfald,  

 når tvisten angår, hvem der som begunstiget eller som ejer af policen m.v. er  

 berettiget til at modtage kapitalen, eller hvorvidt kapitalen helt eller  

 delvis skal behandles, som om den tilhører boet, og 5) fordringer og krav, der gøres gældende af boet, når parterne er enige  

 herom.
 Stk. 2. Sagsøges et privatskiftet dødsbo, og ønskes der tillige  

 dom over boets arvinger, kan disse indstævnes for skifteretten.
 Stk. 3. Reglerne i retsplejelovens §§ 226 og 227 finder  

 tilsvarende anvendelse.
 Stk. 4. Vedrører sagen en tvist, der hører under en særlig  

 domstol, skal sagen dog behandles ved denne.
 § 90. Sagerne behandles ved den skifteret, hvorunder boet hører.
Kapitel 24 Skifterettens vejledningspligt § 91. Skifteretten bistår med udfærdigelse af anmodninger og  

 opgørelser m.v. og vejleder ægtefælle, arvinger, legatarer og andre  

 berettigede om deres retsstilling, herunder om deres klagemuligheder,  

 medmindre bistanden på grund af boets størrelse eller andre forhold vil være  

 særlig tidkrævende eller vil kræve særlige undersøgelser.
Kapitel 25 Oplysningspligt over for skifteretten § 92. Skifteretten kan på ethvert tidspunkt forlange at få  

 oplysninger vedrørende et bos forhold og kan i den forbindelse kræve boets  

 dokumenter udleveret.
 Stk. 2. Skifteretten kan pålægge enhver at give møde, afgive  

 forklaring og fremlægge dokumenter efter retsplejelovens regler om vidnepligt  

 og editionspligt for tredjemand.
Kapitel 26 Sagkyndig vurdering § 93. Skifteretten kan efter anmodning bestemme, at handelsværdien  

 af boets aktiver eller passiver skal fastsættes ved sagkyndig vurdering.
 Stk. 2. Skifteretten udmelder efter anmodning en eller flere  

 sagkyndige til at foretage vurderingen.
§ 94. Skifteretten træffer efter anmodning bestemmelse om  

 omvurdering, såfremt 1) der er begået fejl ved vurderingens udførelse, som kan have påvirket  

 vurderingsresultatet, 2) vurderingen ikke i øvrigt er foretaget på betryggende måde, eller 3) det pågældende aktivs eller passivs handelsværdi må antages at afvige  

 væsentligt fra vurderingsresultatet.
 § 95. Skifteretten kan betinge en udmeldelse af, at der stilles  

 sikkerhed for omkostningerne.
 Stk. 2. Vederlag til de sagkyndige fastsættes om fornødent af  

 skifteretten under hensyn til arbejdets omfang og boets beskaffenhed.
 Stk. 3. Vurderingsudgifter afholdes af boet, medmindre  

 skifteretten undtagelsesvis bestemmer andet.
Kapitel 27 Klage over bobestyrere § 96. Klage over en bobestyrer, herunder klage over, at en  

 bobestyrer ikke fremmer behandlingen af boet uden unødigt ophold, samt klage  

 over afgørelser truffet af en bobestyrer, indgives skriftligt til  

 skifteretten.
Stk. 2. Fristen for klage over afgørelser er 2 uger og regnes fra  

 det tidspunkt, hvor klageren fik kendskab til afgørelsen.
Skifteretten kan  

 undtagelsesvis tillade, at klagen tages under behandling indtil 6 måneder  

 efter afgørelsen.
Stk. 3. Klage over bobestyrerens afgørelser har ikke opsættende  

 virkning.
Bobestyreren eller skifteretten kan dog tillægge en klage  

 opsættende virkning.
§ 97. Skifteretten forelægger snarest muligt klagen for  

 bobestyreren.
Snarest muligt og senest 2 uger efter klagens modtagelse skal  

 bobestyreren besvare klagen.
Vedrører klagen en afgørelse, skal bobestyreren  

 meddele skifteretten og klageren, om den påklagede afgørelse ophæves, omgøres  

 eller fastholdes.
Stk. 2. Skifteretten kan pålægge bobestyreren at fremkomme med en  

 supplerende redegørelse inden for en fastsat frist.
Samtidig med at den  

 supplerende redegørelse indleveres til skifteretten, sender bobestyreren en  

 genpart af redegørelsen til klageren.
 Stk. 3. Skifteretten kan forlænge fristerne i stk. 1 og 2.  

 Klageren underrettes herom.
Stk. 4. Skifteretten kan, hvor forholdene taler derfor, give  

 klageren eller bobestyreren lejlighed til inden for en fastsat frist at  

 indgive yderligere skriftlige indlæg.
Skifteretten kan endvidere indkalde  

 klageren og bobestyreren til et retsmøde i skifteretten.
Efterkommer klageren  

 eller bobestyreren ikke rettidigt skifterettens opfordring eller indkaldelse,  

 kan klagen afgøres på det foreliggende grundlag.
 Stk. 5. Skifteretten træffer afgørelse i klagesagen, jf. dog § 89,  

 stk. 1, nr. 1-5, og § 106, stk. 1. Afgørelser vedrørende en bobestyrers salær  

 træffes ved kendelse.
Kapitel 28 Skifterettens behandling af tvister § 98. Retsplejelovens regler om borgerlige sager finder anvendelse  

 med de ændringer, som angives i denne lov, eller som følger af forholdets  

 natur.
 § 99. Som parter anses boet, såfremt sagen vedrører dets  

 interesser, og enhver lodtager, hvis ret vil kunne påvirkes af søgsmålet.
 Stk. 2. I boer, der skiftes privat, kan forkyndelse over for boet  

 og arvingerne ske for den i § 25, stk. 6, angivne person eller for alle  

 arvingerne.
 § 100. Skifteretten kan beskikke en advokat for en part, når det  

 skønnes nødvendigt, at parten har advokatbistand, og parten opfylder den  

 økonomiske betingelse i retsplejelovens § 330, stk. 1, nr. 2. Om salær og  

 godtgørelse for udlæg til den beskikkede advokat gælder samme regler som i  

 tilfælde, hvor der er meddelt fri proces, jf. retsplejelovens kapitel 31.
 § 101. Afgørelse om de i § 89, stk. 1, nr. 1 - 5, nævnte tvister  

 træffes ved dom.
 Stk. 2. Boets modkrav, der henhører under de almindelige domstole,  

 kan efter skifterettens bestemmelse påkendes ved skifteretten.  

 Retsplejelovens § 249, stk. 2 og 3, finder i øvrigt anvendelse.
§ 102. Andre afgørelser end de i § 101 nævnte træffes ved kendelse  

 eller beslutning.
Kendelsesformen anvendes ved afgørelse af en tvist, eller  

 hvor denne form særlig er foreskrevet.
Stk. 2. Skifteretten kan pålægge sagsomkostninger, hvis tvistens  

 omfang og det med sagen forbundne arbejde gør det rimeligt.
Retsplejelovens  

 regler om sagsomkostninger finder da tilsvarende anvendelse.
Hvis ikke andet  

 bestemmes, er fuldbyrdelsesfristen 14 dage.
 Stk. 3. Skifterettens beslutninger om fastsættelse af vederlag og  

 andre omkostninger kan fuldbyrdes efter almindelige regler.
Kapitel 29 Retsmidler mod trufne afgørelser Omgørelse og genoptagelse § 103. Skifteretten kan genoptage et bo eller omgøre en beslutning  

 eller kendelse, når det findes påkrævet, navnlig fordi 1) der er fremkommet yderligere aktiver eller passiver, 2) arven er fordelt forkert, eller udlodningen er foretaget forkert, 3) der er begået væsentlige fejl i forbindelse med boets behandling, 4) boafgiften eller tillægsboafgiften er beregnet forkert, og en arving  

 eller legatar anmoder derom, 5) boet skal udleveres til anden behandlingsmåde, eller 6) der i øvrigt foreligger nye oplysninger af væsentlig betydning for  

 boets behandling eller for tredjemands retsstilling.
 Stk. 2. Skifteretten kan betinge genoptagelse eller omgørelse af,  

 at der helt eller delvis stilles sikkerhed for de omkostninger, der er  

 forbundet hermed.
§ 104. Træffes afgørelse om omgørelse eller genoptagelse, skal  

 enhver arving, legatar eller kreditor om nødvendigt fralægge sig den  

 berigelse, vedkommende har opnået, dog ikke ud over boets tab.
Er penge  

 modtaget, eller er andre formuegoder senere omsat i penge, påvirkes kravet  

 mod modtageren ikke af den måde, hvorpå pengene er anvendt.
Udbytte, som  

 oppebæres, efter at krav om tilbageførsel af berigelsen er rejst, skal  

 tilsvares.
 Stk. 2. Modtageren er i øvrigt erstatningsansvarlig for boets tab  

 efter almindelige regler.
Stk. 3. Hvis boet eller modtageren forlanger det, skal det  

 modtagne tilbageleveres, for så vidt det er i behold, og tilbagelevering kan  

 ske uden urimeligt værdispild.
Den nødvendige udligning sker ved betaling fra  

 en af siderne.
 Stk. 4. I særlige tilfælde kan kravet mod modtageren nedsættes  

 eller helt bortfalde, hvis gennemførelsen af kravet ville være urimeligt  

 byrdefuld, og omstændighederne i øvrigt taler derfor.
 Stk. 5. Har modtageren overdraget det modtagne til tredjemand, har  

 boet krav mod tredjemand efter reglerne i stk. 1 - 4, hvis denne kendte eller  

 burde kende de omstændigheder, som begrunder krav om omgørelse eller  

 genoptagelse.
Stk. 6. Er en af tredjemand stillet sikkerhed eller kaution for  

 boets gæld blevet frigivet, eller er tredjemands medhæftelse bortfaldet som  

 følge af en betaling eller retsforfølgning, der skal gå tilbage, har boet  

 krav mod tredjemand efter reglerne i stk. 1 og 2, jf. stk. 4, hvis tredjemand  

 ved frigivelsen eller bortfaldet kendte eller burde kende de omstændigheder,  

 som begrunder omgørelse eller genoptagelse.
Boet kan da forlange, at  

 tredjemand på ny stiller et frigivet pant som sikkerhed, hvis dette er  

 muligt.
Anke og kære § 105. Reglerne i retsplejeloven om anke og kære finder  

 tilsvarende anvendelse på skifterettens afgørelser.
Stk. 2. Skifterettens afgørelser efter § 2, stk. 3, § 7, stk. 3, §  

 12, stk. 1, § 55, stk. 1, 2. pkt., og § 81, stk. 6, kan dog ikke indbringes  

 for højere ret.
Tilsvarende gælder for afgørelser i medfør af § 80, stk. 1,  

 efter udløbet af fristen i § 80, stk. 3.
Kapitel 30 Retssager ved de almindelige domstole § 106. Retssager om krav, som rejses af et dødsbo, anlægges ved de  

 almindelige domstole, medmindre sagen vedrører en tvist, der i medfør af §  

 89, stk. 1, nr. 1 - 5, eller stk. 4 hører under skifterettens kompetence  

 eller under en særlig domstol.
 Stk. 2. Modkrav mod boet, der henhører under skifterettens  

 kompetence, kan efter rettens bestemmelse påkendes under sagen.  

 Retsplejelovens § 249, stk. 2 og 3, finder i øvrigt anvendelse.
 § 107. Havde afdøde anlagt retssag om krav, som nu tilkommer boet,  

 kan boet ved en erklæring til retten indtræde i afdødes sted.
Stk. 2. Oplyses det under sagen, at sagsøgeren er død, og har boet  

 ikke givet møde, udsættes sagen, og boet underrettes.
Er der ikke truffet  

 beslutning om boets behandlingsmåde, underrettes skifteretten.
 § 108. Er en sag inden dødsfaldet anlagt af afdøde ved de  

 almindelige domstole, kan modkrav fremsat af sagsøgte i et retsmøde, hvor  

 afdøde var til stede eller repræsenteret, eller i et processkrift, der var  

 forkyndt for afdøde inden dødsfaldet, påkendes.
§ 109. Opgiver boet et muligt krav, uden at der er sluttet forlig,  

 kan enhver lodtager i boet inden for en af skifteretten fastsat frist på egen  

 hånd anlægge sag eller indtræde i en verserende sag.
Anmodning om  

 fastsættelse af frist skal fremsættes over for skifteretten uden ugrundet  

 ophold efter boets beslutning om opgivelsen.
 Stk. 2. Boet skal, i det omfang dets masse forøges, erstatte  

 lodtageren rimelige omkostninger.
Stk. 3. Enhver lodtager kan anke en dom, boet ikke ønsker at  

 indbringe for højere ret.
Bestemmelsen i stk. 2 finder tilsvarende  

 anvendelse.
 § 110. Var retssag inden dødsfaldet anlagt mod afdøde, indtræder  

 boet i afdødes sted, medmindre sagen ikke vedrører boet. Ønsker sagsøgeren  

 dom over boet, drager sagsøgeren omsorg for, at boet underrettes.
 § 111. Retten kan efter anmodning fra en part henvise en sag,  

 hvori boet er indtrådt i medfør af § 107, stk. 1, eller § 110, til behandling  

 ved den skifteret, hvorunder boet hører.
Kapitel 31 Forskellige bestemmelser § 112. Justitsministeren fastsætter regler om de erklæringer, som  

 arvinger eller ægtefælle skal afgive for at få et bo udleveret.
I reglerne  

 kan der fastsættes straf af bøde for overtrædelse af bestemmelser i reglerne.
 § 113. Skifteretten udsteder efter anmodning fra boets arvinger,  

 afdødes ægtefælle eller den, der har fået boet udlagt, skifteretsattest om  

 boets berigtigelse.
 § 114. Retsmøder ved skifteretten, i hvilke der ikke behandles  

 tvister, og bomøder, der afholdes af en bobestyrer, er ikke offentlige.
 Stk. 2. Enhver, der har retlig interesse deri, kan hos  

 skifteretten eller bobestyreren få oplysning om boets behandlingsmåde.
Stk. 3. Enhver, der har retlig interesse deri, kan mod vederlag  

 forlange udskrift af boets dokumenter.
Bestemmelserne i retsplejelovens § 41  

 finder tilsvarende anvendelse, dog træffes afgørelsen af skifteretten.
 § 115. Ingen må handle som bobestyrer, midlertidig bobestyrer,  

 forretningskyndig medhjælp, revisor eller vurderingsmand, hvis den pågældende  

 er nærstående til nogen af arvingerne, disses værge eller skifteværge, eller  

 afhængig af disse, eller hvis der som følge af den pågældendes interesse i  

 sagens udfald eller af andre grunde er tvivl om den pågældendes upartiskhed i  

 det foreliggende spørgsmål.
 Stk. 2. Revisor eller vurderingsmand må heller ikke på nogen af de  

 i stk. 1 nævnte måder være knyttet til bobestyreren eller til kasserer eller  

 bogholder i afdødes erhvervsvirksomhed.
 Stk. 3. En vurderingsmand må ikke have økonomisk interesse hos  

 aftager og må ikke medvirke ved afhændelse af boets aktiver, medmindre  

 vurderingen alene foretages i egenskab af auktionsholder og til brug for  

 bortsalg på offentlig auktion.
Stk. 4. Bobestyrer, midlertidig bobestyrer, forretningskyndig  

 medhjælp, revisor eller vurderingsmand må ikke erhverve nogen del af boets  

 aktiver.
Det samme gælder nærstående til disse personer eller ansatte i disse  

 personers virksomheder.
Kapitel 32 Ikrafttrædelses- og overgangsbestemmelser § 116. Loven træder i kraft den 1. januar 1997.
Stk. 2. Samtidig ophæves 1) Lov nr. 119 af 20. april 1926 om tilsyn med de af eksekutorer  

 behandlede dødsboer, jf. lovbekendtgørelse nr. 601 af 9. september 1986.
 2) § 8 i forordning af 2. april 1817.
 3) Forordning af 8. april 1768.
 4) Plakat af 21. april 1824.
 5) Danske Lov 5-2-1 til 5-2-10, 5-2-14 til 5-2-21, 5-2-23, 5-2-25, 5-2-27,  

 5-2-54 til 5-2-57, 5-2-63 til 5-2-64, 5-2-68, 5-2-83, 5-2-84, 5-2-86, 5-14-29  

 til 5-14-33, 5-14-37 til 5-14-39.
 Stk. 3. I lov nr. 155 af 30. november 1874 om skifte af dødsbo og  

 fællesbo m.v. ændres titlen til: »Lov om skifte af fællesbo m.v.«.
§ 117. Har dødsfaldet fundet sted inden lovens ikrafttræden,  

 anvendes de hidtil gældende regler for skifte af dødsboer.
Reglerne i denne  

 lov finder dog også anvendelse på skifte af uskiftet bo, når den  

 længstlevende ægtefælle dør efter lovens ikrafttræden, eller der anmodes om  

 skifte i den længstlevendes levende live efter dette tidspunkt.
 § 118. Bestemmelser i testamenter om, at en eller flere personer  

 skal behandle et bo som eksekutor, anses som indeholdende bestemmelse om, at  

 den eller de pågældende skal behandle boet som bobestyrer.
 § 119. Loven gælder ikke for Færøerne og Grønland, men kan ved  

 kongelig anordning sættes i kraft for disse landsdele med de afvigelser, som  

 de særlige færøske og grønlandske forhold tilsiger.
Bemærkninger til lovforslaget Almindelige bemærkninger Indholdsfortegnelse 1. Indledning Hovedformålet med lovforslaget er at gennemføre en fuldstændig revision af  

 reglerne om skifte af dødsboer.
Med forslaget tilsigtes samtidig en  

 gennemgribende forenkling og modernisering af behandlingen af dødsboer.
Som  

 et vigtigt led i bestræbelserne på at nå dette mål foreslås antallet af  

 skifteformer (berigtigelsesformer) næsten halveret i forhold til i dag, hvor  

 der findes 11 forskellige skifteformer.
Endvidere foreslås dele af bobehandlingen flyttet fra skifteretterne og  

 over til advokater med særlig beskikkelse til at behandle dødsboer, hvorved  

 domstolenes opgaver på dette område i det væsentligste begrænses til at  

 træffe afgørelse i tvister.
Det indgår således som en afgørende nydannelse i  

 lovforslaget, at de gældende regler om offentlig behandling ved skifteretten  

 og ved testamentseksekutorer afskaffes og erstattes af en fælles  

 behandlingsmåde, betegnet behandling ved bobestyrer.
For at sikre, at disse  

 boer bliver behandlet af en så højt kvalificeret stab af bobestyrere som  

 muligt, lægger lovforslaget op til, at der i hver retskreds alene gives fast  

 autorisation som bobestyrer til en begrænset kreds af advokater.
Lovforslaget lægger endvidere op til en ændring af reglerne for privat  

 skifte.
Efter gældende ret er det en betingelse for at skifte privat, at  

 arvingerne inden boets udlevering påtager sig at hæfte personligt for den  

 afdødes gældsforpligtelser.
Denne betingelse foreslås afskaffet og erstattet  

 af nogle nye kriterier, der har til formål at smidiggøre systemet uden at  

 svække blandt andet kreditorernes retsstilling.
Ved at ændre reglerne for  

 arvingers personlige gældshæftelse tilstræbes, at flere boer, herunder  

 navnlig relativt mindre boer, vil blive skiftet i privat regi.
En særlig forenklet behandlingsform gøres mulig i en række boer, der  

 opfylder de almindelige betingelser for at blive skiftet privat, og hvor der  

 hverken er arvinger, som er repræsenteret ved værge eller skifteværge, eller  

 legatarer.
I det omfang, sådanne boer hverken er skattepligtige eller  

 pligtige at svare bo- eller tillægsboafgift, og boet ikke i øvrigt måtte  

 påkalde sig særlig skattemæssig interesse, findes der ikke at være noget  

 afgørende behov for, at det offentlige kontrollerer bodelingen.
 Ved lovforslaget lægges der derfor op til, at der i disse boer end ikke  

 skal udarbejdes en boopgørelse, men blot at arvingerne i forbindelse med  

 boets udlevering skal indsende en opgørelse over boets aktiver og passiver.  

 Det er forudsat, at arvingerne herefter i almindelighed vil kunne dele boet i  

 mindelighed.
Disse meget forenklede regler vil primært kunne bringes i anvendelse i  

 relation til en række boer, hvis afgiftspligtige formue ikke overstiger  

 180.000 kr.
Hertil kommer imidlertid yderligere en række boer, hvor en  

 efterlevende ikke-frasepareret ægtefælle er eneste arving i boet og  

 indvilliger i at indtræde i den afdødes skattemæssige stilling.
I sådanne  

 situationer kan der ligesom ved overtagelse af boer til uskiftet bo blot ske  

 en overtagelse af afdødes skattepligt.
Denne meget enkle behandlingsform, hvor skifteretten ikke behøver at  

 kontrollere en boopgørelse og beregne boafgifter, og hvor skattemyndighederne  

 for boer med en mindre nettoaktivmasse vil kunne undlade den skattemæssige  

 kontrol, må antages at ville få stor betydning i praksis.
Således skønnes ca.  

 10.000 ud af samtlige 60.000 dødsboer årligt at ville kunne afvikles på denne  

 meget forenklede og ukomplicerede måde.
 Reglerne for behandling af de egentlige småboer foreslås ligeledes ændret.  

 Således indebærer lovforslagets regler om boudlæg en forenkling af de  

 gældende regler om begravelsesudlæg, hvortil kommer, at anvendelsesområdet  

 for begravelsesudlæg (boudlæg) foreslås udvidet.
Som et anden væsentlig ændring i forhold til gældende ret foreslås indført  

 et system med standardiserede afgifter for skifteretternes ydelser i de  

 enkelte typer af boer til erstatning for den bestående skifteafgift.
Denne  

 ændring foreslås gennemført ved at indsætte et nyt kapitel i retsafgiftsloven  

 (kapitel 5 a), der udover at samle alle lovens bestemmelser om dødsboer også  

 medtager regler om, hvilken afgift, der skal erlægges i hver enkelt type af  

 bo.
Forslaget herom er indeholdt i det samtidigt hermed fremsatte forslag til  

 lov om ændring af retsplejeloven, konkursloven, tinglysningsloven, lov om  

 ægteskabets retsvirkninger samt forskellige andre love, herunder  

 retsafgiftsloven, og skal ses i lyset af, at behandlingen af offentlige boer  

 bortfalder, idet boerne i stedet behandles ved private bobestyrere.
Herefter  

 findes der i relation til det offentlige alene at burde opkræves afgifter for  

 skifteretternes arbejde med at berigtige boerne og i de egentligt skiftede  

 boer ydermere for at foretage revision m.v.
Hertil kommer en afgiftspligt i  

 forbindelse med påkendelse af tvister, der forudsættes afgjort ved dom.
 Afskaffelsen af skifteafgiften vil have til følge, at boopgørelserne kan  

 forenkles væsentligt.
Herudover indeholder lovforslaget en lang række yderligere ændringer i  

 forhold til gældende ret.
Af mere betydende ændringer kan peges på nye  

 bestemmelser om skifteværger, proklama, dødsfaldskendelse, midlertidig  

 bobestyrer, legatarer, uprækluderede rettigheder, opsigelse af uopsigelig  

 gæld, betaling af morarenter og boernes afslutning, hvortil kommer forslag  

 til ændringer af en række af de processuelle regler, herunder om sagkyndig  

 vurdering, omgørelse og genoptagelse.
Lovforslaget skal i øvrigt ses i sammenhæng med de samtidigt fremsatte  

 forslag til ændring af arveloven og ændring af retsplejeloven, konkursloven,  

 tinglysningsloven, lov om ægteskabets retsvirkninger samt forskellige andre  

 love.
Disse to lovforslag indeholder ændringer som følge af forslaget til lov  

 om skifte af dødsboer.
 Endvidere fremsættes lovforslaget samtidig med fremsættelsen af det  

 forslag til lov om ændring af konkursloven, der udspringer af  

 Konkurslovsudvalgets betænkning nr. 1273/1994 om rationalisering og  

 modernisering af konkursbehandlingen, idet det ved henvisningsbestemmelserne  

 til konkursloven i nærværende lovforslag er forudsat, at de påtænkte  

 lovændringer i konkursloven gennemføres.
 På Skatteministeriets område er det hensigten at tilpasse reglerne om  

 dødsboskat og boafgifter de nye regler om dødsboskifte.
 De 3 lovforslag, der nu fremsættes og sammen indeholder forslag til en  

 fuldstændig skiftereform, bygger på betænkning nr. 1270/1994 om skifte af  

 dødsboer, der er afgivet af Justitsministeriets Skiftelovsudvalg.
2. Hovedtræk af gældende ret Den nugældende skiftelov er fra 1874 og omhandler såvel skifte af dødsboer  

 som skifte af fællesboer.
Herudover regulerer den gældende skiftelov også  

 skifter i forbindelse med interessentskaber, sameje ved parforhold og  

 opløsning af foreninger og stiftelser.
 Skifteretterne behandler årligt ca. 60.000 dødsboer.
En samlet fremstilling af gældende ret ville være for omfattende i denne  

 sammenhæng.
Dette afsnit tilsigter derfor alene at give en indføring i  

 ekspeditionsgangen ved dødsboskifter samt at præsentere de eksisterende  

 behandlingsmåder (berigtigelsesformer). Beskrivelse af gældende ret, for så  

 vidt angår en række detailspørgsmål, er dels indeholdt i afsnittet om  

 baggrunden for lovforslaget, dels i de specielle bemærkninger til de enkelte  

 af lovforslagets bestemmelser.
2.1. Perioden fra dødsfaldet til boets berigtigelse Dødsfald anmeldes af den stedlige sognepræst til skifteretten normalt 3-5  

 dage efter dødsfaldet.
Herefter indføres dødsfaldet i skifterettens sagliste.
Gives ved dødsfaldets anmeldelse ikke oplysninger om de pårørende, lader  

 skifteretten efter omstændighederne ransagning og registrering foretage på  

 afdødes bopæl og retter henvendelse til Folkeregisteret for at få nærmere  

 oplysninger om afdødes familieforhold.
Endvidere rekvireres en kopi af  

 afdødes seneste selvangivelse hos den kommunale skattemyndighed.
Den endelige  

 stillingtagen til boets behandlingsmåde (boets berigtigelse) kan da trække  

 ud.
Foreligger der ikke oplysning om, at boet vil blive berigtiget af en  

 advokat, indkalder skifteretten til et begyndelsesmøde, der søges afholdt 2  

 til 3 uger efter dødsfaldet.
I den mellemliggende tid har begravelse eller  

 bisættelse fundet sted, og skifteretten vil fra Centralregisteret for  

 Testamenter have modtaget svar på, om afdøde havde oprettet testamente.
Til  

 første møde indkaldes som regel kun den eller de, der efter dødsanmeldelsen  

 kan rettes henvendelse til, med opfordring om at medbringe oplysninger om  

 afdødes arve- og formueforhold, et eventuelt testamente, seneste  

 selvangivelse og bankbøger m.v.
I tiden mellem dødsfaldet og indtil boets berigtigelse anses boet som  

 stående under offentligt skifte.
Skifteretten er da enekompetent til at  

 træffe bestemmelser vedrørende boets forhold.
Reglerne i skiftelovens kapitel  

 2, der egentlig kun vedrører boer, der er under offentlig skiftebehandling  

 som gældsfragåelses- eller gældsvedgåelsesboer, danner i praksis rammen om de  

 foranstaltninger, skifteretten skal foretage dels for at sikre boets aktiver,  

 dels for at tilvejebringe oplysninger om arve- og formueforholdene.
Praksis har dog forlængst sat sig udover lovens detaljerede forskrifter om  

 hurtig afholdelse af en begyndelsesforretning og sikring af aktiverne m.v.  

 Under normale omstændigheder udsættes begyndelsesforretningen i medfør af  

 skiftelovens § 13, stk. 2, til efter begravelsen.
Der foretages ikke  

 registrering, og der tages ikke skridt til sikring af afdødes aktiver inden  

 boets berigtigelse, medmindre særlige forhold undtagelsesvis gør dette  

 nødvendigt.
Bliver skifteretten bekendt med, at der er risiko for, at  

 arvinger eller andre vil fjerne indboeffekter eller andre aktiver, eller at  

 der på afdødes bopæl findes større kontante beløb, smykker eller lignende,  

 vil retten dog registrere aktiverne og tage lettere omsættelige aktiver i sin  

 varetægt.
Er der tale om dødfundne personer, indleveres nøgler, kontanter,  

 bankbøger og lignende normalt af politiet til skifteretten.
Drev afdøde en  

 forretning eller en landbrugsejendom, kan der ligeledes være behov for  

 udpegning af en ansvarlig leder og efter omstændighederne tillige for en  

 hurtig registrering.
Var afdøde part i gensidigt bebyrdende kontrakter,  

 f.eks. lejekontrakter eller arbejdskontrakter med ansatte, kan skifteretten  

 inden boets berigtigelse efter omstændighederne være nødsaget til at tage  

 stilling til, om boet skal indtræde i aftalerne.
Skal der inden boets  

 berigtigelse træffes afgørelser med større rækkevidde, f.eks. vedrørende en  

 igangværende forretning, søges dette gjort i samråd med arvingerne og  

 eventuelt tillige større kreditorer.
 I tiden inden boets berigtigelse modtager skifteretterne en del  

 henvendelser, dels fra arvinger eller kreditorer, der ønsker oplysning om  

 forskellige forhold, dels fra udlejere eller plejehjem, der ønsker snarlig  

 ryddeliggørelse af afdødes lejlighed eller værelse.
Første møde i skifteretten holdes normalt under forsæde af en § 17  

 a-fuldmægtig, dvs. en kontorfunktionær, der af den stedlige dommer har fået  

 bemyndigelse til at udføre skifteforretninger.
Førstegangsmøder varer som  

 regel ca. 1/2 time.
Ifølge retsplejelovens § 14, stk. 3, skal skifteretten  

 bistå den efterlevende ægtefælle og arvingerne med udfærdigelse af  

 anmeldelser og opgørelser, som skal indsendes til skifteretten i henhold til  

 skifteloven og boafgiftsloven, medmindre udfærdigelsen på grund af boets  

 størrelse eller beskaffenhed vil være særligt tidkrævende eller kræve særlige  

 undersøgelser.
Denne vejledningspligt og retshjælp omfatter bistand til  

 udfærdigelse af anmodning om boets udlevering, vejledning om bo- og  

 skifteafgiftsmæssige forhold, hvor offentligt skifte kommer på tale, om  

 skifteomkostninger samt om hovedtrækkene i de skattemæssige forhold, som kan  

 være af betydning for valg af behandlingsmåde.
Mangler enkelte oplysninger f.eks. vedrørende et indestående på en  

 bankbog, vil skifteretten ofte selv søge forholdet oplyst eventuelt ved  

 telefonisk henvendelse.
Meddelelser om indeståender på Feriegiro og i  

 Lønmodtagerens Dyrtidsfond sendes automatisk til skifteretten.
 Kan der i første møde tilvejebringes tilstrækkelige oplysninger om arve-  

 og formueforholdene, kan boet berigtiges straks i mødet.
Kan der ikke opnås tilstrækkelig klarhed om arve- og formueforholdene,  

 eller mangler fuldmagter fra medarvinger, udsætter skifteretten  

 berigtigelsen.
Udsættelse kan enten ske til nyt møde i skifteretten eller  

 således, at de pårørende anmodes om at eftersende det manglende.
Udsættelse  

 vil også finde sted, såfremt arvingerne på mødet tilkendegiver, at de ønsker  

 at rette henvendelse til en advokat for at lade denne forestå boets  

 berigtigelse, eller fordi de ønsker først at rådføre sig med en advokat eller  

 andre.
I komplicerede boer opfordrer skifteretten ofte arvingerne til at søge  

 advokatbistand.
Begæringer om berigtigelse som begravelsesudlæg, efter 150.000 kr.'s  

 reglen i skiftelovens § 62 b, stk. 2, til uskiftet bo eller til privat skifte  

 kan fremsættes skriftligt eller mundtligt til skiftebogen, der derefter  

 underskrives.
Begæringen skal indeholde oplysning om afdødes arve- og  

 formueforhold.
Skifteretten bistår i første møde arvingerne med udfærdigelse  

 af begæringen på standardiserede blanketter.
Kommer begæringen fra en  

 advokat, vil den oftest være individuelt konciperet.
Imødekommes begæringen, udfærdiger skifteretten efter anmodning straks i  

 første møde en skifteretsattest, der angiver, hvorledes boet er berigtiget,  

 og hvem der er legitimeret til at disponere over afdødes aktiver.
Berigtiges  

 boet som et begravelsesudlæg eller som et 150.000 kr.'s udlæg, kan attesten  

 udfærdiges som en bekræftet fotokopi af begæringen med skifterettens  

 påtegning om, at den er taget til følge.
Er begæringen fremsat til  

 skiftebogen, udfærdiges bekræftet fotokopi af denne.
Når boet berigtiges til  

 uskiftet bo eller til privat skifte, udfærdiges attesten på en særlig  

 blanket, der alene angiver behandlingsmåden og til hvem, boet er udleveret.  

 For skifteretsattester betales en retsafgift på 100 kr.
Kræver den valgte  

 skifteform, at der senere skal indsendes opgørelser til skifteretten eller  

 til den kommunale skattemyndighed, udleveres i første møde blanketter dertil,  

 og sagsbehandleren vejleder i nødvendigt omfang om den korrekte udfyldelse af  

 disse.
Har arvingerne efter dødsfaldet rettet henvendelse til en advokat, er det  

 kutyme, at advokaten telefonisk eller skriftligt orienterer skifteretten om,  

 at boet berigtiges af ham.
Første møde i skifteretten bortfalder da, og  

 skifteretten stiller sagen i bero.
Advokaten udfærdiger begæring om boets  

 udlevering og fremsender denne til skifteretten, der herefter på anmodning  

 udfærdiger skifteretsattest.
 Indeholder afdødes testamente bestemmelse om, at boet skal eller kan  

 behandles som eksekutorbo, stiller skifteretten sagen i bero, indtil det er  

 afklaret, om eksekutor opnår bevilling gennem statsamtet.
Er det straks efter dødsfaldets anmeldelse klart, at boet skal skiftes  

 offentligt, navnlig fordi der i boet er umyndige arvinger, eller fordi en  

 arving allerede har fremsat ønske derom, vil første møde blive berammet hos  

 en af skifterettens jurister.
Bliver det først under første møde klart, at  

 boet skal skiftes offentligt, vil berigtigelsen som regel blive udsat til  

 videre foretagelse hos en jurist.
 Skifterettens jurister fører tilsyn med og vejleder det ikke-juridisk  

 uddannede personale og træffer afgørelse i alle tvister, der måtte opstå  

 inden boernes berigtigelse eller i forbindelse hermed.
2.2. De enkelte skifteformer - boets berigtigelse Efter de gældende regler kan et dødsbo berigtiges (behandles) på 11  

 forskellige måder.
Berigtigelsesformerne fordeler sig på 2 hovedgrupper,  

 hvoraf den første omfatter 5 typer af boer, der alle sluttes uden en egentlig  

 skiftebehandling.
Den anden gruppe omfatter de resterende 6 botyper, hvor der  

 iværksættes en egentlig skiftebehandling.
Berigtigelsesformerne fordeler sig  

 således:
 Boer, der sluttes uden egentlig skiftebehandling:
- Efterlader intet, - begravelsesudlæg, - udvidet begravelsesudlæg, - udlæg til ægtefællen (150.000 kr.'s udlæg), - uskiftet bo.
 Skiftede boer:
- vedgåelsesbehandling ved skifteretten, - vedgåelsesbehandling ved eksekutor, - privat skifte, - ikke-vedgåelsesbehandling ved skifteretten, - ikke-vedgåelsesbehandling ved eksekutor og - konkursbehandling.
I 1994 var der ialt 62.911 dødsboer.
Af disse blev de 18.120 udlagt til  

 dækning af begravelsesomkostningerne, i 14.055 tilfælde blev boet overtaget  

 af ægtefællen til hensidden i uskiftet bo, i 1.876 tilfælde blev boet udlagt  

 til ægtefællen, 4.377 boer blev behandlet efter reglerne om offentligt  

 skifte, medens 24.483 boer blev skiftet privat.
Offentlig skiftebehandling kan foregå enten ved skifteretten eller ved  

 eksekutor.
Af alle offentligt skiftede boer behandles ca. 4/5 ved  

 skifteretterne, medens de resterende behandles ved eksekutorer.
Reglerne om  

 behandlingsmåden ved skifteret og eksekutor er i hovedtræk ens.
2.2.1. Intet efterladt Denne berigtigelsesform anvendes i praksis oftest, når afdøde var et lille  

 barn.
Berigtigelsen sker ved et notat til saglisten om, at afdøde intet har  

 efterladt.
2.2.2. Begravelsesudlæg Ca. 28 pct. af boerne sluttes ved begravelsesudlæg uden skiftebehandling.
I medfør af skiftelovens § 10, stk. 1, kan skifteretten, hvis boets  

 aktiver ikke skønnes at kunne dække andre udgifter end begravelsesudgifterne,  

 udlægge aktiverne til den, som har betalt eller erklærer at ville betale  

 begravelsesudgifterne.
Til begravelsesudgifterne henregnes udover  

 omkostningerne ved selve begravelsen også udgiften til gravsten, til  

 vedligeholdelse af gravstedet i fredningsperioden samt rimelige udgifter til  

 følgets sammenkomst.
Var afdøde gift, sker udlægget normalt til ægtefællen.
Ellers kan udlæg  

 ske til afdødes børn, nære pårørende, herunder en samlever, men der kan også  

 foretages udlæg til et bedemandsfirma eller til en institution.
Værdien af de aktivbeholdninger, som udlægges, vil som regel være i  

 størrelsesorden mellem 3.000 kr. og 20.000 kr.
Ved afgørelsen af, om udlæg  

 kan ske, skal alle den afdødes ubehæftede aktiver tages i betragtning.
Var  

 afdøde gift, og var der formuefællesskab, skal efter praksis hele fællesboet  

 tages i betragtning.
De aktivtyper, der normalt udlægges, er mindre  

 indeståender i pengeinstitutter, mindre kontante beløb, indbo,  

 løntilgodehavender, feriepengetilgodehavender og indestående i Lønmodtagernes  

 Dyrtidsfond m.v.
For så vidt angår aktiver, der er behæftet med pant eller  

 ejendomsforbehold, tages alene hensyn til friværdien.
Indbo ansættes til en  

 anslået salgsværdi.
Er der tvivl om værdien, kan skifteretten forlange, at  

 der forinden foretages en nøjere registrering og vurdering.
Udlægsmodtageren bliver ved udlægget ejer af de aktiver, der er omfattet  

 af udlægget, men hæfter ikke for den afdødes gæld.
Er de udlagte aktiver  

 behæftet med pant eller ejendomsforbehold, bevares disse rettigheder dog over  

 de udlagte aktiver.
2.2.3. Udvidet begravelsesudlæg Ved lov nr. 170 af 14. maj 1980, der trådte i kraft den 1. juli samme år,  

 indsattes den nugældende bestemmelse i skiftelovens § 10, stk. 2. Efter denne  

 kan boet sluttes uden skiftebehandling, hvis de aktiver, som ikke medgår til  

 dækning af begravelsesudgifterne, er af så ringe værdi, at de ikke kan dække  

 omkostningerne ved en egentlig bobehandling, eller hvis aktivernes værdi står  

 i åbenbart misforhold til omfanget af det arbejde, som en bobehandling vil  

 kræve.
Bestemmelsens anvendelsesområde er navnlig boer, i hvilke aktiverne  

 ikke kan dække udgifterne til proklama og salær til skifterettens medhjælper  

 i forbindelse med et offentligt skifte, og/eller hvor det beløb, som vil  

 fremkomme til udlodning til en større kreds af arvinger, vil være ganske  

 beskedent.
Er boet insolvent, kan bestemmelsen tillige anvendes i tilfælde,  

 hvor en egentlig skiftebehandling alene vil give en ringe dividende til  

 kreditorerne.
Allerede før bestemmelsens indførelse var det ved de fleste  

 skifteretter blevet praksis, at boet udlagdes til dækning af  

 begravelsesomkostningerne, selv om aktiverne oversteg  

 begravelsesomkostningerne med nogle få tusinde kroner.
Med § 10, stk. 2,  

 legaliseredes den hidtil fulgte praksis.
Efter bestemmelsens indførelse  

 udlægges imidlertid væsentligt større overskud.
 Bestemmelsen i § 10, stk. 2, har vist sig at være et nyttigt instrument  

 til på en praktisk og hurtig måde at få sluttet mange småboer, der ellers  

 måtte tages under offentlig skiftebehandling, fordi arvingerne på grund af  

 aktivernes ringe størrelse ikke kan ventes at ville vedgå gældsansvaret.
2.2.4. Udlæg til ægtefællen ( 150.000 kr.'s udlæg ) Efter skiftelovens § 57, stk. 1, kan skifteretten, hvis det konstateres,  

 at der under hensyn til den efterlevende ægtefælles særlige rettigheder intet  

 bliver at skifte, udlægge boet til ægtefællen uden skiftebehandling.
Den  

 bestemmelse om ægtefællens særlige rettigheder, der har størst betydning, er  

 § 62 b, stk. 2. Efter denne kan den efterlevende ægtefælle udtage så meget af  

 boet, at det sammenlagt med ægtefællens bos- og arvelod og eventuelle  

 fuldstændige særeje udgør indtil 150.000 kr.
Bestemmelsen kan benyttes,  

 uanset hvilken formueordning der var i ægteskabet.
Beløbsgrænsen, der  

 oprindeligt var 12.000 kr., blev ved lov nr. 207 af 21. maj 1969 forhøjet til  

 20.000 kr., ved lov nr. 170 af 14. maj 1980 til 50.000 kr. og ved lov nr. 396  

 af 13. juni 1990 til den nugældende grænse på 150.000 kr.
 Ca. 3 pct. af alle boer berigtiges nu som udlæg til ægtefællen.
 Opgørelsen over boets aktiver og passiver »grundes på den  

 længstlevendes egen opgørelse«, jf. skiftelovens § 60. Opgørelsen,  

 herunder ansættelserne af værdier, kan anfægtes af arvingerne.
 Efter § 57 er det en betingelse for udlæg efter 150.000 kr.'s reglen, at  

 den efterlevende ægtefælle påtager sig ansvaret og dermed hæftelsen for  

 afdødes gæld.
2.2.5. Uskiftet bo Ca. 23 pct. af alle boer udleveres til uskiftet bo.
Efter reglerne i arvelovens kapitel 3 har en efterlevende ægtefælle ret  

 til at overtage fællesboet uden at skifte med fælles livsarvinger.
Efterlader  

 afdøde sig særlige livsarvinger, der er myndige, kan udlevering af boet til  

 uskiftet bo med dem kun ske med deres samtykke.
Er de særlige livsarvinger  

 umyndige, er uskiftet bo betinget af samtykke fra værgerne og godkendelse fra  

 skifteretten.
Udleveres boet til uskiftet bo med afdødes mindreårige særbørn,  

 overtager ægtefællen den privatretlige forsørgelsespligt over for disse, jf.  

 arvelovens § 9, stk. 2. Forsømmer ægtefællen forsørgelsespligten, kan skifte  

 forlanges, ligesom ægtefællen på begæring er pligtig at skifte med særbørn,  

 når de bliver myndige.
I praksis skifter ægtefællen ofte straks med sådanne  

 særbørn og kan derefter fortsætte det uskiftede bo med eventuelle fællesbørn.  

 Er særbørnene myndige, foregår udskiftningen ofte på den måde, at de  

 pågældende meddeler arveafkald mod et vederlag.
Særbørnene undgår herved at  

 skulle tage stilling til spørgsmålet om eventuel vedgåelse af gælden.
Boet kan ikke udleveres til uskiftet bo, såfremt ægtefællen er under  

 konkurs, eller det godtgøres, at han eller hun ikke har tilstrækkelige midler  

 til at dække sine forpligtelser, jf. arvelovens § 10. Normalt foretages ingen  

 nærmere undersøgelse af disse forhold fra skifteretternes side, idet man  

 nøjes med en erklæring fra ægtefællen.
Er ægtefællen umyndig, kan boet kun  

 udleveres til uskiftet bo, hvis skifteretten finder dette forsvarligt, jf.  

 arvelovens § 11.
Efter arvelovens § 16 overtager ægtefællen ansvaret for den førstafdødes  

 gæld og har efterfølgende mulighed for at udstede præklusivt proklama efter  

 skiftelovens regler.
Denne sidste fremgangsmåde anvendes imidlertid kun  

 yderst sjældent.
Skifte af det uskiftede bo skal ske senest ved den efterlevendes død.
Den  

 efterlevende kan imidlertid til enhver tid selv fremsætte begæring om skifte.  

 Skifte skal som udgangspunkt ske, når den efterlevende ægtefælle vil indgå  

 nyt ægteskab.
Statueres det, at ægtefællen har misbrugt det uskiftede bo, er  

 ægtefællen forpligtet til på begæring at skifte med arvingerne.
2.2.6. Privat skifte Ca. 39 pct. af alle boer og ca. 86 pct. af de egentligt skiftede boer  

 udleveres til privat skifte.
Det beror på arvingernes initiativ, om boet skal  

 skiftes privat, jf. skiftelovens §§ 71 og 72. Fremkommer ingen begæring om  

 privat skifte, tages boet under offentlig behandling.
Betingelserne for  

 privat skifte er, at arvingerne er enige derom, at arvingerne er tilstede  

 eller repræsenterede, at ingen af arvingerne er umyndige, at arvelader ikke i  

 testamente har foreskrevet offentligt skifte, herunder eksekutorbehandling,  

 og at arvingerne overtager gældsansvaret efter den afdøde.
Er en arving under  

 konkurs, kan boet kun under særlige betingelser skiftes privat, jf.  

 konkurslovens § 35, stk. 1. Endelig skal arvingerne enes om at pege på en  

 person, der på boets vegne kan modtage meddelelser fra skatte- og  

 afgiftsmyndighederne.
Betingelserne skal være opfyldt på det tidspunkt, hvor  

 skifteretten tager begæringen til følge.
Til flere af reglerne knytter der sig undtagelser.
En af de praktisk  

 vigtigste er muligheden for senere at udlevere et bo under offentligt skifte  

 til privat skifte i henhold til skiftelovens § 75, selv om der i boet er  

 umyndige eller fraværende arvinger.
Enhver arving kan, indtil et privat skiftet bo er sluttet, begære boet  

 taget under offentlig skiftebehandling.
Boet behandles da som et  

 gældsvedgåelsesbo.
 Interessen for at lade et bo skifte privat fremfor offentligt kan have  

 flere årsager:
 Behandlingen er mere formløs og billigere end ved offentligt skifte.  

 Arvingerne får straks selv rådighed over aktiverne og bestemmer principielt  

 selv, hvor længe bobehandlingen skal vare.
Omfanget af skifteretternes arbejde med private boer er meget forskelligt  

 fra bo til bo.
Har arvingerne straks efter dødsfaldet rettet henvendelse til  

 en advokat, vil skifteretten blive lettet væsentligt.
Advokaten vil affatte  

 begæringen om boets udlevering, således at første møde i skifteretten  

 bortfalder, og skifteretten undgår tillige en del henvendelser fra arvinger  

 og andre.
Endelig indebærer advokaters medvirken, at boopgørelsernes kvalitet  

 højnes til lettelse ved skifterettens revision.
 Skifteretten kontrollerer under det første møde eller senere, om  

 betingelserne for privat skifte foreligger, hvilket indebærer, at der  

 foretages en undersøgelse af et eventuelt testamente.
Ifølge kildeskattelovens § 14 skal boet senest 6 måneder efter dødsfaldet  

 til den kommunale skattemyndighed indgive en opgørelse over aktiver og  

 passiver ved dødsfaldet.
Skiftes et uskiftet bo i ægtefællens levende live,  

 indsendes opgørelse i henhold til kildeskattelovens § 20 B senest 2 måneder  

 efter, at en begæring om skifte er imødekommet.
Opgørelserne har flere  

 formål. § 14-opgørelsen skal tjene som grundlag for kontrol af afdødes  

 indkomst- og formueforhold i årene forud for dødsfaldet.
Opgørelsernes  

 indhold er endvidere sammen med den endelige boopgørelse af betydning for, om  

 boet er skattepligtigt.
Indgiver arvingerne ikke rettidigt § 14 - eller § 20  

 B - opgørelse, indkaldes boets repræsentant til møde i skifteretten.
Lykkes  

 det ikke ved dette møde at udfærdige opgørelsen, tages boet under offentlig  

 behandling.
Arvingerne hæfter som udgangspunkt personligt og proratarisk for afdødes  

 gæld, jf. skiftelovens §§ 52 og 53, jf. § 81. Deler arvingerne imidlertid  

 boet uden at betale gæld, som forinden er anmeldt, hæfter de solidarisk.  

 Arvingerne har efter boets udlevering adgang til at udstede præklusivt  

 proklama, og dette sker i stigende omfang.
Når boet er udleveret til privat  

 skifte, underretter skifteretten de kreditorer, som har anmeldt deres krav.
Boopgørelsen skal indsendes til skifteretten senest 15 måneder efter  

 dødsdagen.
Denne frist må ses i sammenhæng med, at et privatskiftet bo kun  

 kan bestå som selvstændigt skattesubjekt i indtil 15 måneder efter  

 dødsfaldet, jf. kildeskattelovens § 20.
Boopgørelsen skal være en egentlig opgørelse som i et offentligt bo, jf.  

 skiftelovens § 78. Opgørelsen revideres af en jurist.
Revisionen vil som  

 regel have et omfang, der ligger tæt på den revision, som foregår i et  

 offentligt bo.
Skifteretten fører endelig kontrol med, at de umyndige eller  

 fraværende arvingers arv indsættes i en godkendt forvaltningsafdeling.
2.2.7. Offentligt skifte.
Gældsfragåelsesboer Berigtiges et bo ikke på anden måde, tages det under offentligt skifte som  

 gældsfragåelsesbo efter skiftelovens kapitel 3 eller som gældsvedgåelsesbo  

 efter skiftelovens kapitel 4. De fleste boer, der behandles af skifteretten,  

 er gældsfragåelsesboer, enten fordi arvingerne ikke ønsker at vedgå  

 gældsansvaret, eller fordi der er umyndige eller fraværende arvinger.  

 Offentligt skiftede boer behandles af skifteretten selv, men som regel  

 antages nu en advokat som medhjælper til at bistå med forskellige opgaver.
I  

 skifteretten udføres arbejdet af en jurist med bistand af en  

 kontorfunktionær.
Omfanget af arbejdet i disse boer varierer meget.
Er  

 arveforholdene uoplyste, er der tale om vanskelige aktiver, f.eks. en  

 igangværende virksomhed, faste ejendomme, aktier, skibsanparter m.v., eller  

 er boet insolvent, vil bobehandlingen kunne blive omfangsrig og tidskrævende.  

 I større boer skal tillige udfærdiges selvangivelse for bl.a. mellemperioden  

 (perioden fra 1. januar i dødsåret til og med dødsdagen).
Efter at et bo er taget under gældsfragåelsesbehandling, udsteder  

 skifteretten i medfør af skiftelovens §§ 20-22 et proklama, ifølge hvilket  

 kreditorerne og sædvanligvis også arvingerne indkaldes.
Kun i forhold til  

 kreditorerne er proklamaet præklusivt.
Proklamaet skal indrykkes 3 gange i  

 Statstidende.
Hvis det skønnes hensigtsmæssigt, indrykkes tillige meddelelse  

 i en lokal avis.
Proklamafristen er 3 måneder, når den afdøde skønnes ikke at  

 have gældsforpligtelser på noget sted uden for Europa eller i Island eller på  

 Færøerne.
I modsat fald er fristen 6 måneder.
Anmeldte fordringer indføres i  

 skifterettens gældbog, og genpart af anmeldelsen tilbagesendes til  

 fordringshaveren med bekræftelse af modtagelsen.
Ifølge skiftelovens § 23 afholdes skiftesamlinger »efterhånden, som  

 det findes fornødent«.
I enkle boer afholdes kun begyndelses- og  

 registreringsforretning og afsluttende skiftesamling, mens det i mere  

 komplicerede boer kan være nødvendigt med flere eller mange skiftesamlinger.  

 Gennemsnitligt afholdes i alt 2-4 møder i skifteretten.
Møde holdes næsten  

 altid, når der skal tages stilling til salg af boets væsentligste aktiver.
Når boet behandles som gældsfragåelsesbo, er kreditorerne efter  

 skiftelovens § 19 stemmeberettigede, indtil de er fyldestgjorte, eller der er  

 stillet sikkerhed for deres krav.
Derefter overgår stemmeretten til  

 arvingerne.
Lovens § 24 giver imidlertid skifteretten forskellige muligheder  

 for at censurere beslutningerne.
Indkaldelse til skiftesamling foregår ifølge  

 § 23 i Statstidende og/eller ved særskilt underretning til arvinger og  

 kreditorer.
Da langt de fleste gældsfragåelsesboer er solvente, er det i  

 praksis kun arvingerne, der giver møde på skiftesamlinger.
I insolvente boer  

 gives kun i meget begrænset omfang møde af kreditorer.
Typisk vil kun de  

 største kreditorer som pengeinstitutter og skatte- og toldvæsenet give møde.  

 Det er kun sjældent, at der bliver tale om egentlige afstemninger.
Oftest  

 finder en uformel drøftelse sted, hvorefter skifterettens holdning for det  

 meste bliver udslaggivende.
Efter skiftelovens § 44 er bestemmelserne i konkursloven om udlodning til  

 kreditorerne og om konkursordenen direkte anvendelige, medens reglerne om  

 bl.a. fristdag, retsforfølgningsforbud, regreskrav, modregning og  

 anmeldelsesret i solidariske skyldforhold samt indtræden i gensidigt  

 bebyrdende kontrakter anvendes med de ændringer, der følger af forholdets  

 natur.
Retsstillingen er uklar, fordi disse regler kun bør anvendes, hvis  

 boet er insolvent.
Reglerne om omstødelse i konkursloven finder endvidere kun  

 anvendelse, såfremt boet tillige erklæres konkurs.
Når proklamafristen er udløbet, udfærdiger skifteretten efter skiftelovens  

 § 38 en liste over de fordringer, der er anmeldt til gældbogen med  

 indstilling om, hvorvidt fordringerne bør anerkendes, og hvis boet er  

 insolvent, om hvilken plads i konkursordenen fordringerne skal have, jf.  

 skiftelovens § 44, stk. 2. Der indkaldes til en skiftesamling, hvor  

 fordringerne prøves.
Er der tvist om en anmeldt fordring, afsiger  

 skifteretten om nødvendigt dom.
Når fordringslisten er endelig godkendt, kan  

 der i solvente boer ske udlodning til kreditorerne.
Er de anmeldte krav  

 utvivlsomme, og kan boet sluttes hurtigt, indarbejdes fordringslisten i det  

 endelige boregnskab.
Skiftesamlingen til fordringernes prøvelse og den  

 afsluttende skiftesamling kan da ofte slås sammen.
Boets aktiver skal enten sælges eller udlægges til arvingerne.
I  

 insolvente boer vil der ske afhændelse af alle aktiver, medens aktiverne i  

 solvente boer i behørig udstrækning udlægges til arvingerne.
Skifteloven indeholder ingen frister for, hvornår et offentligt skiftet bo  

 skal opgøres og sluttes.
Af § 50 fremgår blot, at slutningen skal ske, når  

 boet er »modent dertil«.
De i § 50 beskrevne formelle fremgangsmåder for slutning anvendes ikke.  

 Den almindelige fremgangsmåde ved boets slutning er, at der udfærdiges en  

 boopgørelse.
Boopgørelsen indeholder som regel en kort redegørelse for  

 arveforholdene og for de vigtigste forhold vedrørende boets behandling.  

 Herefter følger en opstilling over boets aktiver og passiver.
I solvente boer  

 udfærdiges en repartition, der rummer retsafgiftsberegningen samt beregning  

 af arvelodder og af arveafgift eller boafgifter.
I insolvente boer udfærdiges  

 en udlodningsliste med retsafgiftsberegning og beregning af dividende til de  

 enkelte kreditorer.
Når udkast til boopgørelsen er udfærdiget, sendes dette med meddelelse om  

 tidspunktet for den afsluttende skiftesamling til arvinger og/eller  

 kreditorer.
I praksis sker indkaldelse i Statstidende kun i insolvente boer  

 med mange anmeldte fordringer.
Som regel opfordres de berettigede til at  

 underskrive og tilbagesende en genpart af opgørelsen, hvis de kan godkende  

 denne og frafalder anke.
I langt de fleste tilfælde opnås tiltrædelse fra  

 alle arvinger/kreditorer.
På den afsluttende skiftesamling kan godkendelserne  

 da fremlægges, hvorefter boet sluttes og udloddes.
Foreligger ikke  

 godkendelse fra alle berettigede, afventer udlodningen ankefristens udløb.
Når boopgørelsen er endelig og upåankelig, sendes en genpart af denne til  

 den kommunale skattemyndighed til godkendelse af værdiansættelserne, jf.  

 kildeskattelovens § 16. Skattemyndighedernes godkendelse tilbagesendes til  

 skifteretten.
Der er forskellig praksis for, om skifteretten udlodder boet  

 straks, når boopgørelsen er endelig, eller afventer skattemyndighedernes  

 tiltrædelse.
 Udlodningen foregår ved, at skifteretten sender udbetalingslister  

 vedrørende kontante midler og udleveringslister vedrørende værdipapirer til  

 det pengeinstitut, hvormed skifteretten har en forvaltningsordning.  

 Pengeinstituttet foretager herefter overførslerne til de berettigede.  

 Eventuelle udlægspåtegninger på f.eks. pantebreve underskrives af  

 skifteretten.
Ifølge skiftelovens § 30 har skifteretten ansvaret for hele  

 bobehandlingen.
Adgangen til at antage inkassator eller kurator efter lovens  

 §§ 30 og 32 anvendes ikke.
Det er derimod almindeligt, at skifteretten i  

 medfør af lovens § 33 antager en advokat til som medhjælper efter nærmere  

 aftale med skifteretten at udføre forskellige opgaver, fortrinsvis af  

 praktisk og administrativ karakter.
Nogle skifteretter antager medhjælper i  

 alle offentlige boer, medens andre skifteretter fortrinsvis gør det i større  

 eller komplicerede boer.
Der er endvidere forskellig praksis med hensyn til,  

 hvilke advokater der benyttes som medhjælpere.
En del større skifteretter har  

 antaget en fast stab af advokater, mellem hvilke boerne fordeles efter tur.  

 Andre skifteretter lader hvervet gå på skift efter individuelt valg mellem en  

 del af retskredsens advokater.
Skifterettens beslutning om antagelse af  

 medhjælper kan efter praksis ikke kæres.
Medhjælperen handler efter skifterettens instruktioner, og hans opgaver  

 fastlægges efter aftale med skifteretten.
I hvilket omfang opgaverne  

 overlades til medhjælperen varierer en del.
I Københavns Byret drager  

 skifteretten omsorg for indlevering af aktiver til pengeinstituttet,  

 udstedelse af proklama samt tinglysning på boets faste ejendom, medens de  

 øvrige opgaver, bortset fra ledelse af skiftesamlinger og afgørelse af  

 tvister, overlades til medhjælperen.
Der er dog tradition for en tæt kontakt  

 mellem skifteret og medhjælper, og medhjælper søger løbende skifterettens  

 tilslutning til forskellige dispositioner.
I det omfang, medhjælperen er i besiddelse af boets aktiver, stilles en  

 sikkerhed, normalt ved tegning af en kautionsforsikring for det enkelte bo  

 eller, hvor medhjælperen er fast knyttet til skifteretten, for alle boer,  

 medhjælperen behandler ved den pågældende skifteret.
Medhjælperens salær  

 fastsættes af skifteretten på grundlag af de vejledende salærtakster.
Medhjælperen får som udgangspunkt alene salær, hvis der i boet er aktiver  

 hertil.
Er boets aktivmasse utilstrækkelig, kan Justitsministeriet dog efter  

 omstændighederne bevilge medhjælperen et honorar.
Justitsministeriet er dog  

 ganske tilbageholdende med at udnytte denne adgang.
2.2.8. Offentligt skifte.
Gældsvedgåelsesboer Reglerne om gældsvedgåelsesboer findes i lovens kapitel 4. Det er kun få  

 boer, der færdigbehandles ved skifteretten som gældsvedgåelsesboer.
Er  

 arvingerne indstillet på at vedgå gældsansvaret, vil de som regel skifte  

 privat, hvorved de undgår at betale retsafgift og medhjælpersalær.  

 Gældsvedgåelsesboer ved skifteretten forekommer derfor næsten kun, hvor et  

 privat skiftet bo på grund af uenighed blandt arvingerne i medfør af lovens §  

 8 tages under offentlig skiftebehandling.
Er et bo taget under offentligt  

 skifte, fordi arvingerne fra starten er uenige, er der ingen motivation til  

 at vedgå gælden, da udgifterne til retsafgift og medhjælpersalær ikke  

 påvirkes af en gældsvedgåelse.
I gældsvedgåelsesboer har arvingerne  

 stemmeretten, jf. § 51. Dog har skifteretten vide muligheder for at censurere  

 arvingernes beslutninger.
Proklama skal udstedes, såfremt en af arvingerne  

 forlanger det, jf. § 52.
2.2.9. Eksekutorboer Efter skiftelovens § 83, stk. 2, kan der ved kongelig bevilling beskikkes  

 en eller flere myndige, pålidelige og vederhæftige personer til uden dømmende  

 myndighed som eksekutorer at behandle et dødsbo.
Bevillingen meddeles af  

 justitsministeren eller af den, han bemyndiger dertil.
Bevillingen tjener som  

 legitimation for eksekutor.
Når bevilling er opnået, udleveres boet af  

 skifteretten.
Det er først og fremmest de største og mest komplicerede boer,  

 der behandles som eksekutorboer.
 De nærmere regler om eksekutorbehandling er fastsat ved lov nr. 119 af 20.  

 april 1926 om tilsyn med de af eksekutorer behandlede boer med de ændringer,  

 der følger af lov nr. 128 af 15. april 1930, lov nr. 206 af 21. maj 1969, lov  

 nr. 212 af 13. maj 1981 og lov nr. 277 af 9. juni 1982, jf. lovbekendtgørelse  

 nr. 601 af 9. september 1986. I medfør af lovens § 3 er nærmere regler om de  

 tilsynsførende myndigheders funktioner fastsat i Justitsministeriets  

 bekendtgørelse nr. 94 af 22. marts 1933 med senere ændringer.
 Grundlaget for eksekutorbehandling er i langt de fleste tilfælde en  

 bestemmelse derom i afdødes testamente, jf. skiftelovens § 6, stk. 1.  

 Bestemmelser om eksekutorbehandling kan dog også træffes med virkning for  

 hele fællesboet af en efterlevende ægtefælle, der sidder i uskiftet bo.  

 Bevilling kan endelig også meddeles på arvingernes begæring, jf.  

 Justitsministeriets cirkulære nr. 49 af 25. marts 1964.
Der kan som udgangspunkt meddeles bevilling til enhver person, der  

 opfylder betingelserne i skiftelovens § 83, stk. 2 (myndighed, pålidelighed  

 og vederhæftighed). Der stilles således intet krav om, at den pågældende skal  

 have særlig erfaring i dødsbobehandling.
I mere end 95 pct. af tilfældene er  

 dog en advokat indsat.
Den i testamentet indsatte eksekutor underrettes af afdødes pårørende  

 eller af skifteretten, når skifteretten har modtaget svar fra  

 Centralregisteret for Testamenter.
Som regel vil den indsatte eksekutor over  

 for skifteretten bekræfte, at han agter at søge bevilling.
Skifteretten  

 sætter da sagen i bero derpå.
Ansøgning om bevilling indsendes med testamentet til statsamtet  

 (overpræsidiet) gennem skifteretten, der ved en påtegning på  

 fremsendelsesskrivelsen bekræfter, at dødsfaldet er anmeldt, samt meddeler  

 sine eventuelle bemærkninger til, om der skifteretten bekendt er noget til  

 hinder for, at der meddeles den pågældende bevilling.
Når bevilling  

 udfærdiges, giver statsamtet meddelelse derom til skifteretten.
 Eksekutor skal herefter begære boet udleveret fra skifteretten, jf.  

 skiftelovens § 83, stk. 2.
Senest 6 uger efter, at bevillingen er meddelt, skal eksekutor i henhold  

 til eksekutortilsynslovens § 4 til skifteretten indsende en redegørelse, der  

 bl.a. skal indeholde udskrift af begyndelses- og registreringsforretningen,  

 fortegnelse over arvingerne, oversigt over aktiver og passiver samt forslag  

 til sikkerhedsstillelse.
Til brug for indberetningen er der udfærdiget en  

 særlig blanket.
Senest 2 måneder efter bevillingens meddelelse skal eksekutor stille en  

 sikkerhed, der fastsættes af skifteretten.
Stilles sikkerheden ikke, skal  

 boet overgå til behandling ved skifteretten.
 Under behandlingen af boet, der foregår efter samme retningslinier som  

 offentligt behandlede skifteretsboer, er eksekutor underkastet tilsyn af  

 skifteretten og af Justitsministeriets kasseinspektører.
Opstår der under bobehandlingen tvistigheder, som ikke forliges, må  

 retssag anlægges ved de almindelige domstole, jf. retsplejelovens § 660, stk.  

 3. En del eksekutorboer forsinkes væsentligt, fordi arvinger, der ikke kan  

 enes om behandlingen, fører retssager ved civilretten.
I spørgsmål om tvister  

 om forlodsret, begæringer om tilsidesættelse af båndlæggelsesbestemmelser,  

 beskikkelse af ad hoc værge samt udmeldelse af vurderingsmænd er skifteretten  

 dog kompetent.
Bliver der tale om at udlevere boet til fortsat privat skifte,  

 træffes også afgørelsen derom af skifteretten.
 Boopgørelsen udfærdiges på samme måde som i de offentlige boer, der  

 behandles ved skifteretten.
Når endelig boopgørelse foreligger, skal eksekutor indsende denne til den  

 kommunale skattemyndighed til godkendelse af værdiansættelserne.
Når  

 værdiansættelserne er endelige, indsendes boet til skifteretten til revision.  

 Skifteretten sender Justitsministeriet meddelelse om, at boet er modtaget til  

 revision.
Sammen med boopgørelsen indleverer eksekutor orginalbevillingen, boets  

 protokoller samt protokol- og kassebilag.
Samtidig med boets indsendelse til  

 revision skal eksekutor indsende en indberetning om boets aktiver og  

 passiver, om fordelingen af arvebeholdningen og om beregningen af rets- og  

 boafgifter med oplysning om, hvornår disse er betalt.
Eksekutor indbetaler rets- og boafgifter til told- og skatteregionen, der  

 alene modtager beløbene, men ikke fører kontrol med, om disse er rigtigt  

 beregnede eller rettidigt betalt.
Sammen med boopgørelsen sender eksekutor  

 genpart af kvitteringen til skifteretten.
 Skifteretten skal ved revisionen særligt have opmærksomheden henledt på  

 bobehandlingens forsvarlighed, navnlig for så vidt angår umyndige og  

 fraværende arvingers tarv samt på afgifternes rigtige beregning.  

 Skifterettens revision omfatter imidlertid normalt alle boets forhold og er i  

 praksis grundig.
2.2.10. Konkursbehandling Et insolvent dødsbo, i hvilket gælden ikke er vedgået, kan tages under  

 konkursbehandling på anmodning fra en fordringshaver.
Boet behandles i så  

 fald fuldt ud efter konkurslovens regler.
3. Baggrunden for forslaget Den gældende skiftelov er fra 1874 og er i al væsentlighed baseret på  

 principper og vurderinger fra forrige århundrede.
Loven blev ikke ændret i  

 forbindelse med retsplejereformerne i 1916 og 1979, og trods visse ændringer  

 siden lovens fremkomst bygger den fortsat på forudsætninger fra midten af  

 1800-tallet med hensyn til uddannelses- og personalemæssige forhold hos  

 advokater og domstole.
I dag er disse forhold helt forandrede.
Men også  

 lovens øvrige indhold og udformning gør, at man i dag må betragte denne  

 vigtige lov som helt forældet.
Samtidig har en langvarig udvikling af  

 skifteretspraksis betydet, at den gældende retstilstand på en række områder  

 ikke svarer til det, som umiddelbart kan udledes af den gældende skiftelov.
Ved lovens tilblivelse blev en vidtgående offentlig kontrol anset for  

 nødvendig i bestræbelserne på at sikre retsstillingen for arvinger og  

 kreditorer.
Skiftelovens regler foreskriver derfor, at boerne fra dødsfaldet  

 skal bestyres af det offentlige, og det er tillige lovens teoretiske  

 hovedsystem, at også selve bobehandlingen og udfærdigelsen af boopgørelserne  

 skal udføres af skifteretten.
Det gældende skiftesystem er dog således  

 indrettet, at advokater i vidt omfang bistår skifteretten som medhjælpere i  

 boerne, men det egentlige ansvar for skiftet ligger uanset antagelsen af en  

 medhjælper fortsat i skifteretten.
Boet kan, når særlige betingelser er opfyldt, behandles efter reglerne om  

 eksekutorboer.
Såvel advokater som andre kan få bevilling som eksekutorer, og  

 de krav, der stilles til eksekutorers fagkundskab, er begrænsede.
Også ved  

 eksekutorboer er det skifteretten, der fører tilsyn med bobehandlingen og  

 reviderer boopgørelsen.
Eksekutorsystemet forekommer i lighed med flere af de  

 øvrige skifteregler at være ude af trit med de krav, der bør kunne stilles  

 til et moderne skiftesystem.
Det var da også på grund af forældede regler på  

 eksekutorområdet og delvis uoverskuelige administrative forskrifter for  

 eksekutorboers behandling, at Justitsministeriet i 1988 nedsatte en  

 arbejdsgruppe, der fik til opgave at komme med forslag til nye administrative  

 regler vedrørende eksekutorbehandling.
Ved nedsættelsen af Skiftelovsudvalget  

 i 1989 blev arbejdsgruppens arbejde imidlertid stillet i bero, idet man  

 besluttede sig for at afvente resultatet af Skiftelovsudvalgets arbejde.
Det gældende skiftesystem fremstår relativt kompliceret med flere  

 forskellige skifteformer, og en forenkling er i høj grad ønskelig.
Samtidig  

 er der en række problemer knyttet til flere af skifteformerne.
I skifteloven  

 sondres der således mellem, om arvingerne har vedgået gældsansvaret efter  

 afdøde, eller om dette ikke er tilfældet.
 I en moderne skiftelov forekommer opretholdelsen af en sådan sondring  

 hverken ønskelig eller nødvendig, idet der til den bestående ordning er  

 knyttet en række uhensigtsmæssigheder bl.a. derved, at ordningen giver  

 anledning til problemer både med hensyn til manglende sikring af kreditorerne  

 og med hensyn til arvingernes hæftelse for afdødes gældsforpligtelser.
Det er således ikke rimeligt at opretholde regler, hvorefter arvingerne i  

 et insolvent bo kan komme til at hæfte for den overskydende gæld i tilfælde,  

 hvor de fra begyndelsen, og før en sikrere oversigt over boets formueforhold  

 kunne foreligge, har fået boet udleveret i forvisning om, at afdøde ingen  

 gæld havde, eller hvor arvingerne har taget den chance, at boet var solvent.  

 Udover at kunne ødelægge det økonomiske fundament for sådanne arvinger, har  

 gældsvedgåelsesreglerne ydermere den konsekvens, at den kreditor, der gør et  

 krav gældende i en sådan situation, stilles bedre, end tilfældet ville have  

 været, hvis kravet var gjort gældende mod den egentlige skyldner - afdøde.
I  

 så fald kunne dækning ikke have været opnået for et større beløb, end afdødes  

 aktiver måtte have rakt til.
Som anført i skiftelovsbetænkningen side 35 var  

 det oprindelige formål med reglerne om gældsvedgåelse i virkeligheden da  

 heller ikke at skabe en yderligere chance for dækning af kreditorerne i  

 insolvente boer.
Formålet var at få afklaret, hvem der fra begyndelsen skulle  

 have bestemmelsesretten i boet.
 Uhensigtsmæssigheden træder også frem i relation til solvente  

 gældsfragåelsesboer, hvor kreditorerne har bestemmelsesretten, indtil gælden  

 er betalt eller sikret, hvorefter bestemmelsesretten overgår til arvingerne.  

 Kreditorerne og ikke arvingerne har derfor formelt haft ret til at bestemme,  

 hvilke aktiver, der skal realiseres, for at gælden kan betales, og hvilke  

 aktiver der skal blive tilbage i arv til arvingerne.
Endvidere kan peges på, at konkurslovens regler i vidt omfang finder  

 anvendelse på gældsfragåelsesboer, men disse behandles i modsætning til  

 konkursboer fortsat af skifteretten, selv om man ved konkursloven af 1977  

 gennemførte en omlægning af bobehandlingen ved konkursboerne.
Systemet  

 kompliceres yderligere ved, at gældsfragåelsesboer kan erklæres konkurs.
Samtidig er der gennem de senere år sket omfattende ændringer i  

 familiemønstret.
Dette har bevirket et stigende behov for ændrede regler til  

 sikring af umyndige eller fraværende arvinger.
 Da der årligt indtræder ca. 60.000 dødsfald i Danmark, er det åbenbart, at  

 reglerne for skifte af dødsboer har overordentlig stor praktisk betydning.
 Sammenfattende må det således konkluderes, at der er et betydeligt behov  

 for at få tilvejebragt en ny lov om skifte af dødsboer.
Justitsministeriet besluttede på denne baggrund at nedsætte et sagkyndigt  

 udvalg, Skiftelovsudvalget.
Udvalget begyndte sit arbejde i foråret 1989 og  

 fik bl.a. til opgave at foretage en gennemgribende revision af reglerne om  

 skifte af dødsboer.
Om udvalgets kommissorium henvises til betænkningens side  

 10-15.
 I sommeren 1994 afsluttede udvalget sit arbejde med afgivelsen af  

 betænkning nr. 1270/1994 om skifte af dødsboer med udkast til en ny lov om  

 skifte af dødsboer, udkast til lov om ændring af arveloven og udkast til lov  

 om ændring af retsplejeloven, konkursloven, tinglysningsloven, lov om  

 ægteskabets retsvirkninger samt forskellige andre love.
Justitsministeriet finder i lighed med Skiftelovsudvalget, at det er  

 nødvendigt og hensigtsmæssigt med en ny lov om skifte af dødsboer, der  

 indeholder færre berigtigelsesformer, og som samtidig er tilpasset nutidens  

 behov.
Justitsministeriet kan endvidere tilslutte sig udvalgets forslag om at  

 begrænse den offentlige kontrol, idet den meget vidtgående offentlige styring  

 og kontrol, som praktiseres i dag, herunder også i boer, hvor myndige  

 arvinger deler boet mellem sig, forekommer utidssvarende.
 Justitsministeriet kan på den baggrund tilslutte sig Skiftelovsudvalgets  

 anbefaling af, at der tilvejebringes en ny lov om skifte af dødsboer.  

 Lovforslaget svarer i al væsentlighed til udkastet i betænkningen.
Dog er der i lovforslaget indført et helt nyt afsnit om forenklet privat  

 skifte.
Ved lov nr. 426 af 14. juni 1995 vedtog Folketinget nye regler om  

 afgift af dødsboer og gaver.
Med vedtagelsen af disse ændrede regler opstod  

 der mulighed for at indføre en meget enkel skifteform i boer, der skiftes  

 privat, og hvor der hverken skal svares boafgifter eller skat, og hvor ingen  

 af arvingerne eller legatarerne er repræsenteret ved værge eller skifteværge.  

 Er der heller ikke i sådanne boer af- eller nedskrivningsberettigede aktiver,  

 og drev afdøde ikke selvstændig virksomhed i det indkomstår, hvor dødsfaldet  

 finder sted, kan boerne efter forslaget afsluttes ved, at arvingerne i  

 forbindelse med boets udlevering blot indleverer en opgørelse over boets  

 aktiver og passiver.
Da der i boet hverken skal svares boafgift eller  

 tillægsboafgift eller skat, er der ingen grund til at stille krav om, at der  

 udarbejdes en boopgørelse.
Skiftelovsudvalget pegede i sin betænkning på, at der ville kunne opnås en  

 betydelig forenkling af bobehandlingen i mange mindre boer, hvis det var  

 muligt at lade pligten til at svare arveafgift i boer med en begrænset  

 nettoformue bortfalde.
På daværende tidspunkt tilkendegav Skatteministeriet  

 imidlertid over for udvalget, at en sådan ændring ville medføre et ikke  

 uvæsentligt provenutab.
Udvalget afstod derfor fra at medtage en sådan  

 summarisk skifteordning for mindre boer i sit lovudkast.
 Nu hvor afgiftsreglerne er ændret, er denne meget forenklede skifteform,  

 hvor arvingerne selv deler boets aktiver, imidlertid muliggjort.
En udvidet adgang til at drage nytte af reglerne om forenklet privat  

 skifte er efter forslaget yderligere muligt for en efterlevende  

 ikke-frasepareret ægtefælle, hvis der ikke i boet er andre arvinger eller  

 legatarer, og ægtefællen indtræder i afdødes skattemæssige stilling.
I disse  

 tilfælde kan der bortses fra, om boet er skattepligtigt, om der er af- eller  

 nedskrivningsberettigede aktiver, og om afdøde drev erhvervsmæssig  

 virksomhed, idet afdødes efterlevende ægtefælle blot succederer i afdødes  

 skattemæssige stilling.
 Forslagets regler om forenklet privat skifte må antages at ville få ganske  

 stor betydning i praksis.
4. Begrebsfastsættelse og opbygning af lovforslaget Afskaffelse af gamle, kendte begreber og indførelse af en række nye er en  

 naturlig konsekvens af, at der ved lovforslaget gøres op med et gammelt  

 traditionsbundent system.
Således vil en gennemførelse af lovforslaget føre  

 til, at bl.a. begreberne gældsvedgåelse og gældsfragåelse udgår.
Dette er en  

 følge af, at de skifteformer, hvortil begreberne er knyttet, ganske enkelt  

 afskaffes.
Tilsvarende gælder hele eksekutorsystemet og den dertil knyttede  

 lovgivning.
 I stedet indføres en helt ny skifteform, nemlig behandling ved bobestyrer.  

 Denne skifteform må terminologisk antages hurtigt at ville gå under  

 betegnelsen »bobestyrerbehandling«.
Spørgsmålet om den fremtidige sprogbrug i relation til udlæg af aktiverne  

 i et bo, hvor aktivmassens værdi ikke dækker meget mere end udgifterne ved  

 begravelsen, er behandlet på s. 176 i betænkningen.
Som det fremgår heraf,  

 foreslås det, at begrebet »begravelsesudlæg« udgår i de nye regler,  

 og erstattes af udtrykket »boudlæg«, der mere dækkende viser, at  

 hele boets aktivmasse - også udover, hvad der går til at dække  

 begravelsesomkostningerne - udlægges.
 Justitsministeriet kan tiltræde dette forslag.
 I betænkningens lovudkast anvender Skiftelovsudvalget udtrykket  

 »skiftesamlinger« for de møder, der afholdes for arvinger og andre  

 i bobestyrerens regi, jf. herved udkastets §§ 52 og 65.
I konkursloven er betegnelsen »skiftesamlinger« forbeholdt de  

 møder, der afholdes i skifterrettens regi.
I konkurslovsudvalgets betænkning  

 nr. 1273/1994 om rationalisering og modernisering af konkursbehandlingen  

 anfører udvalget på s. 60, at »møder, der afholdes på kurators kontor  

 f.eks. til fordringers prøvelse, bør af hensyn til den ensartede terminologi  

 ikke betegnes skiftesamlinger.« Justitsministeriet kan tiltræde dette  

 synspunkt og finder på denne baggrund, at de møder, der afholdes af  

 bobestyrerne, ikke bør betegnes »skiftesamlinger«.
I stedet  

 foreslås anvendt udtrykket »bomøder«, der klart anskueliggør, hvad  

 disse møder relaterer sig til, og som samtidig har en naturlig sproglig  

 tilknytning til bobestyreren, der skal afholde møderne.
Lovforslaget indeholder i kapitel 11 regler om et nyt og selvstændigt  

 repræsentationssystem i dødsboskiftesager.
Forslaget herom skal gøre det  

 muligt uden væsentlig forsinkelse og uden unødige formaliteter at gennemføre  

 et skifte, selv om der i boet måtte være arvinger, der ikke er i stand til at  

 varetage deres interesser under skiftet, eller som ganske undlader at reagere  

 på skifterettens henvendelser og dermed heller ikke kan tage stilling til de  

 spørgsmål, der rejses i boet.
Den foreslåede repræsentationsordning, der har store berøringsflader til  

 det system, der følger af værgemålsloven, findes også begrebsmæssigt at burde  

 kobles op herpå og dermed på det traditionsbundne begreb »værge«.  

 Derfor foreslås den nye type af repræsentanter betegnet  

 »skifteværger«.
Derved tilkendegives, at beskikkelsen må betinges  

 af, at arvingen ikke selv varetager sine interesser, og at den pågældende  

 repræsentant alene kan tillægges beføjelser, der relaterer sig til  

 dødsboskiftet.
I redegørelsen for lovforslagets hovedpunkter nedenfor i de almindelige  

 bemærkninger omtales først, hvilke kontrolforanstaltninger der må anses for  

 påkrævede i en moderne skifteordning, hvor hensynet til arvingerne  

 nødvendigvis må afvejes med de øvrige interesser, der kan være knyttet til et  

 dødsboskifte.
I en lang række boer må det således sikres, at også afdødes  

 kreditorer og det offentliges interesser varetages gennem regeludformningen,  

 ligesom der må tages højde for de særlige hensyn, der må gælde for legatarer  

 og umyndige eller fraværende arvinger.
 Herefter gennemgås bl.a. hovedlinjerne af de skifteformer, der foreslås  

 indført til erstatning for de eksisterende 11 berigtigelsesformer, ligesom en  

 række andre nyskabelser, der følger af lovforslaget, præsenteres.
 Efter de specielle bemærkninger til lovforslagets enkelte bestemmelser  

 følger som bilag 1 en gengivelse af reglerne i den gældende skiftelov.
5. Behovet for offentlig kontrol Som anført under afsnit 3 er det ved udarbejdelsen af forslaget til nye  

 regler om skifte af dødsboer lagt til grund, at den meget vidtgående  

 offentlige styring og kontrol, herunder også i boer, hvor myndige personer  

 deler arven mellem sig, er ganske utidssvarende.
 Det kan som påpeget af Skiftelovsudvalget imidlertid ikke anbefales, at  

 behandlingen af dødsboer helt overlades til arvingerne uden nogen som helst  

 form for tilsyn fra skifteretternes side eller anden offentlig kontrol.
Mange hensyn tilsiger, at det offentlige involveres i et dødsboskifte.
Den  

 eller de efterladte står ofte i en følelsesmæssig vanskelig situation, hvor  

 det kan være svært samtidig også at overskue og skulle tage stilling til de  

 mange praktiske spørgsmål, der nødvendigvis opstår i tilknytning til et  

 dødsfald.
Efter dansk tradition er det skifteretten, der fastlægger kredsen af  

 arvinger, samt rådgiver om, hvorledes boet skal behandles.
Det er fra alle  

 sider erkendt, at der hos de danske skifteretter er opbygget en betydelig og  

 værdifuld ekspertise, og at vejledningen foregår på en måde, der yder  

 befolkningen en udstrakt og god service.
Endvidere har dette system den  

 fordel, at skifteretten kan gribe ind i de få tilfælde, hvor der er behov for  

 straks at føre kontrol med boets aktiver.
Hensynet til de efterladte generelt  

 taler således for på dette område at bibeholde skifterettens rolle i den  

 indledende fase i forbindelse med skifte af et dødsbo.
Men også hensynet til enkeltarvinger gør en offentlig kontrol ønskelig.
I  

 en del dødsboer vil der således kunne være usikkerhed om, hvem der er  

 arvinger.
Det må derfor sikres, at de rigtige arveforhold bliver oplyst og  

 afklaret.
Arvens fordeling mellem arvingerne kan ligeledes give anledning til  

 problemer.
Dette kan f.eks. skyldes tvivl om den rette forståelse af et  

 testamente eller tvivl om, hvem der er far til et barn.
Også indviklede  

 arveretlige regler, f. eks. vedrørende adoptivbørns arveret, kan begrunde  

 usikkerhed.
 Er der blandt et solvent dødsbos arvinger umyndige eller personer, der på  

 grund af fysisk eller psykisk svækkelse m.v. ikke selv på betryggende måde  

 kan varetage deres interesser, eller personer, man ikke kan komme i  

 forbindelse med, kræver hensynet til deres ret, at det sikres, at de bliver  

 repræsenteret under boets behandling, og at de ved bodelingen får deres ret  

 til arv opfyldt.
For at sikre kreditorernes interesser må der fra begyndelsen være kontrol  

 med, om boerne er solvente eller ej.
Er et dødsbo insolvent, skal boets  

 midler som udgangspunkt benyttes til at dække kreditorernes krav i  

 overensstemmelse med konkurslovens bestemmelser om konkursordenen.
Sådanne  

 opgør mellem kreditorerne kan ikke overlades til private, men må forestås af  

 kvalificerede bobehandlere.
 Mange interesser i forhold til private borgere, der berøres af et  

 dødsfald, taler således for, at det offentliges rådgivning og kontrol med  

 dødsboer bibeholdes i et vist omfang.
Offentligretlige interesser begrunder ligeledes en vis kontrol.  

 Skattemyndighederne har således en åbenbar interesse i at kunne føre kontrol  

 med, at boets formueforhold svarer til de oplysninger, der er registreret om  

 den afdødes formueforhold.
Af hensyn til korrekt beregning af eventuelle  

 boafgifter skal skattemyndighederne kunne kontrollere værdiansættelserne af  

 boets aktiver og passiver og om fornødent kræve korrektion af disse.
 Dette forudsætter, at der indleveres en opgørelse over, hvad der  

 forefindes af aktiver og passiver i boet, og en angivelse af, til hvem og  

 hvorledes arven fordeles.
 Herudover tilsiger også hensynet til beregning af eventuel indkomstskat af  

 dødsboets indtægter og af dødsboformueskat en vis kontrol.
 Sammenfattende kan en lang række hensyn således begrunde, at en  

 skifteordning ikke blot baseres på, at arvingerne selv finder sammen og  

 foretager fordelingen af boets midler samt indgiver de fornødne  

 indberetninger til myndighederne.
Med det foreliggende forslag tilstræbes disse hensyn varetaget på en langt  

 smidigere og mindre indgribende måde end efter det eksisterende system.
Ved i  

 selve loven at angive betingelserne for udlevering af et dødsbo til alle  

 andre behandlingsformer end udlevering til bobestyrerbehandling, er det  

 gennem regeludformningen i højere grad muligt at skabe sikkerhed for, at der  

 opnås kendskab til kredsen af arvinger og vished om boernes solvens.
 Lovforslaget lægger op til en betydelig begrænsning af det  

 uforholdsmæssigt store arbejde med revision af de indsendte boopgørelser, der  

 kendes i dag.
Dels vil der i et ikke ubetydeligt antal privatskiftede boer overhovedet  

 ikke være behov for udarbejdelse af boopgørelser.
Det drejer sig om de boer,  

 hvor der hverken skal svares boafgifter eller dødsboskat, og hvor  

 betingelserne for forenklet privat skifte i øvrigt er opfyldt.
I disse boer  

 vil der alene være behov for, at der i forbindelse med boets udlevering  

 indsendes en opgørelse over boets aktiver og passiver, således at  

 skattemyndighederne får mulighed for at sammenholde oplysningerne om boets  

 formueforhold med tidligere oplysninger fra afdøde samt at kontrollere  

 værdiansættelserne i boet.
 I øvrigt vil der i privatskiftede boer, hvor der er arvinger, der er  

 repræsenterede ved værge eller skifteværge, være behov for at påse, at arven  

 er delt korrekt, og i samtlige privatskiftede boer, hvor boopgørelse skal  

 indleveres, behov for at påse, at opgørelsen kan danne grundlag for en  

 forsvarlig beregning af boafgifterne.
 I bobestyrerboer vil en stikprøvekontrol ofte være tilstrækkelig, således  

 især hvor autoriserede bobestyrere har behandlet boet og udfærdiget  

 opgørelsen.
 Det foreslås samtidig, at skifterettens løbende tilsyn under  

 bobehandlingen begrænses til en kontrol af, at boernes behandling fremmes  

 behørigt, men således at skifteretten enten efter modtagelse af en klage  

 eller ex officio om nødvendigt har beføjelser til at skride ind.
Klager over bobestyrere kan angå en afgørelse, bobestyreren har truffet,  

 herunder en nægtelse af at foretage et bestemt skridt.
Klager kan endvidere  

 angå bobestyrerens passivitet eller bobestyrerens øvrige pligter efter loven  

 eller administrative forskrifter om bobestyreres virksomhed, herunder pligten  

 til at behandle arvinger, legatarer, kreditorer og andre, der har med boet at  

 gøre, på en måde, der svarer til den adfærd, der stemmer med god advokatskik.
 Arvingerne gøres således til den udfarende kraft i denne del af  

 kontrolsystemet.
Alternativt ville det være nødvendigt at operere med et  

 indberetningssystem.
En løbende indberetningspligt ville imidlertidig medføre  

 overflødigt arbejde såvel for bobestyreren som for skifteretten i alle  

 tilfælde, hvor bobestyreren behandler boet fuldt tilfredsstillende.
Endelig foreslås, at beregningen og opkrævningen af boafgifter fremover  

 sker ved egentlige domstolsafgørelser og således gøres judiciel.
Derved  

 bortfalder grundlaget for den efterfølgende stikprøvekontrol, som  

 arveafgift/boafgifter hidtil har været underlagt.
6. Behandlingen af småboer Ved reglernes udformning er det tilstræbt at skabe så enkle  

 behandlingsformer som muligt for de mindre boer, der ikke i samme grad som de  

 noget større boer kræver en egentlig behandling og en mere indgående kontrol.
6.1. Boudlæg Ved lovforslagets kapitel 12 foreslås de gældende regler om  

 begravelsesudlæg forenklet, samtidig med at anvendelsesområdet for denne  

 berigtigelsesform foreslås udvidet.
Da også et muligt overskud efter  

 forslaget skal kunne udlægges, foreslås samtidig begrebet  

 »begravelsesudlæg« erstattet af begrebet »boudlæg«, jf.  

 ovenfor under afsnit 4.
Ved forslaget lægges der op til, at boer, der ikke har ubehæftede aktiver  

 for mere end 25.000 kr., efter at rimelige udgifter til begravelsen er  

 afholdt, skal kunne udlægges.
Forslaget vil medføre, at arbejdet med at  

 konstatere, hvilke usikrede kreditorer der findes, og hvorledes  

 arveforholdene er i boet, helt kan undlades.
Efter dækning af  

 begravelsesudgifterne og overtagelse eller betaling af pantegæld og anden  

 særligt sikret gæld skal boets eventuelle overskud, der ikke væsentligt vil  

 overstige, hvad der gennemsnitligt vil medgå til udgifterne ved en egentlig  

 bobehandling, i stedet normalt udlægges til den eller dem, som stod afdøde  

 nærmest.
Er betingelserne for udlæg efter de foreslåede regler opfyldt, bør denne  

 slutningsmåde i almindelighed være obligatorisk, idet hverken afdødes  

 kreditorer, arvinger, legatarer eller det offentlige i så fald har  

 tilstrækkelig interesse i en bobehandling.
Undtagelse derfra bør dog gælde,  

 såfremt kreditorerne ønsker et insolvent dødsbo behandlet efter reglerne om  

 insolvente boer, således at omstødelse kan finde sted over for afdødes  

 dispositioner og kreditorbegunstigelser.
I så fald foreligger der en klar  

 retlig interesse.
Endvidere vil der kunne forekomme boer med en så betydelig  

 behæftet aktivmasse, at de pårørende, kreditorerne eller statskassen bør  

 kunne forlange en egentlig skiftebehandling, jf. forslagets § 18, stk. 3, med  

 bemærkninger.
6.2. Forenklet privat skifte Udover de foreslåede regler om boudlæg opererer forslaget med et nyt  

 system for privat skifte, der generelt udvider området for privat skifte og i  

 særdeleshed forenkler bobehandlingsreglerne i boer, hvor der hverken skal  

 svares boafgifter eller skat af boets indtægt og formue, og hvor afdøde ikke  

 ved dødsfaldet eller umiddelbart forinden drev selvstændig virksomhed, og der  

 ikke i boet er af- eller nedskrivningsberettigede aktiver.
Er der i sådanne  

 boer heller ikke arvinger, for hvem der er udpeget værge eller skifteværge,  

 og er der ikke legatarer, kan arvingerne blot selv dele boet, idet der end  

 ikke skal udarbejdes boopgørelse.
Det eneste krav, der stilles, er, at  

 arvingerne i forbindelse med boets udlevering indleverer en opgørelse over  

 boets aktiver og passiver til skattemyndighederne og skifteretten.
 Det forventes, at praktisk taget alle mindre, solvente boer, der skal  

 skiftes, og et betydeligt antal boer, hvor en efterlevende ægtefælle er  

 enearving, for fremtiden vil blive skiftet efter disse regler om forenklet  

 privat skifte, der er muliggjort efter vedtagelsen af lov nr. 426 af 14. juni  

 1995 om afgift af dødsboer og gaver.
7. Udlæg til en efterlevende ægtefælle De gældende regler om uskiftet bo og om udlæg efter 150.000 kr.'s reglen  

 til en efterlevende ægtefælle foreslås opretholdt med forskellige fornyelser  

 og tilpasninger.
8. Privat skifte 8.1. Gældende ret Efter gældende ret er det en betingelse for at få udleveret et bo til  

 privat skifte, at alle arvingerne udtrykkeligt anmoder om at få boet  

 udleveret til privat skifte, og at arvingerne i denne forbindelse påtager sig  

 at hæfte personligt for den afdødes gældsforpligtelser.
Sådanne  

 gældsvedgåelser indebærer en høj grad af risiko, fordi man først kan have  

 fuldstændig vished om gældsforpligtelserne, efter at et eventuelt præklusivt  

 proklama har været udstedt.
Proklama udstedes i stigende omfang i  

 privatskiftede boer, men udstedes i almindelighed ikke før boet er  

 berigtiget, og giver således kun arvingerne sikkerhed for, at der ikke efter  

 proklamafristens udløb kan fremkomme ukendte krav.
Anmeldes et betydeligt  

 ukendt krav efter, at boet er udleveret til privat skifte, men før  

 proklamafristens udløb, kan gældsvedgåelsen derfor i værste fald føre til, at  

 boet udtømmes, og at arvingerne på grund af deres hæftelse selv bliver  

 insolvente.
Ikke desto mindre er privat skifte en yderst anvendt skifteform, idet ikke  

 mindre end knap 40 pct. af alle boer skiftes på denne måde.
I 1994 udgjorde  

 antallet af privatskiftede boer således 24.483. Fordelen ved at skifte privat  

 er dels, at arvingerne i private former kan ordne boet uden indblanding fra  

 offentlige myndigheders side, dels at der er mulighed for at spare  

 skifteafgiften.
Risikoen ved gældsvedgåelse medfører imidlertid, at arvinger, der nærer  

 tvivl om, hvorvidt der vil kunne være større ukendte gældsposter, tvinges til  

 at lade boet blive skiftet som et offentligt ikke-vedgåelsesbo.
Afvisning af  

 gældsvedgåelse og dermed af privat skifte forekommer derfor i praksis især i  

 boer, hvor arvingerne ikke har nærmere kendskab til boets forhold.
Risikoen  

 ved gældsvedgåelse har endvidere i praksis ført til udelukkelse af, at der  

 kan skiftes rent privat med umyndige arvinger.
 Samtidig findes der med rette også at kunne stilles spørgsmålstegn ved det  

 rimelige i, at kreditorer skal stilles bedre, blot fordi de kan anmelde deres  

 krav i et gældvedgåelsesbo med den deraf følgende hæftelse for arvingerne,  

 end de ville have været stillet, hvis de skulle have søgt sig fyldestgjort  

 hos den egentlige skyldner i dennes levende live.
8.2. Reglerne i lovforslaget I betænkningen har udvalget indgående overvejet, hvorledes reglerne om  

 privat skifte bedst vil kunne tilpasses det moderne samfunds forhold og  

 udvides til at være anvendelige i det størst mulige antal boer.
 Privat skifte er den enklest tænkelige skifteform for egentlige  

 skiftebehandlinger, og det er bl.a. derfor i sig selv et mål, at så mange  

 skifter som overhovedet muligt berigtiges på denne måde, hvis det kan ske,  

 uden at involverede interesser tilsidesættes.
 Udvalgets regler genfindes i stort set uændret form i lovforslagets  

 kapitel 15, idet der dog som noget nyt i forhold til betænkningens lovudkast  

 også foreslås medtaget særlige regler om forenklet privat skifte for mindre  

 boer.
Da der ved lovforslaget lægges op til en yderligere forenkling af reglerne  

 om privat skifte, må det ventes, at en gennemførelse af lovforslaget vil have  

 til følge, at endnu flere end de nuværende knap 40 pct. af alle dødsboer  

 fremover vil blive skiftet privat.
I særdeleshed antages reglerne om  

 forenklet privat skifte at ville få et stort anvendelsesområde, idet samtlige  

 mindre, solvente boer, der skal skiftes, og som opfylder betingelserne  

 herfor, må formodes at ville blive skiftet efter disse meget enkle regler.
Som noget afgørende nyt foreslås reglerne om privat skifte generelt  

 indrettet således, at der skal kunne skiftes privat, uden at arvingerne  

 vedgår gælden.
Ved hurtigt at få fastslået, om boet er solvent eller  

 insolvent, og lade behandlingsreglerne afgøre heraf, er det muligt at opbygge  

 et nyt system, hvorved reglerne om, at arvingerne skal vedgå gælden for at  

 opnå dispositionsret i boet, kan bortfalde.
 Endvidere lægges der op til, at området for privat skifte udvides  

 betydeligt ved også at give mulighed for, at der kan skiftes privat med  

 umyndige, fraværende og konkursramte arvinger.
 For at sikre i særdeleshed kreditorer og umyndiges interesser må der  

 imidlertid så nødvendigvis opstilles en række betingelser, der skal være  

 opfyldt, for at et bo kan udleveres til privat skifte.
8.2.1. Krav til boets forhold Efter lovforslagets § 25, stk. 1, nr. 2, er det gjort til et krav, at de  

 aktiver, der er i boet, skal antages at være tilstrækkelige til at dække  

 boets gæld.
Kan boet ikke antages at være solvent, kan det ikke udleveres til  

 privat skifte, medmindre arvingerne stiller sikkerhed for mankoen.
Baggrunden  

 herfor er, at bobehandlingen i insolvente boer vil bestå i at dele værdien af  

 aktivmassen mellem kreditorerne efter konkursordenen.
Dette arbejde bør ikke  

 overlades til boets arvinger, men bør forestås af professionelle  

 bobehandlere.
 Er der tvivl om solvensen, kan antageliggørelsen ske ved fremlæggelse af  

 en egentlig status, der efter omstændighederne kan bygge på indhentede  

 vurderinger og et gennemført præklusivt proklama.
 Ved inden boets berigtigelse at konstatere dets formodede solvens, bliver  

 det muligt at indføre regler om privat skifte, der helt fritager arvingerne  

 for at skulle påtage sig at hæfte personligt for den afdødes gæld.
8.2.2. Krav til arvingernes forhold Som efter gældende ret er det også efter lovforslaget en betingelse for  

 privat skifte, at arvingerne er enige om denne behandlingsform.
En væsentlig  

 nyskabelse består dog i, at det også skal være muligt at skifte privat med  

 arvinger, som er umyndige, som på grund af fysiske eller psykiske  

 omstændigheder ikke selv kan tiltræde ønsket om privat skifte, som er  

 fraværende eller blot forholder sig passive på forespørgsler om boets  

 berigtigelse, eller som er under konkurs.
Udlevering til privat skifte  

 forudsætter imidlertid da, at den pågældende arvings interesser varetages af  

 en værge eller skifteværge.
 Det er under alle omstændigheder efter forslagets § 25, stk. 1, nr. 3, en  

 betingelse for, at boet kan udleveres til privat skifte, at mindst en af  

 boets arvinger kan op træde under skiftet uden at være repræsenteret ved  

 værge eller skifteværge, og at den pågældende er i stand til at opfylde sine  

 forpligtelser, efterhånden som de forfalder.
Ved at stille krav om, at blot en af boets arvinger, som selv kan råde,  

 har en ordnet økonomi, sammenholdt med en hæftelsesrisiko for denne,  

 varetages hensynet til kreditorerne på rimelig vis, idet kreditorerne da  

 altid vil kunne holde sig til den solide arving, hvis boets aktiver deles  

 mellem arvingerne, uden at de forinden har sørget for at dække kreditorerne  

 af boets midler.
Derved stilles kreditorerne efter forslaget generelt bedre  

 end efter gældende ret.
Hvis ikke man opstillede et krav om solvens hos mindst en af boets  

 rådedygtige arvinger, ville f.eks. en insolvent enearving kunne få et solvent  

 bo udleveret til privat skifte, hvilket ville udsætte boets kreditorer for  

 risiko for at lide tab.
Det tilsvarende ville gælde, dersom alle boets  

 arvinger, som kunne optræde uden værge eller skifteværge, var insolvente, og  

 de delte boets aktiver imellem sig uden at betale kreditorerne.
 Hvor skifteretten allerede inden boets berigtigelse, eventuelt efter  

 henvendelse fra kreditorer eller legatarer, nærer mistillid til arvingernes  

 betalingsevne, kan boet i medfør af forslagets § 25, stk. 1, nr. 5, nægtes  

 udleveret til privat skifte.
8.2.3. Proklama Bestemmelserne i den nugældende skiftelovs §§ 20 - 22 gør det muligt ved  

 dødsfald gennem Statstidende at indkalde den afdødes kreditorer til at  

 anmelde deres krav i dødsboet.
Dette såkaldte præklusive proklama indebærer,  

 at krav, der ikke anmeldes inden den fastsatte frist, der almindeligvis er på  

 3 måneder, bortfalder.
Efter gældende ret er udstedelse af proklama i privatskiftede boer ikke  

 obligatorisk.
Det er således som udgangspunkt op til arvingerne selv at  

 forlange, at der skal udstedes proklama.
Efter skifteloven og skifteretspraksis kan proklama - bortset fra den  

 særlige regel i arvelovens § 16 om uskiftede boer - først udstedes efter  

 boets berigtigelse, når arvingerne har taget stilling til, om de vedgår  

 gældsansvaret.
Denne retstilstand medfører utvivlsomt, at et vist antal boer,  

 der kunne have været skiftet privat, hvis der inden berigtigelsen havde været  

 en sikrere oversigt over, hvilken gæld der fandtes, i praksis i stedet bliver  

 taget under behandling som gældsfragåelsesboer ved skifteretten.
Af de af  

 skifteretterne årligt behandlede godt 3.600 boer er således mere end 70 pct.  

 solvente.
 Det fremgår af betænkningen, at obligatorisk proklama efter udvalgets  

 opfattelse er en afgørende forudsætning for at ændre reglerne om bl.a. privat  

 skifte som foreslået.
 Udstedes der intet proklama i de egentlig skiftede boer, herunder de  

 privatskiftede boer, og bliver kreditorerne først opmærksomme på dødsfaldet  

 efter bobehandlingens afslutning og boets deling, forringes deres  

 retsstilling, dels fordi de eventuelt må anlægge sag mod flere eller alle  

 arvinger, dels fordi de vil kunne lide tab, såfremt arvingerne har brugt  

 arven og ikke er i stand til at dække gælden.
 Der henvises i øvrigt til de almindelige bemærkningers afsnit 12, hvor der  

 er redegjort for lovforslagets proklamaregler generelt.
8.2.4. Hensynet til kreditorerne Som anført ovenfor kræver hensynet til afdødes kreditorer, at også andre  

 betingelser er opfyldt end blot det, at boet er solvent, for at boet uden  

 betænkeligheder skal kunne udleveres til privat skifte.
En fuldstændig sikkerhed for kreditorer ville alene kunne opnås ved enten  

 sikkerhedsstillelse eller ved at kræve, at arvingerne før boets udlevering  

 til privat skifte skulle dokumentere, at de var så økonomisk velfunderede, at  

 de i forening ville kunne betale den afdødes gæld.
Sådanne krav, som ikke  

 stilles efter de nugældende regler, og som heller ikke stilles i de øvrige  

 nordiske landes skifteordninger, ville bureaukratisere og besværliggøre  

 behandlingen af alle privat skiftede boer.
 Justitsministeriet kan på den baggrund tiltræde Skiftelovsudvalgets  

 opfattelse af, at en sådan ordning ville være uhensigtsmæssig og tillige i  

 meget vidt omfang ganske unødvendig.
Ved afvejningen af, hvilke krav der bør stilles til en passende sikring af  

 kreditorernes retsstilling, må det tillægges vægt, at kreditorerne i kraft af  

 lovforslagets regler om obligatorisk indkaldelse (proklama) gives mulighed  

 for at anmelde deres krav straks ved bobehandlingens begyndelse.
Dette sikrer  

 til fordel for såvel arvinger som kreditorer, at der kan gøres fuldstændig op  

 med boets kreditorer, og at der ikke efter boets deling dukker ukendte  

 gældsposter op, som eventuelt ikke kan dækkes, fordi arvingerne har forbrugt  

 værdierne.
Hertil kommer, at kreditorerne straks fra boets udlevering, og indtil boet  

 er delt, kan forfølge deres ret mod boets aktiver individuelt.
Derved er  

 kreditorerne indtil delingen i realiteten stillet, som de var før dødsfaldet.
 Et yderligere meget væsentligt element i bestræbelserne på at udvide  

 anvendelsesområdet for privat skifte, uden at kreditorernes interesser derved  

 tilsidesættes, følger samtidig af de foreslåede hæftelsesregler for arvinger,  

 jf. nedenfor.
 I tilfælde, hvor arvingerne måtte handle på irregulær måde ved at tilegne  

 sig boets aktiver uden at have intention om at dække boets gæld eller ved på  

 strafbar måde at afgive urigtig erklæring om solvens, er der ingen sikkerhed  

 for kreditorerne, hvilket der imidlertid heller ikke er efter gældende ret.
For at imødegå sådanne tilfælde foreslås det ved lovforslagets § 30, nr.  

 2, at en kreditor eller legatar skal kunne anmode om, at boet tages under  

 behandling ved bobestyrer.
En sådan anmodning skal imødekommes af  

 skifteretten, såfremt der er nærliggende risiko for, at den private  

 skiftebehandling vil udsætte vedkommende for tab.
8.2.5. Hæftelsesreglerne Efter udvalgets forslag til nye regler om privat skifte, skal arvingerne  

 ikke længere vedgå gælden.
For det tilfælde, at arvingerne deler boet, før  

 proklamafristen er udløbet, og dermed før de har det fornødne kendskab til  

 den gæld, der kan kræves betalt i boet, eller hvis arvingerne ganske enkelt  

 undlader at dække gælden, før de selv deler aktiverne mellem sig, er det  

 imidlertid nødvendigt at have regler om hæftelse for arvingerne.
Udvalget anfører i betænkningen, at hæftelse for gælden for arvingerne  

 først bør indtræde, når arvingerne deler boet, og at hæftelsen bør begrænses  

 til et beløb, der svarer til nettoværdien af den afdødes aktiver.
En sådan  

 afgrænsning medfører ganske vist, at kreditorerne, der ved dødsfaldet mistede  

 muligheden for at holde sig til den afdødes indtjeningsevne, ikke får  

 arvingernes ubegrænsede hæftelse i stedet.
Kreditorerne har imidlertid ved  

 kreditgivningen ikke haft grundlag for at regne med nogen udvidet  

 dækningsadgang hos arvingerne, allerede fordi arvinger altid frit kan undlade  

 at påtage sig at hæfte for gælden og derved henvise kreditorerne til alene at  

 søge dækning i realisationsværdien af de efterladte aktiver.
 I udvalgets betænkning lægges der på den baggrund op til, at hæftelse kun  

 skal kunne indtræde for den del af afdødes gæld, der fortsat består efter  

 proklamafristens udløb, og som ikke er betalt, inden arvingerne har delt  

 boet.
 Justitsministeriet kan for så vidt angår de solvente boer tiltræde  

 Skiftelovsudvalgets forslag til hæftelsesregler, og lovforslagets  

 bestemmelser svarer indholdsmæssigt til betænkningsudkastets regler herom.
 Derimod finder Justitsministeriet ikke fuldt ud at kunne tilslutte sig  

 Skiftelovsudvalgets forslag til hæftelsesregler for så vidt angår de  

 insolvente boer.
Måtte det under det private skifte mod forventning vise sig, at boet var  

 insolvent, f.eks. fordi der anmeldes ukendte betydelige krav, eller fordi der  

 viser sig at være betydelige skattekrav fra mellemperioden eller fra  

 tidligere indkomstår, giver lovforslagets § 29, 1. pkt., mulighed for, at  

 arvingerne mod at tilsvare deres modtagne berigelse eller eventuelt erstatte,  

 hvad de har modtaget, og lade boet overgå til insolvensbehandling ved  

 bobestyrer, kan frigøre sig for hæftelse for gældsansvaret.
Derved opnås  

 almindeligvis tillige, at kreditorerne skadesløst for arvingerne vil blive  

 dækket efter konkursordenen, såfremt boet viser sig at være insolvent.
Denne  

 del af bestemmelsen svarer til § 29 i betænkningens lovudkast.
 Ved bestemmelsen i betænkningens lovudkast lægger Skiftelovsudvalget  

 imidlertid op til, at hver enkelt arving i insolvente boer skal kunne  

 fritages for sig for gældshæftelsen ved at tilbagelevere det, vedkommende har  

 modtaget.
Justitsministeriet finder, at hæftelsesreglerne bør baseres på de samme  

 principper, hvad enten boet er solvent eller ej.
Hvis et bo udleveres til  

 privat skifte, forekommer det ikke rimeligt, at kreditorers adgang til  

 fyldestgørelse inden for realisationsværdien af de efterladte aktiver skal  

 kunne afhænge af, om boet er solvent eller insolvent.
Følgende eksempel kan anskueliggøre problemstillingen.
Tre brødre er  

 eneste arvinger i et dødsbo.
Brødrene anmoder om at få boet udleveret til  

 privat skifte.
To af brødrene har betydelig gæld og har inden for det seneste  

 år afgivet insolvenserklæring over for fogedretten.
Den sidste broder er  

 imidlertid særdeles velhavende, og skifteretten finder det på den baggrund  

 ubetænkeligt at imødekomme anmodningen om udlevering til privat skifte.
På  

 tidspunktet for boets udlevering er det oplyst, at boet indeholder aktiver  

 for 900.000 kr.
Den kendte gæld udgør 400.000 kr.
Afdøde havde imidlertid en række gældsposter, som arvingerne på  

 tidspunktet for boets udlevering ikke var bekendte med.
Disse krav anmeldes  

 først umiddelbart før proklamafristens udløb.
Har arvingerne handlet, som man bør, og undladt at dele boets aktiver, er  

 der intet problem.
Er boet efter de nye kravs fremkomst fortsat solvent,  

 betaler arvingerne kreditorerne deres tilgodehavender og deler overskuddet i  

 boet.
Er boet insolvent, kan arvingerne anmode om bobestyrerbehandling og  

 tilbagelevere det, de har modtaget.
Herefter dækkes kreditorernes krav i  

 overensstemmelse med konkurslovens bestemmelser om konkursordenen.
Problemet opstår, hvis arvingerne deler boets aktiver mellem sig inden  

 proklamafristens udløb, og de to insolvente arvinger straks formøbler deres  

 arveandele, eller private kreditorer foretager retsforfølgning mod det, der  

 er udlagt til disse arvinger.
Efter såvel reglerne i lovforslaget som i  

 betænkningen vil den solide arving i en sådan situation hæfte for alle  

 rettidigt anmeldte krav, så længe boet er solvent.
Anmeldes således  

 fordringer for 850.000 kr. hæfter den solide arving for det fulde beløb.
Hvis  

 de anmeldte krav imidlertid beløber sig til mere end 900.000 kr., er boet  

 insolvent.
Dette ville efter udkastet i betænkningen indebære, at den  

 ubegrænsede hæftelse ikke længere skulle bestå, hvis blot den solide arving  

 opfyldte sine forpligtelser efter lovforslagets § 104. Denne arving, der  

 udgjorde grundlaget for udleveringen af boet til privat skifte, kunne altså  

 frigøre sig ved at tilbagelevere sin arveandel på 300.000 kr.
Det forudsættes  

 herved, at der ikke ville kunne gøres erstatningsansvar gældende mod den  

 pågældende.
Den tilfældighed, at boet var insolvent, ville derved i en sådan situation  

 have afgørende indflydelse på kreditorernes dækningsmuligheder.
Dette  

 forekommer ikke rimeligt og kunne give kreditorer grundlag for nærmere at  

 overveje størrelsen af det krav, de ville anmelde i boet.
 Justitsministeriet foreslår på den baggrund ved lovforslagets § 29, 2.  

 pkt., at arvingerne uanset boets status som solvent eller insolvent altid  

 mindst skal hæfte for det krav, som boet har mod arvingerne efter § 104. Dog  

 er der ved lovforslagets § 27, stk. 2, fastsat regler om begrænsninger i  

 hæftelsen for arvinger, der ved boets udlevering var repræsenteret ved værge  

 eller skifteværge, eller som var under konkurs.
Myndige arvinger, der ikke er repræsenteret ved skifteværge eller er under  

 konkurs, skal i følge Skiftelovsudvalgets forslag til § 27 hæfte personligt  

 og solidarisk for gæld, der ikke er prækluderet.
Arvinger, som er  

 repræsenteret ved værge eller skifteværge, eller som er under konkurs, skal  

 derimod alene hæfte med værdien af det, de har modtaget, og kun pro rata i  

 det forhold, i hvilket de var berettigede til at modtage bos- og arvelod.  

 Dette indebærer, at de sidstnævnte arvinger inden for værdien af, hvad de har  

 modtaget, alene kan komme til at bære den del af en gældspost, som alligevel  

 skulle have været fradraget i deres arvelod, såfremt gældsposten var blevet  

 betalt rettidigt.
En hæftelsesregel som den foreslåede vil have til følge, at arvinger, der  

 optræder uden værge eller skifteværge, og som har en sund økonomi, vil være  

 stærkt motiveret til at få boets gæld betalt, før boet deles.
Betales  

 gældsposter ikke inden delingen, må disse arvinger efter de foreslåede  

 hæftelsesregler i § 27, stk. 1 og 2, påregne at kunne risikere at komme til  

 at dække hele den ubetalte gæld for derefter at måtte søge at inddrive  

 medarvingernes andel af gælden hos disse.
 Den foreslåede regel medfører samtidig, at det bliver ubetænkeligt at lade  

 umyndige, fraværende, passsive og konkursramte arvinger m.fl. skifte privat,  

 idet de ikke derved vil kunne komme til at bære en større andel af boets  

 gæld, end tilfældet ville have været, hvis boet var blevet behandlet ved  

 bobestyrer.
 At boets arvinger, der ikke er repræsenteret ved værge eller skifteværge  

 og ikke er under konkurs, kan risikere at skulle bære en forøget andel af  

 gælden modsvares af, at gælden vil være kendt, således at de kan nægte at  

 medvirke til en deling af boet, før al gæld er betalt eller sikret.
 Derved er der i systemet indarbejdet et kraftigt incitament for myndige,  

 solvente arvinger til at få gælden betalt, inden boet deles.  

 Hæftelsesreglerne er dermed forsøgt indrettet således, at de i vidt omfang  

 vil overflødiggøre sig selv.
8.2.6. Forenklet privat skifte Lovforslaget indeholder som noget nyt regler om en enklere behandlingsform  

 for mindre boer.
Betingelserne for at kunne anvende den enklere  

 behandlingsform er, udover at de almindelige betingelser for privat skifte  

 skal være opfyldt, at der ikke i boet skal svares boafgift eller  

 tillægsboafgift, at der ikke er arvinger, der er repræsenteret ved  

 værge eller skifteværge, at der ikke i boet er legatarer, at  

 boet ikke er skattepligtigt, at afdøde ikke i det indkomstår, hvor  

 dødsfaldet indtræder har drevet selvstændig erhvervsvirksomhed, og at  

 der ikke i boet findes aktiver, der er skattemæssigt af- eller  

 nedskrivningsberettigede.
 Skiftelovsudvalget overvejede tilsvarende at indføre en forenklet  

 skifteform for småboer, men ideen blev dengang opgivet, idet  

 Skatteministeriet på daværende tidspunkt tilkendegav, at en sådan ændring  

 ville medføre et ikke uvæsentligt provenutab.
 Muligheden for at forenkle behandlingen er efterfølgende opstået som følge  

 af vedtagelsen af lov nr. 426 af 14. juni 1995 om afgift af dødsboer og  

 gaver, hvorefter det hidtil gældende arve- og gaveafgiftssystem afskaffedes.  

 I stedet er indført et system med boafgifter, der beregnes under et af den  

 samlede arvebeholdning, som falder i arv.
 Boafgiften er på 15 pct. af den formue, som en afdød person efterlader  

 sig, og beregnes af den afgiftspligtige formue i boet, der overstiger 180.000  

 kr. (1995-kroner). Bundfradraget på 180.000 kr. reguleres årligt efter  

 personskattelovens § 20.
Arv, der tilfalder afdødes nærmeste slægtninge pålægges alene denne  

 boafgift, medens arv, der tilfalder afdødes fjernere og ubeslægtede arvinger  

 tillige pålægges en tillægsboafgift på 25 pct.
Arv til ægtefæller er helt  

 fritaget for afgift.
Boafgiftsloven betyder således, at en meget stor del af boerne under  

 180.000 kr. - nemlig de boer, hvori der alene er nærtstående arvinger, - ikke  

 vil have pligt til at betale bo- eller tillægsboafgift.
Tilsvarende vil boer,  

 hvor ægtefællen er enearving, ligeledes være afgiftsfri, ligesom  

 afgiftsfrihed kan følge af boafgiftslovens § 3 i øvrigt.
Derimod vil der  

 altid - såfremt den tillægsboafgiftspligtige beholdning er over 2.000 kr. -  

 skulle beregnes tillægsboafgift i boer, hvor der er arvinger, som ikke er  

 omfattet af lovens § 1, stk. 2, og som ikke er afgiftsfri efter § 3. De  

 skiftemæssige konsekvenser heraf er, at der i de mindre boer, hvor der ikke  

 skal svares afgift, ikke længere i forhold til det offentlige er noget behov  

 for, at der udarbejdes og indsendes en boopgørelse til skifteretten og  

 skattevæsenet, idet boopgørelsens funktion hovedsagelig er at skabe grundlag  

 for beregningen og kontrollen af bo- og tillægsboafgifterne.
Reglerne om forenklet privat skifte kan således anvendes på alle de mindre  

 boer, hvor arvebeholdningen er højest 180.000 kr., hvor samtlige arvinger er  

 nærmeste pårørende til afdøde og dermed er fritaget for boafgifter, og ingen  

 af de pågældende er repræsenteret ved værge eller skifteværge.
Er det sidste  

 tilfældet, eller er der legatarer i boet, må boopgørelse indsendes for at  

 sikre, at der ikke sker tilsidesættelse af f.eks. en umyndigs eller  

 legatarens interesser.
En yderligere betingelse er imidlertid, at boet ikke er  

 dødsboskattepligtigt.
Efter de gældende dødsboskatteregler ophører afdødes  

 skattepligt ved dødsfaldet.
Skattepligten overgår i stedet til dødsboet, hvor  

 den i almindelighed varer, til boet afsluttes.
Privat skiftede boer kan dog  

 højst være selvstændige skattesubjekter i 15 måneder.
Hvis boet ikke er  

 afsluttet på dette tidspunkt, bliver den efterlevende ægtefælle og arvingerne  

 skattepligtige i forhold til deres andel af boet.
Dødsboer er kun skattepligtige, hvis de er af en vis størrelse.  

 Skattemæssigt opererer man med 3 forskellige faktorer, der hver især kan  

 medføre, at boet bliver skattepligtigt.
Et dødsbo opstået i 1995 er således  

 skattepligtigt, hvis aktiverne ved dødsfaldet overstiger 831.400 kr., eller  

 hvis nettoformuen ved dødsfaldet overstiger 639.500 kr., eller hvis  

 nettoformuen i den endelige boopgørelse overstiger 767.400 kr.
Beløbene  

 reguleres årligt efter personskattelovens § 20.
 Boets størrelse vil således også være en regulerende faktor ved  

 vurderingen af, om et bo kan behandles efter de foreslåede meget summariske  

 regler for forenklet privat skifte.
Endelig stilles der to yderligere betingelser, nemlig at afdøde ikke må  

 have været selvstændig erhvervsdrivende, og at boet ikke må omfatte af- eller  

 nedskrivningsberettigede aktiver.
I sådanne tilfælde vil der ofte foreligge  

 et mellemværende med skattemyndighederne i form af efterbeskatning m.v.,  

 ligesom boet i visse tilfælde kan blive skattepligtigt, selv om de ovenfor  

 nævnte beløbsgrænser ikke er overskredet.
Sådanne forhold i boet vil derfor  

 efter forslaget i almindelighed afskære skifteretten fra at udlevere et bo  

 efter de summariske regler om forenklet privat skifte, jf. dog nedenfor om de  

 tilfælde, hvor en efterlevende ægtefælle er eneste arving i boet.
For efterlevende ikke-fraseparerede ægtefæller indeholder lovforslaget en  

 særregel.
Som nævnt ovenfor er afdødes ægtefælle undtaget fra afgiftspligten,  

 jf. herved lov om af gift af dødsboer og gaver, § 3, stk. 1, litra a.
Dette  

 sammenholdt med en adgang for ægtefællen til at succedere i afdødes  

 skattemæssige stilling gør det muligt at give den efterlevende ægtefælle en  

 udvidet adgang til forenklet privat skifte.
Den særlige bestemmelse herom er  

 indeholdt i lovforslagets § 34. Det er en forudsætning for reglens  

 anvendelse, at de almindelige betingelser for forenklet privat skifte  

 foreligger, jf. ovenfor, idet der dog kan bortses fra de betingelser, som  

 relaterer sig til boet skattemæssige forhold.
Herudover skal en række særlige betingelser være opfyldt, for at en  

 efterlevende ægtefælle kan komme i betragtning til den udvidede adgang til  

 privat skifte.
Det er således en forudsætning, at ægtefællen succederer i  

 afdødes skattemæssige stilling, hvilket efter de gældende skatteregler ikke  

 altid er muligt med hensyn til afdødes fuldstændige særeje.
Efter reglerne i  

 forslaget må der ikke være andre arvinger i boet, ligesom der ikke må være  

 legatarer, idet dette almindeligvis vil udløse en afgiftspligt efter  

 boafgiftsloven.
Selv om andre arvinger og legatarer ville kunne succedere  

 indenfor en arv eller et legat på 180.000 kr., er en boopgørelse nødvendig,  

 for at skattemyndighederne kan se, hvilke aktiver ægtefællen respektive  

 arvinger eller legatarer har succederet i.
Endelig er det en betingelse, at  

 den efterlevende ægtefælle ikke var separeret fra afdøde.
I disse tilfælde er  

 den efterlevende ægtefælle ikke omfattet af reglerne om afgiftsfrihed for  

 ægtefæller i boafgiftsloven.
 Det er ikke muligt at kombinere reglerne om forenklet privat skifte i  

 henholdsvis § 33 og § 34. Der gives således ikke adgang til at først at  

 udnytte reglerne om forenklet privat skifte efter § 33 med det dertil mulige  

 bundfradrag i forhold til nogle arvinger og dernæst at udlevere resten af  

 boet til ægtefællen efter § 34, jf. bemærkningerne ovenfor om succession.
 Det bemærkes, at det er hensigten, at reglerne om dødsboskat  

 konsekvensændres og tilpasses de nye skifteretlige regler, og der vil i denne  

 forbindelse kunne ske ændringer for så vidt angår dødsboers skattepligt.
Efter den tidligere gældende arveafgiftslov blev mellem 7.000-7.500 boer  

 årligt skiftet som rene A-boer (kun nærtstående arvinger) med en  

 arvebeholdning, der ikke oversteg 180.000 kr.
Hertil kommer de ikke  

 dødsboskattepligtige boer, hvor den efterlevende ægtefælle var enearving.  

 Disse boers antal udgjorde årligt ca. 3.000. Ydermere vil der være en række  

 boer, hvor ægtefællen ved større bobeholdninger kan succedere i afdødes  

 skattemæssige stilling.
I alt mere end 10.000 dødsboer ud af de årligt ca.  

 30.000 skiftede boer forventes således at ville kunne behandles efter  

 reglerne om forenklet privat skifte.
9. Behandlingen af offentlige boer.
Bobestyrerbehandling 9.1. De gældende regler Kan et bo ikke berigtiges på anden måde, tages boet efter gældende ret  

 under offentligt skifte som gældsfragåelsesbo efter skiftelovens kapitel 3  

 eller som gældsvedgåelsesbo efter skiftelovens kapitel 4. Bobehandlingen  

 forestås enten af skifteretten eller af eksekutorer.
I 1994 var der i Danmark i alt 62.911 dødsboer.
Af disse blev de 4.377  

 undergivet offentligt skifte, idet 3.654 boer blev behandlet ved  

 skifteretten, medens 723 boer blev behandlet ved eksekutor.
I boer, der behandles af skifteretten, antages i praksis oftest bistand  

 fra praktiserende advokater, der som skifterettens medhjælpere varetager  

 bobehandlingen under skifterettens forsæde.
Denne del af bobehandlingen  

 består i betydeligt omfang i at varetage funktioner af mere administrativ  

 karakter.
Behandling ved eksekutor er hjemlet ved skiftelovens § 83, stk. 2,  

 hvorefter der ved kongelig bevilling kan beskikkes en eller flere myndige,  

 pålidelige og vederhæftige personer til som eksekutorer uden dømmende  

 myndighed at behandle et dødsbo.
De nærmere regler om meddelelse af  

 eksekutorbevillinger fremgår af cirkulære nr. 49 af 25. marts 1964, hvorefter  

 statsamterne - i København overpræsidiet - under visse nærmere betingelser  

 har bemyndigelse til at meddele eksekutorbevilling.
 Om de gældende regler for offentligt skifte i øvrigt henvises til  

 afsnittene 2.2.7. - 2.2.10.
9.2. Reglerne i lovforslaget I betænkningen foreslår Skiftelovsudvalget en grundlæggende ændring af  

 reglerne om offentlig behandling ved skifteretten og om offentlig behandling  

 ved testamentseksekutorer.
Denne del af forslaget berører således  

 skifteformerne gældvedgåelsesbehandling ved skifteretten,  

 gældsfragåelsesbehandling ved skifteretten, gældvedgåelsesbehandling ved  

 eksekutor og gældsfragåelsesbehandling ved eksekutor.
Til erstatning for det  

 hidtidige system foreslås en bobestyrerordning, hvorefter behandlingen af de  

 boer, som hidtil har været behandlet som offentlige af skifteretten, lægges  

 ud fra skifteretterne og over til en kreds af autoriserede bobestyrere.  

 Tilsvarende foreslås eksekutorbehandlingssystemet moderniseret, således at  

 også disse boer bliver behandlet efter reglerne for bobestyrerbehandling.
En hovedtanke i forslaget er dermed at lade de hidtidige offentlige  

 skifteformer afløse af et enstrenget system, hvor bobehandlingen efter  

 ensartede regler varetages af bobestyrere.
Endvidere foreslås også muligheden  

 for konkursbehandling af et dødsbo afskaffet, idet også sådanne boer af  

 udvalget foreslås behandlet ved bobestyrere.
 Det foreslåede nye bobestyrerbehandlingssystem baserer sig således dels på  

 en autorisationsordning, dels på en ordning, hvor det er den afdøde  

 arveladers testamentariske bestemmelse, der er afgørende for, hvem der som  

 bobestyrer skal behandle et dødsbo.
Det fremgår af betænkningen, at Skiftelovsudvalget ved udformningen af  

 reglerne om bobestyrere har tilstræbt at skabe en effektiv skifteform, der  

 kan føre til en væsentlig hurtigere afslutning af boerne.
For at nå dette mål  

 har udvalget foreslået en afformalisering af bobehandlingen, blandt andet  

 derved, at bomøder normalt kun skal afholdes, når der er behov derfor, og at  

 bobestyreren i øvrigt kan vælge den mest hensigtsmæssige måde at kommunikere  

 med arvinger og kreditorer på.
Endvidere skal indberetninger til skifteretten  

 i almindelighed ikke finde sted i de første to år, i hvilke bobestyreren får  

 tillagt hele ansvaret for bobehandlingen.
Reglerne for afslutning af boer  

 foreslås forenklet, idet der samtidig som udgangspunkt bliver en yderste  

 frist på 2 år for boernes slutning, ligesom borevisionen foreslås begrænset  

 til det nødvendige.
 Ved at begrænse adgangen til a conto udlodninger, herunder også af  

 bobestyrerens salær, forventes de impliceredes interesser i at få boet  

 afsluttet i øvrigt generelt at være øget.
Udvalgets forslag indebærer, at bobestyrerens rolle styrkes betydeligt i  

 forhold til de regler, der kendes i dag.
Bobestyreren skal således træffe  

 bestemmelse i hovedparten af boets anliggender, idet væsentlige spørgsmål dog  

 i solvente boer skal forelægges arvingerne til afgørelse.
I insolvente boer  

 tilkommer bestemmelsesretten som udgangspunkt kreditorerne.
 Ved udformningen af reglerne om bobestyrerbehandling har  

 Skiftelovsudvalget bestræbt sig på at sikre, at de implicerede arvingers,  

 legatarers og kreditorers interesser varetages på tilfredsstillende vis.
Justitsministeriet kan tiltræde Skiftelovsudvalgets forslag til et nyt  

 bobestyrerbehandlingssystem, således at boer, der i dag behandles efter de  

 forskelligartede regler om offentligt skifte, fremover underkastes det  

 enstrengede system, der lægges op til ved reglerne om bobestyrerbehandling,  

 hvor alene boets status af solvent eller insolvent er afgørende for, hvilke  

 regler boet skal behandles efter.
Det tiltrædes samtidig, at den historisk  

 betingede sondring mellem gældsfragåelses- og gældsvedgåelsesboer ophæves, og  

 at behandlingsreglerne i stedet afgøres af, om boet er solvent eller ej.
Der  

 henvises herved til de almindelige bemærkninger afsnit 3 og afsnit 8.1. om  

 henholdsvis baggrunden for forslaget og reglerne om privat skifte, hvor der  

 nærmere er redegjort for nogle af de forhold, der taler for at finde brugbare  

 alternativer til de bestående skifteformer.
 Justitsministeriet forventer, at ekspeditionstiden i bobestyrerboer ved  

 reglerne i lovforslaget vil blive nedsat væsentligt i forhold til de  

 nuværende gennemsnitlige ekspeditionstider i offentlige skifteretsboer og  

 eksekutorboer.
Det forhold, at skifteretten som en konsekvens af bobestyrerordningen ikke  

 vil bevare en så tæt indsigt i de boer, der hidtil er blevet behandlet efter  

 reglerne om offentligt skiftede boer, finder Justitsministeriet ubetænkeligt,  

 når henses til forslagets detaljerede klagesystem, hvorefter arvinger,  

 legatarer og kreditorer gives en bred adgang til at indbringe tvister og  

 klager for skifteretten.
Forslagets regler om meddelelse af pålæg, løbende  

 indberetninger, fristfastsættelser og afsættelse af bobestyrere findes  

 således at skabe tilstrækkelig sikkerhed for, at bobehandlingen kan rettes op  

 i tilfælde, hvor skifteretten bliver bekendt med, at behandlingen ikke  

 foregår på en forsvarlig måde.
 Lovforslagets kapitel 16 om behandling ved bobestyrer svarer i al  

 væsentlighed til reglerne i kapitel 15 i betænkningens lovudkast.
9.3. Bobestyrerordningen Bobestyrerordningen i lovforslaget baserer sig dels på en  

 autorisationsordning, hvorefter relativt få udvalgte advokater i hver  

 retskreds beskikkes til at forestå dødsbobehandlingen i de boer, der skal  

 behandles ved bobestyrer, dels en eksekutorlignende ordning, hvorefter  

 afdødes valg af bobestyrer nedfældet i testamente under nærmere givne  

 betingelser respekteres.
9.3.1. Autoriserede bobestyrere Ved autorisationsordningen lægges op til, at der i hver retskreds  

 autoriseres et passende antal advokater til som bobestyrere at forestå  

 behandlingen af de dødsboer, hvor det ikke ved testamente er bestemt, hvem  

 der skal behandle boet som bobestyrer.
Efter lovforslagets § 11 er det justitsministeren, der forestår  

 autorisationsordningen.
I praksis vil autorisationen finde sted efter opslag  

 fra skiftedommeren, der foretager indstilling til vedkommende  

 landsretspræsident, som derefter med sine bemærkninger indsender sagen til  

 Justitsministeriet, der herefter beskikker den enkelte bobestyrer.
Af praktiske grunde bør de fleste autoriserede bobestyrere almindeligvis  

 have kontor i eller i nærheden af den retskreds, hvori de autoriseres.
Et  

 absolut krav om, at bobestyreren skal have kontor i retskredsen, stilles  

 imidlertid ikke.
Ved at begrænse kredsen af autoriserede bobestyrere i de enkelte  

 retskredse kan det sikres, at bobestyrerne fra starten har de fornødne  

 kvalifikationer, og gennem en stabil tilgang af boer kan videreudvikle deres  

 færdigheder og derved opnå en højere grad af specialisering.
Dermed skabes  

 tillige grundlag for ansættelse og uddannelse af et kyndigt personale samt  

 for investeringer i kontorteknik med henblik på effektivisering af  

 bobehandlingen.
Et advokatkontor, der kommer til at behandle mange  

 bobestyrerboer, vil oparbejde en betydelig ekspertise, og ved at en række  

 rutiner delegeres til bobestyrerens kontorpersonale, er det forudsat, at  

 sagsbehandlingen normalt vil kunne udføres hurtigt og relativt billigt.
 Autorisationen skal tilbagekaldes, såfremt den pågældendes ret til at  

 udøve advokatvirksomhed bortfalder.
Det er skifteretten, der efter forslagets § 37 i solvente boer foretager  

 udpegningen af den autoriserede bobestyrer til det enkelte bo.
Hvis  

 arvingerne selv ønsker en bestemt autoriseret bobestyrer udpeget, skal  

 skifteretten tage hensyn hertil.
Et ønske fra arvingernes side om at få  

 udpeget en person som bobestyrer, der ikke er autoriseret, kan imidlertid  

 ikke imødekommes.
Det fremgår af betænkningens side 213, at  

 Skiftelovsudvalget har overvejet dette, men at man har afstået fra at  

 tilvejebringe den fornødne hjemmel hertil ud fra den betragtning, at hensynet  

 til at opretholde det højest mulige kvalitetsniveau ved  

 bobestyrerbehandlingen må gå forud for arvingernes ønsker. Ønsker arvingerne  

 selv at have afgørende indflydelse på, hvem der skal yde dem bistand ved  

 bobehandlingen, må de begære boet udleveret til privat skifte.
Det er forudsat, at en autoriseret bobestyrer i modsætning til  

 testamentsindsatte bobestyrere skal have pligt til at påtage sig arbejdet med  

 de dødsboer, der henvises til den pågældende af skifteretten i  

 autorisationsretskredsen, medmindre særlige omstændigheder i enkeltstående  

 tilfælde måtte tilsige noget andet.
Endvidere har en autoriseret bobestyrer  

 ret til at påtage sig arbejdet med dødsboer fra en hvilken som helst anden  

 retskreds.
Af lovforslagets § 36 følger, hvilke typer af boer der skal behandles ved  

 bobestyrer.
For disse boer gælder, at de udleveres til en af de autoriserede  

 bobestyrere i retskredsen, medmindre afdøde ved testamente har indsat en  

 anden person som bobestyrer, og denne i øvrigt opfylder betingelserne for at  

 fungere som sådan.
 De betingelser, der i øvrigt skal gælde for bobestyrere og disses  

 virksomhed, fastsættes efter lovforslagets § 11, stk. 3, af  

 justitsministeren.
 Skiftelovsudvalgets hovedbetragtninger vedrørende en bobestyrerordning  

 fremgår af betænkningens side 29 - 30 og side 205 - 210.
9.3.2. Testamentsindsatte bobestyrere Ved forslaget til reglerne om testamentsindsatte bobestyrere er der i et  

 vist omfang taget udgangspunkt i det eksisterende testamentseksekutorsystem.  

 Den gældende liberalitet, der også tillader personer uden juridisk baggrund  

 at være eksekutorer, foreslås således principielt opretholdt.
 Har afdøde ved testamente truffet bestemmelse om, at boet skal behandles  

 af en bestemt person, vil en sådan indsættelse normalt være udtryk for, at  

 den indsatte person har et særligt kendskab til boets forhold og afdødes  

 ønsker, samt at afdøde havde særlig tillid til den indsatte.
På den baggrund gives der afdøde en vis dispositionsfrihed til at øve  

 indflydelse på, hvem der skal forestå bobehandlingen.
Flere hensyn tilsiger  

 imidlertid, at afdødes bestemmelse om, hvem der som bobestyrer skal forestå  

 bodelingen og bobehandlingen, ikke i ethvert tilfælde kan respekteres.
Dels  

 må det naturligvis kræves, at den pågældende har de fornødne forudsætninger  

 for at gennemføre bobehandlingen, men hertil kommer også, at hensynene til  

 f.eks enkeltarvinger eller kreditorer kan tilsige, at der udpeges en  

 autoriseret bobestyrer frem for den person, der er indsat ved testamente.
Ved lovforslagets § 11, stk. 2, er der fastsat tre almindelige  

 betingelser, som skal være opfyldt for, at en ved testamente indsat  

 bobestyrer kan virke som bobestyrer.
Den pågældende må således ikke være  

 umyndig, under værgemål efter værgemålslovens § 5 eller under samværgemål  

 efter værgemålslovens § 7. En bobestyrer må ej heller have anmeldt  

 betalingsstandsning eller være under konkurs, ligesom dom for en strafbar  

 handling kan diskvalificere en person som bobestyrer.
Disse betingelserne  

 svarer til dem, der gælder for advokatbeskikkelse i retsplejeloven, og vil  

 dermed i medfør af disse regler også gælde for de autoriserede bobestyrere.
For at sikre boet mod tab foreslås det yderligere ved lovforslagets § 39,  

 at en bobestyrer inden boets udlevering som hidtil skal have tegnet en  

 kautionsforsikring eller på lignende måde have sikret boet mod tab.
Som noget  

 nyt skal bobestyreren imidlertid efter forslaget også være dækket af en  

 forsikring mod ansvar for tab på grund af fejl ved bobehandlingen.  

 Ansvarsforsikringens dækningsomfang skal være godkendt af skifteretten.
Kan  

 en testamentsindsat bobestyrer ikke tegne de nødvendige forsikringer eller på  

 anden måde stille den fornødne sikkerhed, må boet som i stedet som  

 udgangspunkt udleveres til behandling ved en autoriseret bobestyrer.
 Hvis boet behandles uforsvarligt, giver lovforslaget skifteretten en  

 generel mulighed for at fratage bobestyreren hvervet.
 Der henvises i øvrigt til bemærkningerne til §§ 38, 39 og 41, hvor der er  

 nærmere redegjort for de betingelser, der stilles, for at en bobestyrer i den  

 enkelte sag kan få et bo udleveret og færdiggøre dets behandling.
9.3.3. Generelle krav til bobestyreren For alle bobestyrere foreslås fastsat en række generelle betingelser, der  

 skal være opfyldt, for at vedkommende som bobestyrer kan få et dødsbo  

 udleveret til behandling.
 Disse krav følger dels af lovforslagets § 11, idet det dog ved  

 bestemmelsens stk. 3 i vidt omfang foreslås overladt til justitsministeren at  

 foretage den mere detaljerede regulering vedrørende bobestyrere og disses  

 virksomhed.
 Det er herved forudsat, at der ved administrative forskrifter fastsættes  

 regler om bl.a. sikkerhedsstillelse, ansvarsforsikring, forvaltning af  

 dødsboernes midler samt om tilsyn med beholdninger og værdipapirer.
 Det er endvidere forudsat, at der mellem domstolene og Advokatrådet  

 fastsættes nærmere retningslinjer vedrørende honorering af bobestyrere i form  

 af vejledende salærtakster for det arbejde, der er forbundet med behandlingen  

 af dødsboer.
 Ved lovforslagets § 115 er der fastsat en række regler om inhabilit, der  

 gælder for såvel autoriserede som for andre bobestyrere.
9.3.4. Bobestyrerens opgaver En bobestyrer, der har fået et bo udleveret til bobestyrerbehandling, skal  

 som udgangspunkt tage sig af alle forhold, der vedrører boet.
Det er således  

 en bobestyrers opgave straks at sikre boets aktiver og lade disse registrere  

 og værdiansætte.
Endvidere skal bobestyreren undersøge arveforholdene og  

 orientere arvingerne om, hvad der sker af væsentligere ting i boet.
Det er vigtigt, at der hurtigt opnås overblik over, om boet er solvent  

 eller ej, idet dette er afgørende for, efter hvilke regler boet skal  

 behandles.
Derfor drejer det sig for en bobestyrer om snarest muligt at søge  

 konstateret, om der i boet er midler til at dække den gæld m.v., som afdøde  

 efterlader sig.
Er dette ikke tilfældet, skal bobestyreren anmode  

 skifteretten om at træffe afgørelse om insolvensbehandling, hvorved en række  

 af konkurslovens bestemmelser kommer til at finde anvendelse.  

 Insolvensbehandling indebærer tillige, at det er kreditorerne - og ikke  

 arvingerne - der får bestemmelsesretten i boet.
Bobestyreren skal derfor  

 hurtigst muligt sørge for, at afdødes kreditorer indkaldes gennem udstedelse  

 af et præklusivt proklama, hvis ikke dette allerede er sket.
Derved får  

 bobestyreren senest ved udarbejdelsen af åbningsstatus vished for, hvilke  

 krav der skal dækkes af boets midler og dermed mulighed for at tage stilling  

 til, efter hvilke regler den videre bobehandling skal foregå.
Det er ikke muligt at angive en fuldstændig opregning af de opgaver, en  

 bobestyrer skal varetage, idet dette ganske må bero på boets forhold.
Efter  

 omstændighederne vil der kunne være behov for stillingtagen til den videre  

 drift af en igangværende virksomhed, til gensidigt bebyrdende kontrakter, til  

 lejeforhold, til salg af aktiver, til udestående fordringer osv.
 Hertil kommer, at en meget væsentlig opgave for bobestyreren bliver at  

 forestå den løbende kontakt med bl.a. arvingerne i boet.
I de solvente boer består arbejdsopgaven for bobestyreren i øvrigt i  

 hurtigst muligt at få dækket de godkendte fordringer og krav i boet, således  

 at udlodning kan finde sted til arvinger og eventuelle legatarer.
Der skal i  

 denne forbindelse udarbejdes en boopgørelse, hvor der redegøres for boets  

 forhold samt for arveforholdene m.v., jf. herved forslagets § 66. Den  

 endelige opgørelse skal af bobestyreren sendes til såvel skifteretten som den  

 kommunale skattemyndighed.
Lovforslaget giver bobestyreren en noget videre adgang til at træffe  

 bestemmelse i boets anliggender, end tilfældet er efter gældende ret i  

 eksekutorboer.
Som udgangspunkt er det dog arvingerne, der efter forslagets §  

 53 i solvente boer træffer bestemmelse vedrørende boets forhold, men finder  

 bobestyreren, at arvingernes beslutning er åbenbart uhensigtsmæssig eller  

 egentlig retskrænkende, er bobestyreren tillagt en censurbeføjelse, hvorved  

 bobestyreren kan tilsidesætte arvingernes afgørelse.
Bobestyrerens afgørelse  

 kan på uformel måde indbringes for skifteretten.
 Om bobestyrerbehandlingen i øvrigt og de mange arbejdsopgaver, der  

 påhviler en bobestyrer under behandlingen af et bo, henvises til de specielle  

 bemærkninger til lovforslagets kapitel 16 samt til betænkningens side 205 ff.
9.4. Insolvente boer Efter gældende ret kan et bo, der behandles som gældsfragåelsesbo,  

 erklæres konkurs.
Formålet hermed vil normalt være at bringe konkurslovens  

 omstødelsesregler i anvendelse.
Et andet argument kan imidlertid være, at der  

 i konkursboer ofte er et mere handlekraftigt og derfor mere effektivt  

 bostyre, idet en kurator i et konkursbo er tillagt flere beføjelser end en  

 medhjælper i et dødsbo.
Efter lovforslaget skal insolvente dødsboer ikke længere kunne erklæres  

 konkurs.
I stedet foreslås konkursreguleringsreglerne i nødvendigt omfang  

 gjort anvendelige på dødsboer, ligesom der ved reglerne om bobestyrer lægges  

 op til et mere handlekraftigt bostyre i dødsboer.
Lovforslaget lægger således  

 op til, at behandlingen af insolvente boer skal ske efter en kombination af  

 regler fra bobestyrerkapitlet og af regler fra konkursloven.
I de egentlig skiftede boer, dvs. privatskiftede boer og  

 bobestyrerbehandlede boer, skal der straks udstedes proklama.
Derved skabes  

 der sikkerhed for, om boet er solvent eller ej, og den videre bobehandling  

 kan indrettes herefter.
Er boet solvent, har arvingerne stemmeretten i boet.  

 Er boet insolvent, træffer skifteretten bestemmelse om insolvensbehandling og  

 overlader bobehandlingen til en bobestyrer.
Herefter er det kreditorerne, der  

 har bestemmelsesretten i boet, og en række af konkurslovens regler bliver  

 anvendelige ved boets fortsatte behandling.
De fleste af de foreslåede  

 behandlingsregler for solvente boer i forslagets kapitel 16 gælder dog  

 fortsat.
Hvor omstændighederne undtagelsesvist måtte tale derfor, er det  

 imidlertid ved forslagets § 70, stk. 2, gjort muligt, at skifteretten efter  

 anmodning fra en fordringshaver kan bestemme, at konkurslovens regler om  

 udvidet konkursbostyre skal finde anvendelse.
Udnyttelsen af denne mulighed  

 vil eventuelt kunne være relevant, hvor der f.eks foreligger et dødsbo med en  

 større virksomhed, der er i drift.
Forskellige spørgsmål, der ikke er klart reguleret efter de gældende  

 regler om dødsbobehandling, foreligger for potentielt insolvente boer i  

 perioden fra dødsfaldet og indtil boets berigtigelse, idet der i denne  

 periode kan være behov for en konkursregulering, især hvor afdøde drev en  

 virksomhed.
Det kan således navnlig være nødvendigt at tage stilling til, om  

 boet skal indtræde i gensidigt bebyrdende aftaler efter de generelle regler  

 herom i konkurslovens §§ 53-60, efter de særlige regler om lejeforhold i  

 konkurslovens § 62 eller om arbejdsaftaler i konkurslovens § 63. Problemet  

 vil imidlertid i praksis ofte være, at man ikke med sikkerhed kan vide, om  

 boet er insolvent i den første periode efter dødsfaldet, og derfor ikke med  

 rette vil kunne anvende konkursreguleringsreglerne.
Det fremgår af betænkningens side 209, at udvalget til løsning af dette  

 problem har overvejet at indføre et betalingsstandsningslignende system  

 svarende til konkurslovens, men at man har afstået herfra.
Udvalget har lagt  

 vægt på, at et sådant system dels ville virke alt for bureaukratisk og tungt  

 i dødsboer og normalt tillige ineffektivt i den relativt korte periode fra  

 dødsfaldet til berigtigelsen af boet og tillige måtte forudsætte, at  

 skifteretten i det mindste fastslog, at der var tvivl om boets solvens.  

 Endvidere har udvalget lagt vægt på, at behovet for et sådant system i  

 dødsboer ikke er særlig udtalt, blandt andet fordi adgangen til  

 individualforfølgning er afskåret fra dødsfaldet.
Som løsningsmodel foreslås i stedet indført et system, hvorefter  

 skifteretten om nødvendigt kan beskikke en autoriseret bobestyrer til  

 midlertidigt at varetage boets anliggender.
Samtidig foreslås det, at krav  

 ifølge gensidigt bebyrdende aftaler fra tiden mellem dødsfaldet og afgørelsen  

 om insolvensbehandling i konkursordenen henføres under konkurslovens § 93,  

 nr. 3, som egentligt massekrav, såfremt kravet er godkendt af den  

 midlertidige bobestyrer, jf. lovforslagets § 72. Det samme skal efter denne  

 bestemmelse gælde i visse andre tilfælde uden godkendelse af en midlertidig  

 bobestyrer.
I de senere år er der i praksis i tiltagende omfang behandlet boer, i  

 hvilke det eller de væsentligste aktiv(er) er en overbehæftet ejendom.
Efter  

 praksis udføres det nødvendige arbejde i disse boer af skifteretterne, idet  

 der i boerne oftest ikke findes midler til at antage medhjælper for  

 skifteretten, og der heller ikke findes nogen hjemmel til at bestemme, at de  

 nødvendige omkostninger ved boets behandling skal betales af statskassen.
For tilfælde, hvor boet bliver taget under behandling ved bobestyrer, og  

 der træffes afgørelse om insolvensbehandling, foreslås det ved forslagets §  

 69, stk. 4, at omkostninger, der ikke kan dækkes af boets midler, skal  

 afholdes af statskassen.
En tilsvarende hjemmel til at lade det offentlige  

 afholde omkostningerne ved en bobehandling findes i konkurslovens § 27, stk.  

 2, 3. pkt.
Hjemlen i lovforslaget dækker salær til bobestyreren og andre  

 udgifter, der er nødvendige for at behandle boet, men ikke udgifter til  

 begravelsen.
Er det uvist, om et bo er solvent eller insolvent, f.eks. fordi dette  

 først kan afgøres, efter at et aktiv er blevet solgt, og realisationsværdien  

 dermed kendt, behandles boet efter solvensreglerne, idet bobestyreren da i  

 medfør af bestemmelsen i forslagets § 53, stk. 3, skal tilsidesætte  

 arvingernes beslutninger, såfremt disse strider imod kreditorernes ret.
Et  

 sådant bo vil ikke kunne udleveres til privat skifte, da dette efter  

 forslagets § 25, stk. 1, nr. 2, under alle omstændigheder forudsætter, at  

 boets aktiver må antages at være tilstrækkelige til at dække boets gæld.  

 Alene hvis arvingerne i en sådan situation stiller sikkerhed, således at der  

 må antages at være skabt sikkerhed for dækning af hele boets gæld, vil  

 udlevering til privat skifte kunne finde sted.
10. Midlertidige bobestyrere Efter gældende ret betragtes et dødsbo i tidsrummet mellem dødsfaldet og  

 afgørelsen om boets behandlingsmåde som værende under offentligt skifte.
I  

 denne periode, der betegnes udsættelsesperioden, er der intet egentligt  

 bostyre etableret.
I udsættelsesperioden vil der kunne være en række  

 praktiske ting, der skal tages stilling til, ligesom der afhængig af boets  

 forhold kan opstå behov for at foretage dispositioner af såvel praktisk som  

 juridisk karakter.
I praksis udføres disse dispositioner i almindelighed af  

 skifterettens personale, idet skifteretterne i dag kun rent undtagelsesvist  

 antager medhjælper inden boets berigtigelse.
 Skiftelovsudvalget anfører på side 154 i betænkningen, at udvalget finder,  

 at der i lighed med adgangen til efter konkurslovens § 107 at antage en  

 midlertidig bestyrer, der varetager bestyrelsen af et konkursbo, indtil et  

 egentligt bostyre etableres, også i forbindelse med behandlingen af dødsboer  

 bør være mulighed for, at der for boets regning udpeges en midlertidig  

 bobestyrer.
Lovforslagets kapitel 9 er udfærdiget i overensstemmelse hermed og giver  

 således skifteretten den fornødne hjemmel til for boets regning at udpege en  

 midlertidig bobestyrer, hvis der inden boets berigtigelse skal varetages  

 bobehandlingsopgaver, der ikke kan afvente den endelige stillingtagen til  

 boets behandlingsmåde.
Det beror ganske på skifterettens vurdering, om en  

 midlertidig bobestyrer skal udpeges.
Det forudsættes imidlertid, at der  

 foreligger spørgsmål, som nødvendiggør et ikke ubetydeligt arbejde.
 Efter omstændighederne kan skifteretten udpege en midlertidig bobestyrer  

 med den ene opgave at afklare spørgsmål vedrørende boets økonomiske forhold,  

 således at skifteretten på et forsvarligt grundlag får mulighed for at tage  

 stilling til, om boet er solvent eller insolvent.
Det forhold, at skifteretten udpeger en midlertidig bobestyrer, har ingen  

 indflydelse på det senere valg af boets behandlingsmåde.
Antagelse af  

 midlertidig bobestyrer er således ikke en foruddiskontering af, at boet  

 senere skal behandles efter reglerne om bobestyrerbehandling i lovforslagets  

 kapitel 16.
Som midlertidig bobestyrer udpeges en autoriseret bobestyrer, der,  

 medmindre andet bestemmes, kan virke, indtil boet bliver berigtiget.
De  

 beføjelser, der tillægges den midlertidige bobestyrer, vil almindeligvis være  

 langt mere begrænsede end de, der tillægges en bobestyrer, som får et bo  

 udleveret til bobestyrerbehandling.
Skifteretten kan således begrænse den  

 midlertige bobestyrers funktion til blot at klare en enkelt eller enkelte  

 presserende opgaver.
En midlertidig bobestyrer kan i sager af hastende karakter udpeges  

 telefonisk eller mundtligt.
Snarest muligt derefter udfærdiges  

 skifteretsattest om, at boet er udleveret til den pågældende bobestyrer.
 Skifteretten er efter forslaget ikke forpligtet til at rådføre sig med  

 arvinger eller kreditorer, inden en midlertidig bobestyrer udpeges, men bør,  

 hvor forholdene tillader det, gøre dette, ligesom de pågældende så vidt  

 muligt bør orienteres om udpegningen.
 Har der i et bo været udpeget en midlertidig bobestyrer, kommer denne ikke  

 automatisk til at forestå bobehandlingen, hvis boet senere udleveres til  

 bobestyrerbehandling, idet skifteretten da særskilt skal tage stilling til,  

 hvem der skal behandle boet.
11. Lovforslagets processuelle regler De processuelle regler om skifterettens behandling af tvister m.v. og om  

 appel af skifterettens afgørelser i dødsboer findes i retsplejeloven, hvis  

 kapitel 58 angår skifte af dødsbo og fællesbo og de øvrige af skifteloven  

 omfattede boer.
Ved gennemførelsen af konkursloven af 1977 ophævedes retsplejelovens  

 kapitel 59, der indeholdt forskellige tilsvarende processuelle regler for  

 konkursboer, og der opbyggedes i stedet et nyt processuelt lovsæt i selve  

 konkursloven.
Begrundelsen herfor var, at det fandtes praktisk for den, der  

 benytter konkursloven, at de processuelle regler om konkurs kunne findes i  

 den samme lov.
Justitsministeriet kan tiltræde udvalgets indstilling, hvorefter de  

 processuelle bestemmelser vedrørende dødsboer tilsvarende foreslås indført i  

 den nye lov om skifte af dødsboer.
Samtidig hermed foreslås, at reglerne i  

 retsplejelovens kapitel 58 ikke længere skal finde anvendelse på skifte af  

 dødsboer.
Det processuelle system, der er indeholdt i lovforslaget, er i vidt omfang  

 inspireret af konkurslovens system og opbygget efter den samme skabelon.
På  

 en række punkter foreslås dog forskellige klargørelser i forhold til  

 konkurslovens regler og forskellige nydannelser, der særlig er tilpasset  

 dødsbobehandling, således især vedrørende omgørelse og genoptagelse.
 Hovedparten af lovforslagets processuelle bestemmelser er samlet i  

 kapitlerne 23-30 og svarer systematisk og i al væsentlighed også  

 indholdsmæssigt til kapitlerne 22 - 29 i betænkningens lovudkast.
 Lovforslagets kapitel 23 indeholder en række kompetenceregler og fremstår  

 derved som et supplement til lovforslagets kapitel 2. I kapitel 24 fastsættes  

 regler om skifterettens vejledningspligt svarende til de regler, som efter  

 gældende ret er fastsat ved retsplejelovens § 14, stk. 3. Lovforslagets  

 kapitel 25 overfører med forskellige udvidelser de regler om oplysningspligt  

 over for skifteretten, som hidtil har været fastsat i retsplejelovens § 660,  

 stk. 2.
Adskillige af de bestemmelser, der er indeholdt i lovforslaget,  

 nødvendiggør, at der finder en værdiansættelse sted af boets aktiver og  

 eventuelt også af dets passiver.
Dette gælder reglerne om boudlæg i  

 forslagets kapitel 12 og udlæg af boet til en efterlevende ægtefælle efter  

 forslagets kapitel 13, idet sådanne udlæg er betinget af, at boets  

 beholdning, opgjort efter de nærmere fastsatte regler, ikke overstiger  

 beløbsgrænser på henholdsvis 25.000 kr. og 150.000 kr.
Endvidere er det efter  

 forslagets § 25, stk. 1, nr. 2, en betingelse for et bos udlevering til  

 privat skifte, at boet må antages at være solvent, ligesom der efter  

 forslagets § 52 i boer, der behandles ved bobestyrer, skal udarbejdes en  

 åbningstatus med værdiangivelser pr. dødsdagen, der skal danne grundlag for  

 bobestyrerens tilkendegivelse om, hvorvidt boet må antages at være solvent  

 eller insolvent.
Til disse tilfælde kommer, at arvinger eller ægtefælle, der  

 ønsker at udtage et bos aktiver efter vurdering, kan have et behov for en  

 fastsættelse af handelsværdien.
Der henvises herved til forslaget til ændring  

 af arveloven, §§ 24 a til 24 e.
Endelig kan reglerne om, at et aktiv skal  

 være værdiansat korrekt af hensyn til beskatningsreglerne, nødvendiggøre en  

 værdiansættelse af boets aktiver og passiver pr. skæringsdagen i boopgørelsen  

 eller ved en a conto udlodning.
 Opnås enighed ikke om en værdiansættelse, kan denne som efter gældende ret  

 finde sted ved en sagkyndig vurdering.
 Lovforslagets kapitel 26 indeholder regler om sagkyndig vurdering, der på  

 afgørende vis afviger fra de regler, der gælder i dag.
Som det fremgår af de indledende bemærkninger til lovforslagets kapitel  

 26, er de gældende regler om sagkyndig vurdering i dødsboer fastsat i 3  

 forskellige love.
Dette forhold har den meget uheldige konsekvens, at værdien  

 af et aktiv i et dødsbo kan være ansat forskelligt alt afhængig af, efter  

 hvilket regelsæt vurderingen er foretaget.
Det fremgår af betænkningens side 294, at Skiftelovsudvalgets formand med  

 Skatteministeriet har drøftet vurderingsreglerne i bestræbelserne på at  

 opbygge et nyt fælles vurderingssystem til sikring af, at et aktiv ansættes  

 til den samme værdi i de forskellige relationer.
Det er de grundlæggende  

 regler i et sådant system, der er optaget i betænkningsudkastet og nu tillige  

 i lovforslagets kapitel 26. Det er herefter hensigten, at de skattemæssige  

 vurderingsregler skal udformes i forlængelse af og i samspil med  

 lovforslagets bestemmelser om sagkyndig vurdering.
Lovforslagets kapitel 27 indeholder de meget centrale bestemmelser om  

 klage over bobestyrere.
Et hovedelement i lovforslaget er, at dele af  

 bobehandlingen flyttes fra skifteretten og over til advokater med særlig  

 beskikkelse til at behandle dødsboer.
Denne konstruktion nødvendiggør et  

 kontrolsystem, og som det fremgår af afsnit 5 om behovet for offentlig  

 kontrol, er det bl.a. arvingerne, der i vidt omfang er gjort til den  

 udfarende kraft i den del af kontrolsystemet, der relaterer sig til  

 bobestyrerens behandling af boer m.v.
 Som det fremgår af betænkningens side 294-296, har Skiftelovsudvalget  

 overvejet to principielt forskellige systemer, idet man såvel har overvejet  

 en løbende indberetningspligt for bobestyreren som et system, der baseres på  

 løbende underretninger fra bobestyreren til arvinger, legatarer og  

 kreditorer, hvorefter disse kan klage over bobestyreren til skifteretten.
Af de grunde, der er anført af Skiftelovsudvalget, kan Justitsministeriet  

 tiltræde betænkningens klagesystem.
Ved at sikre arvinger m.fl. en vid  

 indsigt i boets forhold og samtidig pålægge bobestyrerens en pligt til at  

 give klagevejledning, vil potentielt tilsidesatte arvinger m.fl. få det  

 fornødne grundlag for at vurdere, om der er afgørelser m.v., som de ønsker  

 indbragt for skifteretten.
 Dette klagesystem medfører samtidig, at skifteretten normalt alene skal  

 tage stilling til tvister, og falder derfor bedst i tråd med nyere opfattelse  

 af domstolenes arbejdsopgaver.
 Det processuelle lovsystem i kapitlerne 28-30 om henholdsvis skifterettens  

 behandling af tvister, retsmidler mod trufne afgørelser og retssager ved de  

 almindelige domstole svarer i det væsentlige til konkurslovens system.
12. Proklama Den gældende skiftelov giver ved bestemmelserne i §§ 20-22 mulighed for at  

 indkalde den afdødes kreditorer til at anmelde deres krav.
Indkaldelse skal  

 ske ved 3 indrykkede bekendtgørelser i Statstidende og har den virkning, at  

 krav, der ikke anmeldes inden en given frist, typisk 3 måneder, bortfalder.
 Ved lovforslagets § 81 lægges der op til, at udstedelse af proklama skal  

 gøres obligatorisk i alle egentlig skiftede boer, dvs. privatskiftede boer,  

 herunder boer med en efterladt ægtefælle, og bobestyrerbehandlede boer.
 I alle andre boer gøres det muligt at udstede proklama, herunder også i et  

 bo, der er udleveret til uskiftet bo.
Lovforslagets proklamaregler går noget videre, end der foreskrives efter  

 gældende ret.
Når imidlertid henses til, at formålet med det præklusive  

 proklama primært er at skabe sikkerhed om boets status som solvent eller  

 insolvent, at sikre den afdødes kreditorer mulighed for at få dækning i boets  

 aktiver, inden disse deles mellem arvingerne og legatarerne, og endelig at  

 sikre arvingerne mod at blive mødt med ubekendte krav efter boets afslutning,  

 findes en sådan udvidelse velbegrundet.
De foreslåede regler om præklusivt proklama i forslagets kapitel 20 skal  

 samtidig ses i lyset af, at de rummer en væsentlig forenkling i forhold til  

 de gældende regler.
Efter forslaget skal proklama således kun indrykkes i  

 Statstidende en gang og med en så kort anmeldelsesfrist som 8 uger.  

 Nedsættelsen af proklamafristens længde vil nedsætte boernes behandlingstid  

 og i bobestyrerboer afkorte den periode, hvor det er uvist, hvem der har  

 bestemmelsesret i boet.
En nedsættelse af fristen fra de gældende 3 måneder  

 til 8 uger findes med nutidens kommunikationsmidler ikke at ville skabe  

 risiko for uforskyldt retstab for kreditorerne og forekommer derfor  

 ubetænkelig.
 Endvidere indeholder forslaget den væsentlige nydannelse i forhold til  

 gældende ret, at det af lovteksten direkte fremgår, hvilken gæld der  

 prækluderes.
 Det foreslås endelig tillige, at præklusivt proklama i mere enkeltstående  

 tilfælde, hvor der er begrundet tvivl om et bos solvens, skal kunne udstedes,  

 inden der er truffet bestemmelse om boets behandlingsmåde, således at  

 eventuel tvivl om, hvilken gæld afdøde efterlod sig, om fornødent kan blive  

 afklaret, så boet så vidt muligt kan berigtiges som et solvent bo.
Omkostningerne ved at skulle udstede det for lovforslagets sammenhæng  

 nødvendige obligatoriske proklama vil være beskedne og proklamaudstedelsen  

 vil kun give ringe besvær.
Gennem de seneste årtier har der i praksis været  

 en stigende tendens til i privatskiftede boer at udstede proklama, idet  

 omkostningerne hertil kan betegnes som en billig forsikringspræmie.
Den  

 retstilstand, der nu foreslås indført, kan således i et vist omfang siges  

 allerede at være foregrebet i gældende praksis.
 Ved forslagets § 83, stk. 2, nr. 2, foreslås også krav, der hviler på  

 ejendomsret, at skulle kunne prækluderes, men kun under forudsætning af, at  

 boet hverken vidste eller burde vide, at genstanden tilhørte en trediemand.  

 Derved sikres arvinger, der i god tro har modtaget arv fra et dødsbo og måske  

 indrettet sig i tillid hertil, mod efterfølgende at skulle udsættes for at  

 tilbagelevere det modtagne.
 I afsnit 8.2.3. er der nærmere redegjort for de særlige hensyn, der  

 specifikt begrunder præklusivt proklama i privatskiftede boer.
 I bobestyrerboer vil det obligatoriske proklama være af afgørende  

 betydning for udarbejdelse af en pålidelig åbningsstatus og dermed for  

 bobestyrerens tilkendegivelse om, hvorvidt boet er solvent eller insolvent.  

 Lovforslagets opbygning af reglerne om bobestyrerbehandling indebærer, at  

 denne tilkendegivelse normalt vil være afgørende for, om boet skal behandles  

 efter solvensreglerne og være undergivet arvingernes beslutningsmyndighed,  

 eller om det skal behandles efter insolvensreglerne og dermed være undergivet  

 kreditorernes beslutningsmyndighed og de særlige regler om konkursregulering  

 m.v.
 Der henvises i øvrigt til bemærkningerne til lovforslagets kapitel 20 samt  

 til betænkningens s. 28-29 samt 273 ff.
13. Skifteværger Ved lov nr. 388 af 14. juni 1995 vedtog Folketinget værgemålsloven,  

 hvorved reglerne om umyndighed og værgemål i den tidligere gældende  

 myndighedslov er blevet revideret.
Med vedtagelsen af værgemålsloven er det  

 således i videre omfang end tidligere blevet muliggjort at iværksætte  

 værgemål, der er tilpasset de individuelle behov for bistand fra en værge.
 Værgemålslovens bestemmelser findes imidlertid ikke særskilt velegnede som  

 grundlag for det repræsentationssystem, der er påkrævet i en skiftesituation.  

 Her er det ønskværdigt at have et system, der kan bringes i anvendelse  

 hurtigt og med færrest mulige formaliteter, og som alene har til formål at  

 sikre, at de impliceredes interesser i forbindelse med dødsboskiftet  

 varetages på betryggende vis.
Skiftelovsudvalget har tilstræbt at etablere en ny og bred  

 repræsentationsordning, der sikrer, at et skifte vil kunne gennemføres uden  

 nævneværdig forsinkelse, selv om det måtte være nødvendigt at udpege en  

 repræsentant for en arving eller en legatar.
Det væsentligste element i dette  

 system består i, at det er skifteretterne, som i forvejen ligger inde med et  

 vist kendskab til boets og arvingernes forhold, der tillægges kompetencen til  

 at foretage beskikkelsen af repræsentanter for arvinger m.fl.
Efter  

 værgemålsloven tilkommer det almindeligvis statsamterne at træffe afgørelse  

 om værgemål.
Ved at opbygge et selvstændigt repræsentationssystem, der specifikt retter  

 sig mod dødsboskifter, opnås samtidig den fordel, at der kan medtages nogle  

 tilfældegrupper, som intet har med en arvings inhabilitet eller sygdom at  

 gøre, men hvor der foreligger et tilsvarende behov for repræsentation.
Det er  

 i dødsboskiftesager aktuelt, hvor det ikke vides, om arvingen er i live,  

 eller hvis arvingens opholdssted er ukendt, eller hvor arvingen på grund af  

 fravær er forhindret i at følge skiftebehandlingen.
Tilsvarende vil der med  

 fordel kunne medtages en bestemmelse, der gør det muligt at beskikke en  

 skifteværge for en arving, der forholder sig passiv over for henvendelser om  

 boets behandling.
 Justitsministeriet kan tiltræde det foreslåede regelsystem om  

 repræsentation for forhindrede arvinger i dødsboskiftesager, og lovforslagets  

 kapitel 11 er udarbejdet i overensstemmelse hermed.
Lovforslaget indebærer endvidere en forenkling af reglerne om  

 skifterettens godkendelse af værgers og skifteværgers dispositioner under  

 skiftet i forhold til gældende ret.
Efter forslaget skal skifteværgen således  

 ikke løbende have godkendt sine dispositioner under skiftet.
Dette sker  

 efterfølgende i forbindelse med skifterettens revision og godkendelse af  

 boopgørelsen, jf. herved forslagets § 79, stk. 3, nr. 1. Der henvises i  

 øvrigt til betænkningens s. 162- 172.
14. Forbigåede arvinger 14.1. Gældende ret Lov om borteblevne, jf. lovbekendtgørelse nr. 587 af 1. september 1986,  

 indeholder regler om, i hvilket omfang en forbigået arving kan gøre krav på  

 sin arv.
Efter lovens § 25 kan en arving således som udgangspunkt i 10 år fra  

 dødsfaldet kræve arven tilbage fra den, som har fået den udlagt.
Bestemmelsen  

 finder ikke blot anvendelse på arvinger, der er afsagt dødsformodningsdom  

 over, men antages også at kunne finde anvendelse i andre tilfælde, hvor en  

 arving er blevet forbigået eller forfordelt, f.eks. hvor man ikke var klar  

 over arvingens eksistens, eller hvor man som følge af en fejlopfattelse af de  

 arveretlige regler ikke har anset den pågældende for arving.
 Den forbigåede arvings tilbagesøgningsret er ikke ubegrænset, og kravet  

 mod tilgodesete arvinger kan bl.a. nedsættes eller bortfalde, hvis dette  

 måtte forekomme rimeligt, jf. borteblevnelovens § 18.
Reglerne i borteblevneloven sikrer i et vist omfang de forbigåede  

 arvinger, men reglerne betyder samtidigt, at tilgodesete arvinger, der ikke  

 havde den fjerneste anelse om en medarvings eksistens, og som efter boets  

 slutning har indrettet sig i tillid til, at de fornødne undersøgelser var  

 foretaget gennem skiftesystemet, mange år senere kan komme til at aflevere,  

 hvad de har modtaget.
En tilbagesøgning af arv kan således i værste fald føre  

 til, at hele en efterlevende ægtefælles tilbageblevne formue i op til 10 år  

 efter et skifte fratages denne.
 Reglerne om tilbagesøgning af arv kan på den baggrund i en række  

 situationer forekomme urimelige, og dette vil i særlig grad være tilfældet,  

 hvor arvinger har ladet boet behandle ved skifteretten (bobestyrer) for  

 derved at sikre, at eftersøgningen efter eventuelle yderligere arvinger sker  

 så grundigt som muligt.
14.2. Reglerne i lovforslaget I forsøget på at skabe en sikrere retsstilling for modtageren af arv uden  

 samtidigt at svække den forbigåede arvings retssikkerhed urimeligt, har  

 Skiftelovsudvalget stillet forslag om at begrænse adgangen til tilbagesøgning  

 af arv i borteblevneloven.
Således indeholder udvalgets lovudkast forslag om  

 nedsættelse af fristen for tilbagesøgning af arv fra 10 år til 5 år fra  

 dødsfaldet, når boet er behandlet ved bobestyrer.
Herved sikres de godtroende  

 arvinger, der har overladt eftersøgningen af eventuelle yderligere arvinger  

 til en professionel bobestyrer, at den modtagne arv på et tidligere tidspunkt  

 bliver uanfægtelig.
Ved § 10 i forslaget til ændring af retsplejeloven, konkursloven,  

 tinglysningsloven, lov om ægteskabets retsvirkninger samt forskellige andre  

 love foreslås lov om borteblevne § 25 ændret i overensstemmelse med udvalgets  

 forslag.
Arveret har almindeligvis nær sammenhæng med sociale bånd mellem  

 arvelader og arving, og disse vil gennemgående have været beskedne eller helt  

 have manglet, når den forbigåedes identitet er forblevet ukendt under boets  

 behandling og i en række år herefter.
På den baggrund og sammenholdt med  

 hensynet til eventuelle andre arvinger i boet findes den foreslåede ændring  

 velbegrundet.
Samtidig foreslås det ved en ændring af borteblevnelovens § 25, stk. 2, at  

 de materielle tilbagesøgningsregler i dødsboskiftelovens § 104 fremover skal  

 regulere, hvorvidt og i hvilket omfang tilbagesøgning kan gennemføres.  

 Dødsboskiftelovens tilbagesøgningsregler skal efter forslaget finde  

 anvendelse, hvor der i relation til et bo finder omgørelse eller genoptagelse  

 sted.
Dette vil eksempelvis kunne blive aktuelt, hvis der er afsagt  

 dødsformodningsdom eller dødsfaldskendelse over en arving, som derefter viser  

 sig at være i live, samt i tilfælde hvor en arving er blevet forbigået p.g.a.  

 manglende kendskab til den pågældendes eksistens eller forkert anvendelse af  

 de arveretlige regler.
Lovforslaget om skifte af dødsboer indholder dernæst på det formelle plan  

 en lettelse for den forbigåede arving.
Hidtil har en forbigået arving måttet  

 fremsætte sit krav ved et civilt søgsmål, men ved lovforslaget tillægges der  

 skiftereten kompetence til at genoptage et bo, hvor arven er fordelt forkert,  

 jf. forslaget § 103, stk. 1, nr. 2. Skifteretten vil i den forbindelse skulle  

 påse, at den forbigåede arvings krav ikke er bortfaldet efter  

 borteblevnelovens § 25, der fortsat vil finde anvendelse på forbigåede  

 arvinger.
 Genoptager skifteretten et bo, fordi arven er fordelt forkert, er det ved  

 lovforslagets § 104 reguleret, i hvilket omfang de øvrige arvinger, legatarer  

 og kreditorer skal tilbagelevere den modtagne arv.
 Der henvises i øvrigt til bemærkningerne til §§ 103 og 104.
15. Boernes slutning Et bo afsluttes som hovedregel ved, at der indgives en boopgørelse.
Dog  

 skal boopgørelse ikke udarbejdes i boer, der er udleveret til forenklet  

 privat skifte, jf. afsnit 8.2.6. Efter lovforslaget skal boopgørelsen i  

 privatskiftede boer i øvrigt som hidtil indgives senest på 15 måneders-dagen  

 for dødsdagen.
Den senest anvendelige skæringsdag for boopgørelsen er  

 et-årsdagen for dødsdagen.
Skifteretten tillægges dog en adgang til at  

 dispensere vedrørende dele af boet, der således kan henskydes til tiden efter  

 boets slutning.
 Boopgørelsen i boer, der behandles ved bobestyrer, skal fremlægges til  

 godkendelse på et afsluttende bomøde senest 2 måneder efter skæringsdagen.  

 Den seneste skæringsdag, det som udgangspunkt foreslås muligt at anvende, er  

 to- årsdagen for dødsdagen, jf. forslagets § 66, stk. 2. Skifteretten gives  

 dog mulighed for at dispensere fra denne skæringsdag.
Ved lovforslaget tillægges skifteretten endvidere mulighed for til enhver  

 tid at fastsætte en frist for boets afslutning, også inden udløbet af 2  

 års-fristen, såfremt det af skifteretten skønnes ønskeligt.
Det er hensigten,  

 at disse regler skal medvirke til at afkorte behandlingstiden for de  

 bobestyrerbehandlede boer væsentligt.
Skifteretterne skal fortsat kontrollere, om boopgørelserne er behørigt  

 underskrevet, men lovforslaget begrænser skifterettens pligt til revision af  

 boopgørelserne i forhold til den nuværende ordning, hvor samtlige  

 boopgørelser gennemgås af en jurist.
Dette hænger sammen med, at  

 skifteretternes virksomhed med at beregne boafgift efter forslaget gøres  

 judiciel, hvad den ikke er efter gældende ret.
Lovforslaget lægger op til, at skifteretten skal foretage en egentlig  

 revision i de boer, hvor der er en arving eller legatar, som er repræsenteret  

 ved værge eller skifteværge, idet skifteretten da må påse, at disse arvingers  

 eller legatarers ret ikke bliver tilsidesat.
Skifteretten skal endvidere  

 foretage revision i det omfang, en kommunal skattemyndighed anmoder derom.  

 Dette vil typisk kunne være begrundet i et ønske om, at der af hensyn til  

 boafgiftsberegningen sker en nærmere kontrol af, om aktiver og passiver er  

 medtaget i boopgørelsen på korrekt måde.
Endelig skal skifteretterne foretage  

 stikprøvevis kontrol af boer, når dette måtte findes hensigtsmæssigt.
En  

 revision kan bl.a. omfatte bobestyrerens salærberegning og arvens fordeling.
En betydelig del af boopgørelserne i dødsboer vil således efter  

 lovforslaget ikke længere blive revideret af skifteretterne, da det er  

 hensigten alene at bruge ressourcer på revision, hvor der er et reelt behov  

 af hensyn til beskyttelsesværdige interesser.
I de almindelige privatskiftede  

 boer er der således almindeligvis ikke noget behov for revision af hensyn til  

 arvingernes indbyrdes interesser, og i de boer, der behandles af en  

 autoriseret bobestyrer, må behovet for revision anses for minimalt.
Det  

 eventuelle behov, der kunne være, tilgodeses ved den ovenfor omtalte mulighed  

 for stikprøvekontrol, ligesom den kommunale skattemyndighed naturligvis altid  

 har mulighed for konkret at anmode om en nærmere angivet revision af et bo.
Lovforslaget vil indebære en forenkling og begrænsning af arbejdet med  

 boernes afslutning, uden at det offentliges interesser dog derved  

 tilsidesættes.
De ressourcer, som det offentlige anvender på en revision, der  

 hovedsagelig opretholdes af afgiftsmæssige grunde, findes at burde stå i  

 forhold til afgiftens størrelse.
På den baggrund kan der være anledning til  

 en mindre intens revision i de boer, hvor der alene skal betales boafgift og  

 af en mindre afgiftspligtig arvebeholdning og en øget intensitet i forhold  

 til boer, hvor der tillige skal betales tillægsboafgift og af en større  

 afgiftspligtig arvebeholdning.
 Endvidere bevirker forslaget om ophævelse af adgangen til at behandle  

 dødsboer ved eksekutorer, at den tunge og bureaukratiske fremgangsmåde ved  

 afslutning og revision af eksekutorboer afløses af forslagets bestemmelser om  

 afslutning og revision af boer, der er behandlet ved bobestyrer.
16. Afgift i forbindelse med behandlingen af dødsboer Efter de gældende regler i retsafgiftsloven betales der kun skifteafgift  

 af boer, der undergives en egentlig bobehandling, d.v.s. boer der behandles  

 efter reglerne om offentlig skiftebehandling ved skifteretten eller ved  

 eksekutor.
Afgiften beregnes af formuemassen og udgør af de af skifteretten  

 behandlede boer 2 pct. og af de af eksekutorer behandlede boer 1 pct.
Dog  

 betales alene halv skifteafgift af de behæftede dele af boet.
De  

 skifteafgifter, der betales, står således ikke reelt i forhold til det  

 arbejde, der for skifteretterne og det offentlige i øvrigt er forbundet med  

 den valgte behandlingsmåde.
Af øvrige boer, herunder privatskiftede boer, og boer, der efter  

 skiftelovens § 57, jf. § 62 b, stk. 2, udleveres til en ægtefælle efter  

 150.000 kr.'s reglen, svares som udgangspunkt ingen skifteafgift.
Dette på  

 trods af, at der i sådanne boer kan forekomme ikke helt ubetydelige  

 arbejdsopgaver for skifteretten.
For udfærdigelse af skifteretsattest i boer,  

 der berigtiges som begravelsesudlæg, privat skifte, 150.000 kr.'s udlæg og  

 uskiftet bo beregnes dog en retsafgift på 100 kr.
Ved forslaget lægges der op til, at de boer, der hidtil er blevet  

 behandlet efter reglerne om offentlige boer med den deraf følgende pligt til  

 at svare skifteafgift, for fremtiden i vidt omfang vil skulle behandles af  

 private bobestyrere.
Da disse efter nærmere fastsatte salærtakster vil  

 beregne sig salær for arbejdet, findes en ændring af afgiftssystemet  

 påkrævet, idet en række arvinger i modsat fald reelt vil komme til at betale  

 for behandlingen af boet to gange, en gang i form af salær til bobestyreren  

 og en gang i form af skifteafgift til skifteretten.
På den baggrund foreslås hele det eksisterende afgiftssystem i relation  

 til dødsboer grundlæggende omlagt.
Der vil fremover således dels som  

 udgangspunkt svares afgift af alle boer af en vis værdi, dels svares afgift  

 af det enkelte bo med et beløb, der i videre omfang end hidtil sættes i  

 relation til det arbejde, der typisk er forbundet med boer udleveret til den  

 pågældende bobehandlingsform.
Reglerne om afgifter ved dødsbobehandling foreslås indføjet i  

 retsafgiftsloven som nyt kapitel 5 a.
De nærmere bestemmelser er således  

 indeholdt i det samtidigt hermed fremsatte forslag til lov om ændring af  

 retsplejeloven, konkursloven, tinglysningsloven, lov om ægteskabets  

 retsvirkninger samt forskellige andre love, herunder retsafgiftsloven.
Ved forslaget til ændring af retsafgiftsloven indføres et system med  

 standardiserede afgifter for skifteretternes ydelser i de enkelte typer af  

 boer.
I stedet for den tidligere betaling af skifteafgift for behandlingen af  

 dødsboer foreslås således indført et afgiftssystem, der tillige skal erstatte  

 betalingsreglerne vedrørende de skifteretsattester, der udleveres i  

 tilknytning til en bobehandling.
Afgiften skal i store træk modsvare det arbejde, som skifteretterne  

 gennemsnitligt har ved de enkelte skifteformer.
I den indledende fase af  

 bobehandlingen, skal der således bl.a. tages stilling til, hvilken  

 behandlingsmåde boet kan udleveres til.
Ved vurderingen heraf skal boets  

 forhold undersøges, således at det kan afgøres, hvorvidt betingelserne for at  

 berigtige boet til en ønsket behandlingsmåde er opfyldt.
Endvidere vil  

 skifteretterne som regel også skulle udfærdige en skifteretsattest, der giver  

 arvingerne den fornødne legitimation til at råde over aktiverne i boet.  

 Skifteretterne er ydermere i denne indledende fase af bobehandlingen  

 forpligtede til at bistå de pårørende med udfærdigelse af anmodninger og  

 opgørelser, der skal indgives i forbindelse med bobehandlingen, jf. herved  

 forslagets § 7, stk. 3, ligesom skifteretten i øvrigt generelt efter  

 forslagets § 91 har en vejledningspligt, herunder i et vist omfang vedrørende  

 skatteforhold, i forhold til de berettigede i boet.
Da disse arbejdsopgaver eller i alle tilfælde dele af dem forefindes i  

 alle boer, skal afgift herfor som udgangspunkt betales i ethvert bo.
Dog skal  

 der efter forslaget ingen afgift svares i boer, hvor der ikke er  

 tilstrækkelige midler til at udrede afgiften, eller hvor formuemassen ikke  

 overstiger 15.000 kr.
Endvidere friholdes boer, hvor afdøde var under 18 år.  

 I boer, der udleveres til boudlæg, uskiftet bo eller udlægges en efterlevende  

 ægtefælle efter 150.000 kr.'s reglen er afgiften sat til 500 kr., medmindre  

 boet af de ovennævnte grunde måtte være afgiftsfrit.
Boer, der udleveres  

 efter reglerne om forenklet privat skifte, skal svare en afgift på 1.000 kr.,  

 hvilket er begrundet i, at der for skifteretterne ved sådanne boer typisk vil  

 være et vist yderligere arbejde forbundet med at påse, at betingelserne for  

 privat skifte er opfyldt.
I boer, der behandles ved bobestyrer eller efter de almindelige regler om  

 privat skifte, skal der udarbejdes og indleveres boopgørelse.
Disse  

 boopgørelser skal revideres i nødvendigt omfang, ligesom skifteretten i de  

 omhandlede boer har til opgave at beregne og opkræve bo- og tillægsboafgift.  

 I sådanne boer pålægges skifteretterne således en række yderligere opgaver,  

 der bør afspejles i den afgift, der opkræves.
På den baggrund foreslås der i  

 sådanne boer opkrævet en afgift, der findes at burde sættes til 2.500 kr.  

 Dette beløb skønnes ud fra en gennemsnitsbetragtning at modsvare det arbejde,  

 der for det offentlige er forbundet med at behandle boerne og svarer samtidig  

 til det mindstebeløb, der efter retsafgiftslovens § 28, stk. 1, nr. 2, skal  

 svares af boer, der behandles ved kurator.
En særlig forhøjet afgift på 6.500 kr. skal betales i boer med en  

 arvebeholdning på mere end en mio. kr.
I sådanne boer er forudsat en mere  

 indgående kontrol end i de mindre boer, ligesom det forekommer rimeligt, at  

 sådanne større boer - i vidt omfang ligesom i dag - er med til at financiere  

 den del af skiftevæsenet, der relaterer sig til dødsbobehandling.
 For det arbejde, der er forbundet med at løse egentlige tvister (tvister  

 der forudsættes afgjort ved dom) skal der, i lighed med hvad der i dag gælder  

 for privat skiftede boer, svares særskilt afgift.
 Skifteafgiftens afskaffelse vil medføre en væsentlig forenkling, idet  

 boopgørelserne derved vil kunne udfærdiges på en enklere måde.
 Der henvises i øvrigt til bemærkningerne vedrørende retsafgiftsloven i § 8  

 i lovforslaget om ændring af retsplejeloven, konkursloven, tinglysningsloven,  

 lov om ægteskabets retsvirkninger samt forskellige andre love, herunder  

 retsafgiftsloven.
 17. Hørte myndigheder m.v.
 Betænkning nr. 1270 om skifte af dødsboer har været til høring hos  

 følgende myndigheder og organisationer m.v.:
 Præsidenterne for Vestre og Østre Landsret, Præsidenterne for Københavns  

 Byret og retterne i Århus, Odense, Ålborg og Roskilde, Præsidenten for Sø- og  

 Handelsretten, Rigsadvokaten, Rigspolitichefen, Politidirektøren i København,  

 Den Danske Dommerforening, Foreningen af Politimestre i Danmark,  

 Dommerfuldmægtigforeningen, Civilretsdirektoratet, Foreningen af  

 Statsamtmænd, Foreningen af Statsamtsjurister, Kommunernes Landsforening,  

 Amtsrådsforeningen i Danmark, Advokatrådet, Finansrådet, Realkreditrådet,  

 Assurandør-Societetet, Det Danske Center for Menneskerettigheder, Nævnet for  

 Etnisk Ligestilling, De Samvirkende Invalideorganisationer, Ældre Sagen, Det  

 Centrale Handicapråd, Landsforeningen Evnesvages Vel, Landsforeningen Sind,  

 Omsorgsorganisationernes Samråd, Politiets- og Domstolenes  

 Tjenestemandsforening, HK Landsklubben Dommerkontorerne, Bedemændenes  

 Landsforening, Lønmodtagernes Garantifond, De Danske Landboforeninger,  

 Landbrugsrådet, Foreningen af Statsautoriserede Revisorer og Foreningen af  

 Registrerede Revisorer.
18. Lovforslagets økonomiske og administrative konsekvenser Det er meget vanskeligt helt præcist at forudse de økonomiske og  

 administrative konsekvenser, der vil være forbundet med gennemførelsen af  

 dødsboskiftereformen.
Justitsministeriet anslår på grundlag af en undersøgelse foretaget i 1994  

 af ressourceanvendelsen ved byretterne, at de samlede udgifter ved at drive  

 skiftevæsenet for så vidt angår dødsboer udgør ca. 90 mio. kr., hvoraf 70  

 mio. kr. udgør udgifter til løn.
Den til grund liggende undersøgelse sondrede  

 imidlertid ikke mellem de forskellige skiftebehandlinger, der findes, idet  

 skiftebehandling udover dødsbobehandling dækker over konkursbehandling,  

 ægtefælleskifter samt anden skiftebehandling, herunder opløsning af  

 interessentskaber m.v.
Det anslåede beløb er på den baggrund behæftet med en  

 vis usikkerhed.
 For så vidt angår de personalemæssige konsekvenser af  

 dødsboskiftereformen ved skifteretterne, antager Skiftelovsudvalget i  

 betænkningen, at en gennemførelse af reformen vil medføre, at retsassessorer  

 og dommerfuldmægtige vil blive frigjort for et betydeligt administrativt  

 arbejde, men samtidig vil få noget forøgede arbejdsopgaver med behandling af  

 tvister.
 Hertil kommer, at disse personalegrupper vil skulle behandle klager over  

 bobestyrere og afgørelser truffet af disse, ligesom administrationen af den  

 nye repræsentationsordning (skifteværgerne) vil påføre skifteretternes  

 jurister nye arbejdsopgaver.
 Reformen forventes på den baggrund ingen økonomiske konsekvenser at ville  

 få i relation til gruppen af retsassessorer og dommerfuldmægtige.
En række funktioner, der typisk har været udført af kontorfunktionærer,  

 bortfalder.
Dette drejer sig dels om en række skriveopgaver, dels om opgaver  

 af regnskabsmæssig karakter.
Hertil kommer bortfald af visse  

 kontrolfunktioner, herunder i et vist omfang i relation til revisionen af  

 boopgørelser.
Samtidig tilføres visse nye skriveopgaver som følge af, at  

 flere tvister må påregnes afgjort ved skifteretterne.
 Den samlede nettoeffekt af lovforslaget på kontorfunktionærsiden er  

 vanskelig at vurdere, men det skønnes at arbejdsmængden for skifteretternes  

 kontorpersonale reduceres med 10-15 pct.
Besparelsen ved små byretter med forholdsvis få ansatte vil næppe kunne  

 udmøntes i personalebesparelser, da nedgangen i arbejdsmængden alene vil  

 kunne måles til nogle timer ugentligt.
Størrelsen af embederne sætter således  

 i sig selv grænser for, hvor langt personaleforbruget kan skæres ned.  

 Herefter vil en personalemæssig besparelse primært kunne effektueres ved de  

 større skifteretter med mange og ofte tunge, offentligt skiftede boer,  

 herunder eksekutorboer.
 Besparelsen skønnes samlet at udgøre 12 - 14 årsværk svarende til ca. 3  

 mio. kr.
Landsretterne skønnes at ville blive påført visse ekstraopgaver  

 som følge af dødsboskiftereformen.
Dette er dels en konsekvens af, at  

 skifteretterne i videre omfang må formodes at skulle tage stilling til  

 tvister i dødsboer, dels at beregningen af boafgifter underkastes en egentlig  

 domstolsprøvelse og således gøres judiciel.
Dette indebærer, at landsretterne  

 som appelinstans må forventes at ville få forelagt visse sager inden for de  

 nævnte sagskategorier.
Skattemyndighederne udfører en række kontrolfunktioner i relation  

 til dødsboer.
Efter forslaget om skifte af dødsboer skal Told- og  

 Skattestyrelsen ikke længere være administrativ klageinstans vedrørende  

 beregning af boafgifter, idet afgørelserne herom bliver judicielle og således  

 gøres til et egentligt domstolsanliggende.
Told- og Skattestyrelsen skal dog  

 i et vist omfang foretage kontrol af boer med en afgiftspligtig bobeholdning  

 på mere end 2 mill. kr., og skal endvidere varetage de fiskale interesser i  

 forbindelse med kære af skifterettens kendelser vedrørende afgiftsspørgsmål  

 m.v.
 De kommunale skatteforvaltninger vil i næsten samme omfang som hidtil  

 skulle foretage efterprøvelser af værdiansættelser.
 På den baggrund skønner Skatteministeriet, at der ingen besparelser vil  

 være inden for ministeriets ressort.
Ovenfor under afsnit 16 er der redegjort for det bestående  

afgiftssystem.
Skifteafgifterne fra dødsboer konteres ikke særskilt  

 ved retterne, men indgår blandt de øvrige afgifter, der opkræves af  

 skifteretterne.
Dette er primært afgifter fra konkursboer, ægtefælleskifter  

 og skifte af interessentskabsboer m.v.
Det er derfor ikke muligt med  

 sikkerhed at fastslå, hvor stor en del af de retsafgifter, der opkræves  

 gennem skifteretterne, der kan henføres til behandlingen af dødsboer.
Justitsministeriet har imidlertid på baggrund af oplysninger indhentet fra  

 en række udvalgte skifteretter skønnet, at dødsboskifterne årligt indbringer  

 ca. 50-55 mio. kr.
Langt hovedparten af dette provenu hidrører fra  

 skifteafgiften og dermed fra de godt 4.000 offentligt skiftede boer.
Hertil  

 kommer, at det anslåede provenu også dækker afgifter for skifteretsattester,  

 der udstedes i hovedparten af dødsboerne.
For skifteretternes udarbejdelse af  

 en skifteretsattest betales i dag en afgift på 100 kr.
 Reglerne om skifteafgift, der er indeholdt i forslaget til lov om ændring  

 af retsplejeloven, konkursloven, tinglysningsloven, lov om ægteskabets  

 retsvirkninger samt forskellige andre love, herunder retsafgiftsloven, anslås  

 at ville indbringe et provenu på ca. 75 mio kr.
I visse boer vil det kunne forekomme, at der ikke er tilstrækkelige midler  

 i boet til at dække salæret til bobestyreren.
Dette vil til eksempel kunne  

 være tilfældet, hvor der antages bobestyrer med det formål at afklare boets  

 økonomiske forhold, hvilket er af betydning for afgørelsen om boets  

 behandlingsmåde.
Er der ikke tilstrækkelige midler i boet, kan skifteretten  

 efter forslaget til lov om skifte af dødsboer lade omkostninger ved  

 bobehandlingen, herunder et eventuelt salær til en bobestyrer, afholde af  

 statskassen.
Udgifter hertil anslås på årsbasis at ville udgøre ca. 2 mio.  

 kr.
 Samlet skønnes skiftereformen således at ville indbringe et årligt  

 merprovenu på 20 - 25 mio. kr. i forhold til i dag.
 Der er ingen erhvervsøkonomiske eller miljømæssige konsekvenser forbundet  

 med dødsboskiftereformen.
 Reformen har ingen EU-retlige aspekter.
Bemærkninger til lovforslagets enkelte bestemmelser Til kapitel 1 Lovens anvendelsesområde Lovforslagets kapitel 1 indeholder bestemmelser om lovens  

 anvendelsesområde.
Til § 1 Bestemmelsen angiver lovens saglige anvendelsesområde.
Loven skal finde  

 anvendelse på skifte af dødsboer og skifte af en efterlevende ægtefælles del  

 af fællesboet, herunder skifte af uskiftet bo i en efterlevende ægtefælles  

 live.
 Lovforslaget omfatter ikke skifte af fællesboer mellem ægtefæller efter  

 separation og skilsmisse samt skifte af andre boer, jf. skiftelovens § 82.  

 Sådanne boer skal fortsat behandles efter de hidtidigt gældende regler.
Til kapitel 2 Kompetenceregler Lovforslagets kapitel 2 indeholder bestemmelser om kompetence.
Forslaget indebærer ingen videregående ændringer i de gældende regler om  

 saglig, international og stedlig kompetence.
Ved en række præciseringer er  

 lovforslagets regler bragt i overensstemmelse med den retsudvikling, der  

 siden skiftelovens gennemførelse har fundet sted i retspraksis og i  

 administrativ praksis.
Til § 2 Bestemmelsen fastlægger den internationale og stedlige kompetence for  

 behandling af dødsboer og uskiftede boer.
Bestemmelsen viderefører den nugældende skiftelovs § 87, stk. 1, i  

 moderniseret form.
Et dødsbo skal herefter behandles her i landet, såfremt  

 afdøde ved dødsfaldet havde hjemting i Danmark og således var processuel  

 indlænding.
Derved svarer reglerne om international kompetence i skiftesager  

 nøje til retsplejelovens regler om international kompetence i civile  

 domssager.
 Som noget nyt åbner bestemmelsen mulighed for at henvise bobehandlingen  

 til en anden retskreds, når det er væsentligt mere hensigtsmæssigt, at boet  

 behandles der.
Efter bestemmelsens stk. 1 skal et dødsbo behandles i den  

 retskreds, hvor afdøde havde hjemting.
Den stedlige kompetence afgøres efter  

 de samme hjemtingsregler, som gælder om fysiske personers værneting i  

 borgerlige retssager, jf. herved retsplejelovens §§ 235 og 236.
Skifte af et fællesbo i forbindelse med den førstafdøde ægtefælles død  

 skal ske i det land og på det sted, hvor den afdøde ægtefælle havde sit  

 hjemting.
Den hidtidige skifteretspraksis, hvorefter skifte af et fællesbo i  

 visse tilfælde kan ske her i landet, selv om afdøde havde hjemting i  

 udlandet, forudsættes imidlertid opretholdt.
Fællesboet kan således skiftes  

 her i landet, hvis den efterlevende ægtefælle har hjemting her ved dødsfaldet  

 eller inden skiftets begyndelse erhverver hjemting her, jf. herved  

 Justitsministeriets skrivelser nr. 205 af 6. maj 1913 og nr. 169 af 6. juni  

 1933. Var afdøde omfattet af den nordiske dødsbokonvention af 19. november  

 1934 som ændret ved overenskomst af 9. december 1975 følger det dog af dennes  

 art. 19, stk. 1, at skiftet henhører under retterne i den stat, hvor afdøde  

 havde bopæl ved dødsfaldet, for så vidt loven henlægger behandlingen til  

 retten.
I en række situationer kan der opstå spørgsmål om, hvor afdødes hjemting  

 må antages at være.
Dette vil til eksempel kunne være tilfældet, hvor afdøde  

 ved dødsfaldet var indlagt på hospital eller plejehjem i en anden retskreds  

 end der, hvor afdøde utvivlsomt senest boede og havde sit hjemting.
Havde  

 afdøde definitivt opgivet et tidligere hjem, må der antages altid at være  

 skifteværneting på institutionsstedet.
I tilfælde, hvor en bolig med møbler  

 m.v. er opretholdt et andet sted, må det tillægges betydning, om den afdøde  

 ved dødsfaldet mere permanent havde forladt sin tidligere bolig og havde  

 taget ophold (bopæl) af mere varig karakter på institutionen.
Sådanne  

 tvivlsspørgsmål må således afgøres på grundlag af en konkret vurdering og i  

 overensstemmelse med den hidtidig udviklede praksis, jf. herved f.eks.
UfR  

 1937.641 Ø og UfR 1965.339.
 Bestemmelsens 2. pkt. angiver den nationale, stedlige kompetence  

 for skifte af uskiftet bo, medens den efterlevende ægtefælle er i live.  

 Skiftes et uskiftet bo i den efterlevende ægtefælles levende live, er det  

 skifteretten på det sted, hvor den længstlevende ægtefælle har hjemting ved  

 skiftebegæringens indgivelse, der er kompetent.
 Den foreslåede bestemmelse i stk. 2 erstatter  

 henvisningsbestemmelsen i § 87, 2. pkt., i den nugældende skiftelov,  

 hvorefter justitsministeren under nærmere betingelser kan henvise  

 behandlingen af et dødsbo efter en dansk statsborger til behandling ved en  

 dansk skifteret, selv om den pågældende borger måtte være processuel  

 udlænding, og skiftet derfor alt andet lige skulle foregå i udlandet.
I administrativ praksis er man med støtte i retspraksis gået noget videre,  

 end der er dækning for i ordlyden af den gældende § 87, 2. pkt.
Med den  

 foreslåede bestemmelse i stk. 2 tilsigtes en formelig hjemmel for denne  

 praksis.
 Justitsministeren vil herefter i medfør af stk. 2, nr. 1, kunne henvise et  

 bo eller en del af et bo til behandling ved en dansk skifteret, såfremt en  

 afdød person med dansk indfødsret eller anden særlig tilknytning til Danmark  

 efterlader sig aktiver, der ikke inddrages under en bobehandling i udlandet.  

 En anden særlig tilknytning end indfødsret vil f.eks kunne bestå i, at afdøde  

 ved naturalisation eller ved ægteskab har mistet en tidligere dansk  

 indfødsret eller efter omstændighederne blot i, at den afdøde efterlader sig  

 arvinger her i landet.
Ikke sjældent omfatter et skifte i udlandet alene de aktiver, der befinder  

 sig i det pågældende land.
Bestemmelsen i stk. 2, nr. 2, skal ses i lyset  

 heraf.
Muligheden for henvisning er således nødvendig for så vidt angår  

 aktiver, der befinder sig her i landet, alene som følge af at disse ikke  

 inddrages under et skifte i udlandet.
Under disse omstændigheder forudsættes  

 ingen anden tilknytning til Danmark.
Det skal som hidtil være en betingelse for henvisning, at dødsfaldet er  

 tilstrækkeligt dokumenteret.
Hvorvidt dette er tilfældet er et judicielt  

 spørgsmål, der vil kunne indbringes for skifteretten.
Som efter gældende ret overlades det til justitsministeren at afgøre,  

 hvilken dansk skifteret der skal ske henvisning til.
Dette må konkret bero på  

 en hensigtsmæssighedsvurdering.
Bestemmelsen i stk. 3 giver en skifteret mulighed for at henvise  

 behandlingen af et dødsbo til en anden retskreds, når det er væsentligt mere  

 hensigtsmæssigt, at boet behandles der.
Den gældende skiftelov giver ikke  

 mulighed for en sådan henvisning.
Henvisningsbestemmelser af lignende  

 karakter som den foreslåede findes i retsplejelovens § 487, stk. 4,  

 vedrørende fogedsager, i retsplejelovens § 456 c, stk. 4, 2. pkt., vedrørende  

 faderskabssager, og i konkurslovens § 5, stk. 2, vedrørende behandlingen af  

 konkursboer, idet henvisning ifølge de to sidstnævnte regler dog kun kan ske  

 med medvirken af præsidenten for vedkommende landsret eller af præsidenten  

 for Sø- og Handelsretten i København.
Justitsministeriet kan tiltræde Skiftelovsudvalgets ønske om, at der også  

 tilvejebringes en hjemmel for henvisning af dødsboer.
Forudsætningerne for  

 henvisning vil navnlig kunne være tilstede, når boets aktiver, herunder en  

 fast ejendom, befinder sig i anden retskreds, hvortil eventuelt også  

 arvingerne eller kreditorerne har tilknytning.
Henvisning skal ske ved  

 kendelse, der således skal indeholde den nødvendige begrundelse for  

 henvisningen.
Efter omstændighederne kan skifteretten henvise et bo til behandling i en  

 anden retskreds, uden at der foreligger nogen anmodning herom fra arvinger  

 eller andre.
En skifteret, hvortil et bo er henvist, kan ikke tilbagevise  

 boet.
Der er heller ingen mulighed for at kære afgørelsen om henvisning, jf.  

 herved lovforslagets § 105, stk. 2. Nægtelse af en anmodning om henvisning af  

 et bo kan derimod kæres.
Denne ordning svarer til den, der findes i  

 retsplejelovens § 226, stk. 5.
Til § 3 Efter bestemmelsen i lovforslagets § 3 kan justitsministeren fastsætte  

 regler til bl.a. gennemførelse af internationale overenskomster om behandling  

 af dødsboer.
Sådanne regler kan angå kompetence i sager om dødsbobehandling,  

 der har tilknytning til flere staters områder.
Justitsministeren vil  

 endvidere kunne fastsætte regler om virkningerne af en udenlandsk  

 skiftebehandling her i landet, og om hvilket lands love, der skal finde  

 anvendelse ved gennemførelsen af skifter.
Lignende bemyndigelser findes i  

 konkurslovens § 6 og i retsplejelovens §§ 223 a og 479.
Til kapitel 3 Anmeldelse af dødsfald til skifteretten Kapitel 3 indeholder regler om anmeldelse af dødsfald til skifteretten.
Ved lovforslaget tilsigtes ingen ændringer i forhold til den gældende  

 retstilstand.
Det bemærkes herved, at det ved skifteloven forudsatte system  

 er ændret, og at de gældende regler om anmeldelse af dødsfald følger af lov  

 nr. 225 af 31. maj 1968 om anmeldelse af fødsler og dødsfald, der pålægger  

 afdødes nærmeste pårørende at anmelde dødsfaldet over for  

 begravelsesmyndigheden, der fører folkekirkens ministerialbøger og fungerer  

 som datakilde til det centrale personregister.
Ved Justitsministeriets  

 bekendtgørelse nr. 562 af 15. november 1977 og ved Kirkeministeriets  

 cirkulære nr. 241 af 1. december 1977 er der fastsat nærmere regler om  

 anmeldelsen over for begravelsesmyndigheden.
Anmeldelse skal ske senest to  

 hverdage efter dødsfaldet, jf. bekendtgørelsens § 4, stk. 1.  

 Justitsministeriets bekendtgørelse nr. 572 af 22. november 1977 og  

 Kirkeministeriets førnævnte cirkulære indeholder endvidere særlige regler for  

 de sønderjyske landsdele, hvor dødsfaldet af begravelsesmyndigheden skal  

 videreanmeldes til personregisterføreren i den kommune, hvor afdøde havde  

 bopæl.
Dødsanmeldelsen skal afgives på en særlig blanket, der vedrører anmeldelse  

 af dødsfald og anmodning om begravelse eller ligbrænding.
Efter § 6, stk. 2,  

 i bekendtgørelse nr. 562 af 15. november 1977 skal der med dødsanmeldelsen  

 følge en dødsattest og så vidt muligt dåbs- eller navneattest og  

 vielsesattest samt efter omstændighederne tillige andre dokumenter såsom  

 adoptionsbevilling, skilsmissebevilling, separationsbevilling eller  

 testamente.
 Snarest muligt efter at have modtaget dødsattesten skal  

 begravelsesmyndigheden i medfør af afsnit II 6 i Kirkeministeriets cirkulære  

 nr. 241 af 1. december 1977 videreanmelde dødsanmeldelsen til skifteretten i  

 den retskreds, hvor afdøde havde bopæl, eller hvis afdøde ikke havde bopæl  

 her i landet til skifteretten i den retskreds, hvor dødsfaldet har fundet  

 sted.
 Lovforslagets kapitel 3 om anmeldelse af dødsfald ændrer ikke ved disse  

 bestemmelser.
Til § 4 Bestemmelsen i stk. 1 angiver pligten for begravelsesmyndigheden  

 eller anden dansk myndighed til at videreanmelde dødsfaldet til skifteretten.  

 Bestemmelsen er en videreførelse af de hidtil gældende principper.
Efter bestemmelsens stk. 2 skal skifteretten straks indføre  

 meddelelsen om dødsfaldet i skiftesaglisten, hvilket også sker i dag, jf.  

 herved vejledning nr. 235 af 13. november 1979 om skiftesaglisten, pkt. 11.  

 Skal boet ikke behandles i den retskreds, hvortil anmeldelsen indgår, skal  

 dødsfaldet videreanmeldes til rette skifteret.
Var afdøde processuel  

 udlænding, videreanmeldes dødsfaldet til Justitsministeriet, jf. cirk. nr.  

 171 af 3. december 1931 og cirk. nr. 31 af 10. marts 1955, medmindre afdøde  

 var omfattet af den nordiske dødsbokonvention, i hvilke tilfælde dødsfaldet  

 videreanmeldes til de i cirk. nr. 2 af 7. januar 1971 angivne nordiske  

 myndigheder.
Til kapitel 4 Kendelse om dødsfald Indledning af et dødsboskifte forudsætter, at der foreligger et dødsfald.  

 Almindeligvis opnås bevis for et dødsfald ved, at der i medfør af lov nr. 279  

 af 26. maj 1976 om ligsyn samt bekendtgørelserne nr. 45 og 46 af 7. februar  

 1977 fremlægges en dødsattest udstedt af en læge på grundlag af et ligsyn.  

 Hvor dette ikke er muligt på grund af en persons forsvinden, vil der efter  

 omstændighederne kunne afsiges dødsformodningsdom efter reglerne i  

 lovbekendtgørelse nr. 587 af 1. september 1987 af lov om borteblevne.
I tilslutning til reglerne om afsigelse af dødsformodningsdom, har der  

 gennem retspraksis udviklet sig en adgang for skifteretterne til at afsige  

 kendelse om, at en person må anses for død.
I lighed med dødsformodningsdom  

 efter lov om borteblevne forudsætter sådan kendelse om dødsfald, at den  

 pågældende person er forsvundet, således at der ikke kan udstedes dødsattest.
Justitsministeriet kan tiltræde Skiftelovsudvalgets anbefaling af, at  

 denne praksis lovfæstes.
Afdødes pårørende gives herved en væsentlig  

 gunstigere retsstilling end den, der følger af reglerne om dødsformodningsdom  

 i lov om borteblevne.
Til § 5 Bestemmelsens stk. 1 bestemmer, at skifteretten ved kendelse skal  

 kunne fastslå, at en person skal anses for død.
Kendelse herom er efter  

 forslaget betinget af, at der fremsættes en anmodning, og at det kan anses  

 som sikkert, at den pågældende er afgået ved døden.
Endvidere forudsætter en  

 sådan kendelse om dødsfald, at dødsattest ikke kan udstedes.
Bestemmelsens anvendelsesområde begrænses til de tilfælde, hvor der er  

 praktisk vished for, at en person er afgået ved døden.
Kan det ikke anses for  

 sikkert, at en person er død, må man falde tilbage på reglerne i lov om  

 borteblevne.
 Sikkerhed for død vil almindeligvis kunne statueres ved skibskatastrofer  

 under omstændigheder som f.eks. ved »Estonia's« og »Hans  

 Hedtoft's« forlis, hvor et skib forliser i et iskoldt hav, eller såfremt  

 et skib eller fly totalt udbrænder, uden at der er efterladt nødvendige  

 kendetegn til identifikation af de ombordværende, eller efter  

 omstændighederne såfremt en person ifølge vidneudsagn er faldet over bord om  

 vinteren i rum sø og ikke har kunnet findes.
I modsætning til dødsformodningsdomme i medfør af lov om borteblevne  

 forudsætter kendelse om dødsfald ikke forudgående offentlig indkaldelse.
En  

 sådan indkaldelse er unødvendig, henset til de omstændigheder, der  

 forudsættes at foreligge, for at kendelse kan afsiges.
 Kendelse om dødsfald kan alene afsiges efter en anmodning, der vil kunne  

 fremsættes af enhver, som har retlig interesse i afgørelsen om dødsfaldet.
Såvel en kendelse om, at en person skal anses for død, som en kendelse,  

 der afviser at fastslå dødsfaldet, kan ved kære indbringes for højere ret  

 efter de almindelige regler.
Retlig interesse vil i særdeleshed kunne være  

 til stede hos ægtefælle, arvinger, legatarer, kreditorer eller et  

 forsikringsselskab, for hvem det efter afsigelse af en dødsfaldskendelse kan  

 komme på tale at skulle udbetale en livsforsikringssum.
Afsiger skifteretten kendelse om dødsfald, er retsvirkningen heraf, at den  

 pågældende person skal anses for død i enhver henseende.  

 Forsikringsselskaber, pensionskasser m.fl. vil således umiddelbart blive  

 forpligtet efter afgørelsen.
Ligeledes vil en eventuel efterlevende ægtefælle  

 kunne indgå nyt ægteskab.
Retsvirkningerne af en kendelse om dødsfald vil  

 således svare til, hvad der gælder ved dødsformodningsdomme i medfør af lov  

 om borteblevne.
Stk. 2 fastslår, at kendelsen skal indeholde en angivelse af  

 tidspunktet for dødens indtræden.
Kan et sandsynligt dødstidspunkt  

 fastsættes, anvendes dette.
Kan et sådant tidspunkt ikke fastsættes, angives  

 det tidligste tidspunkt, hvor personen efter det oplyste var død, f.eks. det  

 tidspunkt, hvor vidner har iagttaget og identificeret et lig.
 Bestemmelsen svarer til § 5 i betænkningens lovudkast.
Til § 6 Bestemmelsen fastlægger retsstillingen i den yderst usandsynlige  

 situation, at en person, der er afsagt dødsfaldskendelse over, alligevel  

 skulle vise sig at være i live.
Skulle en sådan situation opstå, finder reglerne i kapitlerne 4 og 6 i lov  

 om borteblevne anvendelse.
Dette indebærer, at der i relation til  

 tilbagesøgningsreglerne må sondres mellem, om den borteblevne er arvelader  

 eller arving.
Arveladeres retsstilling reguleres ved borteblevnelovens  

 kapitel 4, medens retsstillingen for borteblevne og forbigåede arvinger  

 foreslås reguleret ved borteblevnelovens kapitel 6 og § 104 i nærværende  

 lovforslag.
En arvelader, der er afsagt dødsfaldskendelse over, vil herefter som  

 udgangspunkt i medfør af borteblevnelovens § 18 i indtil 10 år fra det i § 5,  

 stk. 2, fastsatte tidspunkt for dødens indtræden kunne kræve sine ejendele  

 tilbage fra dem, der har fået dem udlagt som arv m.v.
Tilbagesøgningsreglerne  

 ved dødsfaldskendelse svarer således i denne henseende til de regler, der  

 gælder ved tilbagesøgning af ejendele, når der er afsagt dødsformodningsdom  

 efter borteblevnelovens kapitel 2.
For forbigåede arvinger foreslås imidlertid tilbagesøgningsreglerne i  

 denne lov gennem henvisningsreglerne i borteblevnelovens kapitel 6 at skulle  

 gælde.
Forslaget herom er nyt i forhold til betænkningen, men er medtaget for  

 at imødegå den lovkonfliktsituation, der ellers ville kunne opstå mellem  

 borteblevnelovens tilbagesøgningsregler og dette lovforslags  

 tilbagesøgningsregler i § 104. Efter forslaget til nyaffattelse af  

 borteblevnelovens § 25, stk. 2, indebærer dette bl.a., at nærværende  

 lovforslags § 104 skal finde anvendelse ved tilbagesøgning af arv for  

 forbigåede arvinger.
Efter § 104 skal arvinger, kreditorer og legatarer om  

 nødvendigt fralægge sig den berigelse, de har opnået ved boets deling.
Der  

 henvises herved til den pågældende bestemmelse samt til forslaget til ændring  

 af lov om borteblevne § 25, stk. 2, jf. herved § 10 i forslaget til lov om  

 ændring af retsplejeloven, konkursloven, tinglysningsloven, lov om  

 ægteskabets retsvirkninger samt forskellige andre love (konsekvensændringer  

 som følge af lov om skifte af dødsboer).
 Henvisningen til kapitel 4 i borteblevneloven indebærer endvidere bl.a.,  

 at i fald den tilbageblevne ægtefælle efter kendelsens afsigelse indgår nyt  

 ægteskab, betragtes den pågældendes tidligere ægteskab med den, der er afsagt  

 dødsfaldskendelse over, definitivt for ophørt.
 Der henvises i øvrigt til kapitel 4 og kapitel 6 i lov om borteblevne.
Til kapitel 5 Indkaldelse til møde i skifteretten Lovforslagets § 7 er i overensstemmelse med den tilsvarende bestemmelse i  

 betænkningens lovudkast.
Bestemmelsen opretholder med en række præciseringer  

 den praksis om afholdelse af det såkaldte førstegangsmøde, der på grundlag af  

 de gældende regler i skiftelovens kapitel 1 og retsplejelovens § 14, stk. 3,  

 om vejledningspligt og retshjælp, har udviklet sig ved skifteretterne.
Til § 7 Efter bestemmelsen i stk. 1 indkaldes afdødes pårørende snarest  

 muligt til et møde i skifteretten, hvor der så vidt muligt skal tages  

 stilling til boets behandlingsmåde.
Er det muligt på rent skriftligt grundlag  

 at tage stilling til boets behandlingsmåde, kan afholdelse af møde undlades,  

 jf. herved stk. 1, 2. pkt.
En sådan fremgangsmåde vil navnlig kunne være  

 praktisk i sager, hvor arvingerne bor langt væk, eller hvor arvingerne straks  

 efter dødsfaldet har rettet henvendelse til en advokat eller anden sagkyndig.
 Skifteretten kan ligeledes lade førstegangsmødet bortfalde og i stedet  

 straks i medfør af forslagets § 36 udlevere boet til behandling ved  

 bobestyrer, såfremt det straks efter dødsfaldets anmeldelse står klart, at  

 boet skal behandles ved bobestyrer.
 Har den afdøde oprettet testamente, og findes der i dette bestemmelser om,  

 hvem der som bobestyrer skal behandle boet, må skifteretten således om  

 nødvendigt rette henvendelse til den pågældende.
 Er det ikke muligt for skifteretten inden rimelig tid efter modtagelsen af  

 dødsanmeldelsen at få oplyst, hvem der kan indkaldes til førstegangsmødet,  

 udleverer skifteretten boet til behandling ved bobestyrer efter bestemmelsen  

 i lovforslagets § 36, nr. 7.
Inden beslutning om boets berigtigelsesmåde har kunnet træffes, vil der  

 efter omstændighederne kunne opstå behov for en hurtig stillingtagen til  

 bestemte forhold vedrørende boet.
Dette vil i praksis kunne være tilfældet,  

 hvor der i boet findes en igangværende virksomhed, som skal videreføres.
Kan  

 afgørelse om, hvorledes boet skal behandles i sådanne tilfælde ikke træffes  

 hurtigt, vil skifteretten i stedet kunne beskikke en midlertidig bobestyrer  

 efter forslagets § 12, hvorefter den midlertidige bobestyrer kan varetage  

 boets interesser, indtil der tages stilling til, hvorledes boet skal  

 behandles.
 Bliver skifteretten allerede under overvejelserne om, hvorledes boet skal  

 berigtiges bekendt med, at boet klart må antages at være insolvent, vil  

 skifteretten efter omstændighederne kunne træffe bestemmelse om  

 insolvensbehandling på det foreliggende grundlag og udpege en bobestyrer, jf.  

 nærmere herom bemærkningerne til lovforslagets § 69.
Forskrifterne i bestemmelsens stk. 2 om, at skifteretten skal  

 indhente de fornødne oplysninger om arvinger og legatarer fra  

 Centralregisteret for Testamenter, svarer til gældende ret.
Indholdet af et  

 testamente kan være af betydning for afgørelser af, til hvem boudlæg efter  

 kapitel 12 skal ske.
Selv om boet efter det oplyste er insolvent, kan  

 bestemmelser i afdødes testamente om forældremyndighed, begravelsesmåde eller  

 om tilbagetrædelse fra kreditorer være af betydning.
Oplysninger om arvinger kan bl.a. fremskaffes via cpr-registret.  

 Registeret indeholder oplysninger om moderskab og faderskab til børn født fra  

 og med den 1. januar 1968 og kan indeholde sådanne oplysninger om børn født  

 før dette tidspunkt.
Spørgsmålet om udnyttelse af disse oplysninger, der med  

 tiden vil få øget praktisk betydning for en sikker fastlæggelse af de legale  

 arveforhold, har sammenhæng med, om der skal indføres en adgang for  

 potentielle arvinger til at få deres cpr.nr. indført i tilknytning til den  

 potentielle arveladers i cpr-registeret.
Der henvises hermed til  

 betænkningens s. 32-33 og 143. Oplysningerne fra Det centrale Personregister  

 (CPR) kan af skifteretten enten indhentes via folkeregisteret i afdødes  

 seneste bopælskommune eller ved direkte terminalopslag i CPR.
Bestemmelsen i stk. 3 , jf. § 91, omhandler skifterettens  

 vejledningspligt.
Skifterettens vejledningspligt ved dødsboskifter følger i  

 dag af retsplejelovens § 14, stk. 3, men findes rettelig at burde indgå i en  

 sammenhæng med de øvrige skifteretlige regler og foreslås derfor i stedet  

 lovfæstet i forslaget til den nye lov om skifte af dødsboer.
Skifterettens  

 vejledning og retshjælp har stor betydning i forbindelse med afholdelse af  

 førstegangsmødet, hvor de fleste pårørende møder uden professionel bistand.  

 Vejledningspligten angår først og fremmest arve- og skifteretlige spørgsmål,  

 men også hovedpunkterne i skatte- og afgiftslovgivningen.
Skifteretten har efter bestemmelsen pligt til at vejlede den afdødes  

 pårørende om deres retsstilling og bistå med udfærdigelse af anmeldelser og  

 opgørelser, der skal udfærdiges og indgives af de pårørende.
Retshjælpen kan  

 omfatte bistand til udfærdigelse af anmodning om boudlæg, om 150.000 kr.'s  

 udlæg, om uskiftet bo og om privat skifte, samt udfyldelse af  

 fuldmagtsblanketter.
I ukomplicerede boer kan retshjælpen tillige omfatte  

 bistand til udfærdigelse af fællesboopgørelser og boopgørelser.
Derimod er  

 det ikke skifterettens opgave at bistå med udfærdigelse af selvangivelser og  

 andre påbudte indberetninger til skattemyndighederne.
Uden for skifterettens  

 retshjælpsopgaver falder ligeledes udfærdigelse af arveafkald og  

 overdragelsesdokumenter.
Hertil kommer, at boets størrelse eller forhold i  

 øvrigt kan tilsige, at de pårørende i stedet henvises til privat rådgiving.
Efter bestemmelsen i stk. 4 har de pårørende pligt til at give de  

 oplysninger om arveforholdene, som de er bekendt med.
Bestemmelsen skal ses i  

 sammenhæng med forslaget til § 112, hvorefter justitsministeren kan fastsætte  

 regler om de erklæringer, arvinger under strafansvar skal afgive for at få et  

 bo udleveret, og med forslagets § 92, stk. 2, hvorefter de pågældende kan  

 pålægges at afgive forklaring og fremlægge dokumenter efter retsplejelovens  

 regler om vidnepligt og editionspligt for tredjemand.
Stk. 5 giver skifteretten mulighed for at udsætte en sag, hvis der  

 ikke på førstegangsmødet kan træffes afgørelse om boets behandlingsmåde.  

 Skifteretten kan da udsætte sagen og fastsætte en frist for tilvejebringelse  

 af de manglende oplysninger.
Fristen, der eventuelt kan forlænges, skal  

 fastsættes så kort som muligt.
Tilvejebringes de nødvendige oplysninger ikke  

 inden for en af skifteretten fastsat frist, og er der efter det foreliggende  

 ikke grund til at antage, at oplysningerne vil kunne foreligge inden rimelig  

 tid, eller er der hengået urimelig lang tid siden dødsfaldet, kan  

 skifteretten beslutte, at boet skal tages under behandling ved bobestyrer  

 efter bestemmelsen i forslagets § 36, nr. 7.
Ved bestemmelsens stk. 6 bemyndiges justitsministeren til  

 administrativt at fastsætte mere detaljerede regler om indhentelse af  

 oplysninger fra Det centrale Personregister og Centralregisteret for  

 Testamenter vedrørende arvinger.
Forslaget herom skal ses i sammenhæng med  

 betænkningens forslag om, at potentielle arvinger efter dokumentation af  

 slægtsskabsforholdet skal gives adgang til at få deres cpr-nr. indført i  

 tilknytning til den potentielle arveladers i CPR-registeret.
Der henvises  

 herved til betænkningens s. 31 ff.
Sådanne regler vil forudsætte nærmere  

 drøftelse mellem Justitsministeriet og Indenrigsministeriet.
Til kapitel 6 Sikring af boets aktiver Den gældende skiftelovs § 12 foreskriver, at skifteretten snarest muligt  

 efter, at dødsanmeldelsen er modtaget, skal afholde en begyndelsesforretning,  

 ved hvilken der skal etableres en retlig og faktisk kontrol med boets  

 aktiver.
Undtagelser fra denne hovedregel findes i skiftelovens § 13. Disse  

 regler er gennem langvarig skifteretspraksis blevet udviklet derhen, at  

 begyndelsesforretning kun afholdes, hvis der foreligger særlige grunde til at  

 antage, at boets aktiver kan gå tabt.
Justitsministeriet kan tiltræde Skiftelovsudvalgets anbefaling af, at den  

 almindelige lovbestemte pligt til at foretage en fuldstændig registrering og  

 sikring af aktiverne i alle boer umiddelbart efter dødsfaldet bortfalder og  

 afløses af regler, der pålægger de pårørende m.fl. en omsorgspligt for  

 dødsboets aktiver.
Dette harmonerer med gældende skifteretspraksis og svarer  

 i øvrigt til norsk og svensk ret.
Til § 8 Efter bestemmelsen i lovforslagets § 8, stk. 1, påhviler det  

 enhver, der er i besiddelse af afdødes aktiver, at opbevare disse på  

 betryggende måde.
Reglen retter sig i første række til afdødes pårørende, der  

 har adgang til den afdødes bolig, men også til institutioner eller andre, der  

 er i besiddelse af dødsboets aktiver.
Pligten til opbevaring fortsætter  

 indtil boets berigtigelse.
Kan de pårørende eller andre ikke uden væsentlig  

 ulempe opbevare boets aktiver, kan skifteretten fritage dem for pligten efter  

 stk. 1 og træffe bestemmelse om anden opbevaringsmåde.
Tilsidesættelse af omsorgspligten kan medføre erstatningspligt.
Har de  

 pårørende eller andre afholdt nødvendige udgifter til opbevaring af boets  

 aktiver, kan udgifterne forlanges dækket i boet, om fornødent som massekrav.
 Omsorgspligten indebærer, at hospitaler og andre institutioner, som  

 opbevarer en afdøds aktiver, ikke må udlevere disse til pårørende eller  

 andre, før der kan forevises en skifteretsattest eller en særlig tilladelse  

 fra skifteretten.
Stk. 2 pålægger enhver, som har kendskab til, at den afdødes  

 aktiver ikke opbevares på betryggende måde, en pligt til at give skifteretten  

 meddelelse derom.
Gør forholdene det nødvendigt, kan skifteretten efter  

 bestemmelsens stk. 3 beslutte, at et bos aktiver helt eller delvis  

 skal registreres eller tages i forvaring.
Dette bør ske, hvor ingen fører  

 tilsyn med ejendelene, hvor der i et bo henligger større kontantbeløb, eller  

 hvor der i øvrigt rejses berettiget mistanke om, at pårørende eller andre  

 ikke kan eller vil opfylde omsorgspligten for aktiverne.
I tilfælde, hvor  

 mere omfattende dispositioner skal foretages, kan skifteretten efter  

 forslagets § 12 udpege en midlertidig bobestyrer til at foretage det  

 nødvendige.
Til kapitel 7 Søgsmål og retsforfølgning Bestemmelserne i kapitel 7 svarer til betænkningens §§ 9 og 10.
 Kapitlet indeholder bestemmelser om søgsmål og retsforfølgning mod den  

 afdøde i tidsrummet fra dødsfaldet, og indtil der er taget stilling til boets  

 behandlingsmåde.
Efter gældende ret er adgangen til individualforfølgning fra kreditorer  

 med forskellige undtagelser afskåret fra dødsfaldet i alle boer.
Fra boernes  

 berigtigelse er individualforfølgning endvidere afskåret, når boet behandles  

 offentligt som gældsfragåelsesbo.
Denne retstilstand foreslås ved forslagets  

 §§ 9 og 10 opretholdt i tiden fra dødsfaldet og indtil et bos berigtigelse.
For så vidt angår retsstillingen, efter at der er truffet afgørelse om  

 behandlingsmåden, henvises til de enkelte bestemmelser herom.
Boer, der er  

 udleveret til behandling ved bobestyrer, er reguleret ved lovforslagets § 51.  

 Retsstillingen ved henholdsvis boudlæg og privat skifte er reguleret ved  

 lovforslagets §§ 19, stk. 2, og § 26, stk. 2 og 3. For så vidt angår boer,  

 der er udlagt til en efterlevende ægtefælle, henvises til lovforslagets § 22,  

 stk. 1, nr. 2, og for så vidt angår uskiftede boer henvises til  

 ændringsforslaget vedrørende arvelovens § 16, stk. 1, jf. det samtidigt  

 hermed fremsatte lovforslag om ændring af arveloven, § 1, nr. 2.
Til § 9 Bestemmelsen svarer til § 34 i den gældende skiftelov.
Bestemmelsen  

 afskærer søgsmål mod den afdødes bo fra dødsfaldet, og indtil der er truffet  

 bestemmelse om boets behandlingsmåde.
Fordringer og andre krav mod boet må i  

 stedet anmeldes til skifteretten.
Såvel søgsmål, der støttes på krav opstået  

 før som efter dødsfaldet, er omfattet af bestemmelsen.
 Var der inden dødsfaldet anlagt sag mod afdøde, fortsætter sagen mod boet,  

 idet boet indtræder i afdødes stilling, jf. lovforslagets § 110. I perioden  

 fra dødsfaldet og indtil der er taget stilling til, hvorledes boet skal  

 behandles, kan der imidlertid alene over boet afsiges domme, der fastslår, at  

 domhaveren kendes berettiget til at modtage udlæg i boet efter dettes og  

 fordringens nærmere beskaffenhed.
Til § 10 Bestemmelsen svarer med forskellige præciseringer til skiftelovens § 35.
 Det følger af bestemmelsen, at visse separatist- og pantekrav kan  

 forfølges inden berigtigelsen, jf. herved forslagets § 10, stk. 3, 5 og 6.  

 Rejses sådanne krav mod boet, eller er boets aktiver taget til brugelig pant,  

 vil det efter omstændighederne kunne være hensigtsmæssigt at udpege en  

 midlertidig bobestyrer, der kan varetage boets interesser.
Efter stk. 1 afskæres adgangen til udlæg og arrest i boets aktiver  

 fra dødsfaldet, og indtil der er truffet bestemmelse om boets  

 behandlingsmåde.
Kreditorer, herunder også udlægshavere, må således anmelde  

 deres krav i boet.
I udsættelsesperioden (perioden fra dødsfaldet og indtil der er truffet  

 bestemmelse om boets behandlingsmåde) kan tvangsauktion over boets aktiver  

 alene afholdes efter anmodning fra boet eller med dettes samtykke.
En  

 midlertidig bobestyrer vil i særlige situationer kunne tiltræde, at boets  

 aktiver sælges ved tvangsauktion.
Verserer der ved dødsfaldet en sag om  

 tvangsauktion, og findes der i boet ikke midler til at afværge auktionen, og  

 skønnes det, at der ikke vil være mulighed for at sælge aktivet i fri handel,  

 vil den midlertidige bobestyrer eksempelvis kunne godkende, at  

 tvangsauktionen gennemføres inden boets berigtigelse.
En udsættelse af  

 auktionen vil i sådanne tilfælde oftest kun medføre et endnu større tab for  

 boet.
Er tvangsauktion afholdt efter dødsfaldet uden boets samtykke, vinder  

 erhververen i medfør af stk. 2 , ingen ret, såfremt dødsfaldet  

 forinden var bekendtgjort i Statstidende, eller der forinden var sket  

 tinglysning eller anden tilsvarende registrering af dødsfaldet eller  

 bobehandlingen på ejendommen m.v.
Dog vil boet efter omstændighederne  

 efterfølgende kunne godkende, at tvangsauktionen er gennemført med den  

 virkning, at auktionen herefter ikke ophæves.
Var dødsfaldet hverken bekendtgjort i Statstidende eller tinglyst på  

 ejendommen m.v., inden auktion fandt sted, vinder erhververen ret, medmindre  

 denne kendte eller burde have kendskab til dødsfaldet.
Er der ved en første  

 auktion sket betinget bortsalg inden dødsfaldet, vinder en erhverver på den  

 nye auktion, der afholdes efter dødsfaldet, dog altid ret.
Der henvises  

 herved til retsplejelovens § 576 og de dertil knyttede bemærkninger.
 Stk. 3 om tilbageholdsret svarer til gældende ret, jf.  

 henvisningen i skiftelovens § 44, stk. 3, til konkurslovens § 31, stk. 2.
 Bestemmelsen i stk. 4 om arrest svarer ligeledes til gældende ret,  

 jf. skiftelovens § 35 og konkurslovens § 31, stk. 3. Ved udlevering til  

 bestemte former for bobehandling vågner arresten op på ny, jf. herved  

 forslagets § 22, stk. 3, om udlæg til en efterlevende ægtefælle, § 24, stk.  

 2, om uskiftet bo og § 26, stk. 3, om privat skifte.
Bestemmelsen i stk. 5 svarer i princippet til konkurslovens § 31,  

 stk. 4, idet det dog ikke som i konkursloven anføres, at brugspanteretten  

 ikke fortsat kan udøves efter dødsfaldet, og at brugspanthaveren straks skal  

 overgive bestyrelsen af pantet til boet og aflægge regnskab.
Dette sker efter  

 bestemmelsen alene på forlangende af boet, men må da ske straks.
Stk. 6 svarer til gældende ret, jf. skiftelovens § 44, stk. 2, jf.  

 konkurslovens § 91. Bestemmelsen omfatter foruden egentlig håndpanteret pant  

 i fordringer og i andre rettigheder samt lovbestemte panterettigheder, der er  

 betinget af en vis faktisk rådighedsberøvelse.
Håndpant i et ejerpantebrev  

 giver ikke ret til at bestyre eller forauktionere den pantsatte ejendom.
Til kapitel 8 Autorisation og virksomhed som bobestyrer Lovforslagets kapitel 8 indeholder forslag til regler om en  

 autorisationsordning for bobestyrere og om de betingelser, der skal være  

 opfyldt, for at en testamentsindsat bobestyrer kan virke som sådan.
 De nærmere betingelser for, at en person kan virke som bobestyrer,  

 foreslås reguleret ved bekendtgørelse, jf. herved bestemmelsen i forslagets §  

 11, stk. 3.
I de almindelige bemærkninger til lovforslaget og i de indledende  

 bemærkninger til forslagets kapitel 16, er der redegjort for etableringen af  

 en autorisationsordning for bobestyrere.
Endvidere redegøres de anførte  

 steder for afskaffelsen af det hidtidige eksekutorbehandlingssystem til  

 fordel for det foreslåede nye bobestyrerbehandlingssystem.
 Inhabilitetsregler for autoriserede og andre bobestyrere er optaget i  

 lovforslagets § 115.
 Lovforslagets § 11 svarer til den tilsvarende bestemmelse i betænkningens  

 lovudkast.
Til § 11 Bestemmelsen i stk. 1 indeholder forslag til en  

 autorisationsordning for bobestyrere.
Forslaget indebærer, at der i hver  

 retskreds skal autoriseres et passende antal advokater, der i egenskab af  

 særligt udpegede bobestyrere får til opgave at behandle dødsboer.
Kredsen af  

 bobestyrere bør være relativt begrænset for at sikre en så høj grad af  

 ekspertise som muligt.
Bestemmelsen indeholder intet krav om, at bobestyreren  

 skal have kontor i retskredsen, men af praktiske grunde bør det tilstræbes,  

 at de fleste autoriserede bobestyrere har kontor i nærheden af den retskreds,  

 hvori de er autoriserede.
Autorisation forudsættes at skulle finde sted efter  

 opslag fra skiftedommeren, der foretager indstilling til vedkommende  

 landsretspræsident, som derefter med sine bemærkninger indsender sagen til  

 Justitsministeriet, der beskikker den enkelte bobestyrer.
 Det er forudsat, at den autoriserede bobestyrer skal have pligt til at  

 påtage sig arbejdet med de dødsboer, der henvises til den pågældende af  

 skifteretten i autorisationsretskredsen, og at den pågældende har ret til at  

 påtage sig arbejdet med dødsboer fra en hvilken som helst retskreds.
 Autorisationen skal tilbagekaldes, såfremt den autoriserede bobestyrers  

 ret til at udøve advokatvirksomhed bortfalder.
 Stk. 2 fastsætter tre almindelige betingelser, som skal være  

 opfyldt, for at en testamentsindsat bobestyrer kan accepteres som bobestyrer.  

 Kravene i nr. 1 og 2 om, at den pågældende ikke må være  

 umyndig, under værgemål efter værgemålslovens § 5 eller under samværgemål  

 efter samme lovs § 7 og ikke må have anmeldt betalingsstandsning eller være  

 under konkurs, svarer til betingelserne for advokatbeskikkelse i  

 retsplejelovens § 119, stk. 2, nr. 1 og 2. Kravet i nr. 3 om, at den  

 pågældende ikke må være straffet på nærmere angivet måde, svarer til  

 betingelsen for advokatbeskikkelse i retsplejelovens § 121, stk. 1.
 I lovforslagets §§ 38, 39 og 41 er anført de betingelser, der skal være  

 opfyldt, for at det enkelte bo kan udleveres til en bobestyrer, og for at den  

 pågældende bobestyrer kan behandle boet til ende.
 Bestemmelsen i stk. 3 indeholder en bemyndigelsesregel til  

 justitsministeren, hvorefter denne fastsætter de øvrige betingelser, der skal  

 være opfyldt, for at en person kan fungere som bobestyrer.
I en bekendtgørelse om bobestyreres virksomhed skal således medtages mere  

 detaljerede regler om bl.a. sikkerhedsstillelse, jf. forslagets § 39, stk. 1  

 og 3, om ansvarsforsikring, jf. forslagets § 39, stk. 2 og 3, bestemmelser om  

 forvaltning af dødsboernes midler samt om tilsyn med beholdninger og  

 værdipapirer.
Endvidere forudsættes en sådan bekendtgørelse at skulle  

 indeholde nærmere regler om opbevaring af de akter og meddelelser, der indgår  

 i skiftesagen.
 Stk. 4 skaber den fornødne hjemmel for, at der kan fastsættes  

 regler om bødestraf for overtrædelser af de bestemmelser, der fastsættes  

 administrativt.
Til kapitel 9 Midlertidige foranstaltninger Lovforslagets § 12 svarer til § 12 i betænkningens lovudkast.
 I lighed med de muligheder skifteretten efter konkurslovens § 107 har for  

 antage en midlertidig bestyrer i konkursboer, giver lovforslagets § 12  

 mulighed for, at der også i dødsboer kan udpeges en midlertidig bobestyrer  

 til at varetage boets interesser i tidsrummet fra dødsfaldet, og indtil der  

 er truffet bestemmelse om boets behandlingsmåde (udsættelsesperioden).
Til § 12 Efter bestemmelsen kan skifteretten om nødvendigt udpege en autoriseret  

 bobestyrer til at varetage boets anliggender eller udføre bestemte opgaver i  

 udsættelsesperioden.
Hvorvidt en sådan midlertidig bobestyrer skal udpeges  

 eller ej, beror ganske på skifterettens vurdering.
Det er dog forudsat, at de  

 arbejdsopgaver, der nødvendiggør antagelsen af en midlertidig bobestyrer,  

 ikke er af ganske ubetydelig karakter.
Hvor forholdene tillader det, kan  

 arvinger og eventuelt tillige større kendte kreditorer tages med på råd,  

 inden en midlertidig bobestyrer udpeges.
 Hvilke opgaver, en midlertidig bobestyrer skal varetage, må i vidt omfang  

 bero på et skøn, hvor det bl.a. bør tillægges vægt, om et anliggende er af en  

 sådan karakter, at en nærmere stillingtagen kan afvente boets berigtigelse.  

 Afgørende vil det navnlig være, om der er risiko for, at boet vil lide tab,  

 såfremt der ikke straks gribes ind.
Som fremtrædende eksempler på opgaver, det bør overlades til en  

 midlertidig bobestyrer at udføre, kan nævnes registrering og sikring af boets  

 aktiver, såfremt det skønnes, at der er risiko for, at disse vil kunne gå  

 tabt ved tyveri, brand eller lignende.
Sikring af indboeffekter og andre  

 løsøreeffekter vil kunne ske ved opmagasinering og tegning af forsikring.  

 Findes der i boet let fordærvelige varer eller levende dyr, vil der ofte  

 kunne være anledning til at udpege midlertidig bobestyrer, der hurtigt kan  

 tage stilling til spørgsmål om salg af varerne m.v. og pasning, salg eller  

 aflivning af dyrene.
Endvidere vil der i boer, i hvilke der findes en igangværende virksomhed,  

 kunne være særlig anledning til at udpege en midlertidig bobestyrer.
Den  

 midlertidige bobestyrer må da sikre ledelsesforholdene og kontrollen med  

 virksomhedens aktiver.
Foreligger der gensidigt bebyrdende aftaler med  

 ansatte, leverandører eller udlejere af lokaler m.v., bør den midlertidige  

 bobestyrer om nødvendigt optage forhandlinger med de pågældende  

 medkontrahenter med henblik på en sikring af virksomhedens fortsatte drift.  

 Det forhold, at den ene kontraktspart afgår ved døden, vil kunne skabe en  

 risiko for, at medkontrahenterne under henvisning til reglerne om anticiperet  

 misligholdelse vil forsøge at frigøre sig.
Det er da den midlertidige  

 bobestyrers opgave ved forhandlinger med medkontrahenterne at søge at  

 iværksætte ordninger, der sikrer, at kontraktsforhold, der ønskes fortsat,  

 ikke bringes til ophør.
Skønner den midlertidige bobestyrer, at der ikke er  

 grundlag for, at boet indtræder i foreliggende gensidigt bebyrdende aftaler,  

 må den midlertidige bobestyrer drage omsorg for, at kontraktsforholdene  

 snarest bringes til ophør ved opsigelse, således at boets økonomiske tab  

 begrænses mest muligt.
Hvor et bo, der behandles af en midlertidig bobestyrer, klart må antages  

 at være insolvent, og hvor der foreligger behov for konkursregulering, bør  

 den midlertidige bobestyrer drage omsorg for, at spørgsmålet om boets  

 insolvens straks i medfør af forslagets § 43 forelægges for skifteretten.
Er  

 boet insolvent, træffer skifteretten afgørelse om insolvensbehandling,  

 hvorefter reglerne i konkurslovens kapitel 7 finder anvendelse.
Efter  

 omstændighederne kan skifteretten beskikke en midlertidig bobestyrer med den  

 specifikke opgave at oplyse sagen således, at stillingtagen til  

 insolvensspørgsmålet kan foretages på et forsvarligt grundlag.
 Har en tredjemand inden et bos berigtigelse indgået aftale med en  

 midlertidig bobestyrer, hvorved der er påført boet en forpligtelse, og  

 træffes der senere afgørelse om insolvensbehandling, stilles de af  

 bobestyreren godkendte krav i medfør af lovforslagets § 72, nr. 4, efter  

 konkurslovens § 93, nr. 3, jf. tillige forslagets § 72, nr. 1-3, om  

 arbejdsaftaler, leje- og forpagtningsforhold og ydelser, der er overgivet  

 efter dødsfaldet.
 Snarest muligt efter at en midlertidig bobestyrer er blevet udpeget, skal  

 skifteretten udstyre denne med en skifteretsattest, der angiver bobestyrerens  

 legitimation, jf. bestemmelsens stk. 3 . Denne kan i overensstemmelse  

 med formuleringen af stk. 1 defineres bredt, men vil også kunne begrænses til  

 nærmere specificerede opgaver.
 Skifteretten kan i medfør af bestemmelsen i særlige tilfælde træffe  

 bestemmelse om, at den midlertidige bobestyrer skal stille sikkerhed efter  

 reglerne i lovforslagets § 39.
 I tilfælde, hvor nødvendige udgifter, herunder salær til en midlertidig  

 bobestyrer, ikke kan dækkes i et bo, der sluttes ved boudlæg efter kapitel  

 12, må udgifterne betales af statskassen, jf. bestemmelsens stk. 4 .  

 Den midlertidige bobestyrers honorar fastsættes af skifteretten på grundlag  

 af en vurdering af arbejdets omfang og det opgjorte tidsforbrug.
Til kapitel 10 Legatarer Efter gældende ret sondres mellem arvinger og legatarer.
Disse begreber er  

 ikke i lovgivningen afgrænset i forhold til hinanden, og det har på den  

 baggrund været overladt til teori og praksis at foretage den nærmere  

 afgrænsning.
Praksis er herefter i hovedsagen blevet fastlagt således, at  

 den, der i henhold til testamente skal arve en bestemt angivet pengesum eller  

 bestemt angivne formuegenstande, anses som legatar, medens den, der skal arve  

 hele boet eller en brøkdel af dette eller resten af boet eller en brøkdel af  

 resten, anses som arving.
Når der sondres mellem legatarer og arvinger, skyldes dette et ønske om at  

 forenkle bobehandlingen ved at begrænse antallet af personer, som har  

 bestemmelsesret i boets anliggender.
I almindelighed ville det ikke være  

 rimeligt, om en legatar, som sædvanligvis alene skal modtage en mindre  

 pengesum eller bestemte løsøregenstande, skulle have bestemmelsesret over  

 hele boet.
Endelig følger det sædvanligvis af indholdet af de testamenter,  

 hvori indgår legatarer, at disse dækkes forud for dem, der i øvrigt skal arve  

 af boets friarv.
Er der således i boets overskud utvivlsomt dækning til  

 eventuelle tvangsarvinger og til alle legatarer, vil den måde, boet  

 administreres på, ingen betydning få for legatarerne.
I overensstemmelse  

 hermed bestemmer skifteloven, at legatarer ikke skal tage stilling til, om  

 boets gæld skal vedgås, eller til hvorledes boet i øvrigt skal behandles,  

 herunder om det skal skiftes privat eller offentligt, og at legatarer ikke  

 har stemmeret på boets skiftesamlinger eller i øvrigt bestemmelsesret i boets  

 anliggender.
 Ved lovforslaget opretholdes denne sondring mellem legatarer og arvinger,  

 idet der dog ved forslaget er tilstræbt en vis præcisering, da sondringen  

 undertiden har givet anledning til visse vanskeligheder i retsanvendelsen.
Det foreslås herefter, at legatarer som hidtil ikke skal kunne hæfte for  

 boets gæld, at legatarer normalt ikke skal have nogen indflydelse på, efter  

 hvilken skifteform boet skal behandles, og at legatarer ikke skal have  

 stemmeret på bomøderne eller i øvrigt bestemmelsesret i de af boets forhold,  

 som ikke vedrører deres eget legat.
Der henvises til forslagets bestemmelser  

 i §§ 25, stk. 1, nr. 1, 27, 29, 37, 38, 53, 55 og 56.
Lovforslaget indeholder i øvrigt forslag til en lang række bestemmelser,  

 hvorved legatarernes retlige stilling styrkes.
Der henvises herved til § 17  

 (beskikkelse af skifteværge), § 25, stk. 3 (om ret til at få meddelelse om  

 boets udlevering til privat skifte), § 28 (om privatskiftende arvingers  

 hæftelse for opfyldelse af legater), § 30, nr. 2 (hvorefter en legatar kan  

 anmode om, at boet overgår til behandling ved bobestyrer), § 45 (om adgang  

 til at gøre sig bekendt med meddelelser og oplysninger i bobestyrerboer), §  

 47 (om ret til at få meddelse om boets udlevering til behandling ved  

 bobestyrer og om retten til at arve), § 48 (om eftersøgning af legatarer), §  

 52, stk. 2 (om adgang til at gøre sig bekendt med åbningsstatus i  

 bobestyrerboer), § 53, stk. 3 (om tilsidesættelse af arvingers beslutninger,  

 der strider mod legatarers ret), § 67, stk. 1 (om afsætning af arv til  

 forsvundne legatarer), § 88, stk. 1 (om morarente ved for sen udbetaling af  

 legater), samt en række procesuelle bestemmelser, herunder især § 96 om  

 klageadgang over bobestyrere.
 Bestemmelserne i kapitel 10 svarer til §§ 13 og 14 i betænkningens  

 lovudkast.
Til § 13 Bestemmelsens stk. 1 angiver, hvem der i almindelighed skal anses  

 for at være legatar.
 Efter stk. 2 kan en arvelader ved testamente bestemme, hvorvidt  

 den, der alene skal modtage friarv, skal betragtes som arving eller legatar.  

 Bestemmelsen bygger på den betragtning, at når en arvelader ved testamente  

 ubetinget kan råde over boets friarv, som han ønsker, findes arveladeren også  

 at burde kunne bestemme, hvilken status, der skal tillægges en udarving eller  

 en legatar.
 Bestemmelsen omhandler ikke tvangsarvinger, idet en tvangsarving som led i  

 sin arveret skal have bestemmelsesret i boet, medmindre den pågældende  

 indvilliger i andet.
 Efter bestemmelsens stk. 3 kan skifteretten under nærmere  

 betingelser bestemme, at en legatar skal have stilling som arving, eller at  

 en arving skal have stilling som legatar.
 Forudsætningen for, at en legatar i situationer, der ikke er omfattet af  

 stk. 2, kan tillægges status af arving, er, at særlige grunde taler herfor.  

 Hvad der må forstås ved »særlige grunde« må bero på en konkret  

 vurdering, men bestemmelsen i stk. 3, 1. pkt., tilsigtes navnlig anvendt i  

 boer, hvor alle indsatte - som det er forekommet i praksis - ellers ville  

 være legatarer, med den konsekvens at boet ikke ville kunne skiftes privat.
Endvidere vil der kunne være tilfælde, hvor det efter boets foreløbige  

 stilling kan være tvivlsomt, om der vil blive fuld dækning til en sumlegatar,  

 og hvor denne derfor ikke umiddelbart kan påregne at modtage en »bestemt  

 angivet pengesum«.
Skifteretten vil da ligeledes kunne træffe  

 bestemmelse om, at den pågældende skal stilles som arving.
Det er generelt  

 forudsat, at skifteretten særligt vil tillægge legatarer, som skal modtage  

 mere betydningsfulde dele af boet, stilling som arvinger.
Anvendelse af reglen i stk. 3, 2. pkt., hvorefter skifteretten i visse  

 situationer også kan bestemme, at en arving skal have stilling som legatar,  

 er betinget af, at den pågældende arving enten har givet sit samtykke, eller  

 at arvingen alene skal arve en ubetydelig del af boet.
En arving, der efter  

 denne bestemmelse får status af legatar, mister ikke derved sin ret til  

 overtagelse efter vurdering.
Dette indebærer, at den pågældende skal  

 orienteres, hvis boet påtænker at afhænde genstande, således at den  

 pågældende får mulighed for at klage til skifteretten.
Til § 14 Efter gældende ret antages det, at en legatar, hvor testamentet ikke  

 bestemmer andet, skal modtage sit legat, så snart boets formueforhold  

 tillader det.
Ved forslagets § 14 ændres der herved, idet der ikke ses at kunne påvises  

 væsentlige grunde til, at legatarer skal modtage deres legat, før arvingerne  

 deler boet imellem sig.
I overensstemmelse hermed fastslår stk. 1 , at  

 legatarer først skal opfyldes, når boets øvrige aktiver deles mellem  

 arvingerne.
En legatar, der skal modtage indbo, har således krav på at  

 modtage sit legat, når indboet deles mellem arvingerne.
En legatar, der skal  

 modtage en pengesum, har krav på at modtage denne, så snart andet end indbo  

 og personlige effekter deles mellem arvingerne eller udloddes til disse.
Har arveladeren i testamentet angivet et tidligere tidspunkt for  

 opfyldelse af et legat end det, der følger af forslagets § 14, skal boet  

 respektere dette, medmindre boets likviditets- eller solvensforhold  

 suspenderer forpligtelsen.
Har arveladeren fastsat bestemmelse om  

 forrentning, det være sig som kreditrente eller som morarente, skal  

 bestemmelsen herom i tilsvarende omfang respekteres.
 Misligholder privatskiftende arvinger deres pligt til at dække legatarer,  

 hæfter arvingerne over for legatarerne på samme måde, som arvingerne hæfter  

 for boets ubetalte gæld, jf. herved forslagets § 28.
Skifteretten kan under særlige omstændigheder bestemme, at en legatar skal  

 have opfyldt sit legat på et tidligere tidspunkt.
Dette vil eksempelvis kunne  

 være aktuelt, hvor arvingerne under et privat skifte undlader at dele boet  

 imellem sig, efter at boopgørelse er udfærdiget og indsendt.
 Efter forslagets § 88, stk. 1, har en ikke dækket sumlegatar ret til  

 sædvanlig morarente fra det tidspunkt, hvor den pågældende havde krav på  

 dækning efter § 14.
Til kapitel 11 Skifteværger Bestemmelserne i kapitel 11 indeholder forslag til et nyt  

 repræsentationssystem i skiftesager.
Formålet hermed er at skabe et effektivt  

 og hurtigvirkende system uden unødige formaliteter, der skal sikre en  

 betryggende varetagelse af de impliceredes interesser.
Efter de gældende regler er der i en række situationer mulighed for at  

 beskikke værge for arvinger i skiftesager.
Disse regler kan imidlertid ikke  

 anses for videre hensigtsmæssige, idet de dels bevirker, at skifterne under  

 tiden forsinkes væsentligt, dels at en række skifter, der ellers ville kunne  

 foretages privat, må gå til offentlig skiftebehandling.
 Der henvises i øvrigt til lovforslagets almindelige bemærkninger, hvor der  

 nøjere er redegjort for de overvejelser, der danner grundlag for  

 lovforslagets bestemmelser om skifteværger.
 Om de særlige hæftelsesregler, der gælder for arvinger, der ved boets  

 udlevering er repræsenteret ved værge eller skifteværge, henvises til  

 forslagets § 27, stk. 2.
Til § 15 Bestemmelsens stk. 1 angiver de situationer, hvor beskikkelse af en  

 skifteværge er obligatorisk, jf. dog stk. 6.
 Skifteretten skal i hvert enkelt tilfælde vurdere, om der foreligger en  

 situation, der gør beskikkelse af skifteværge påkrævet.
I skiftesager har skifteretten vejledningspligt og pligt til at påse, at  

 betingelserne for et bos berigtigelse foreligger, herunder at arvinger og  

 eventuel efterlevende ægtefælle tiltræder valget af behandlingsmåde.
Enhver  

 oplysning om, at en arving eller ægtefælle ikke kan varetage sine interesser  

 under skiftet, bør derfor føre til, at skifteretten undersøger spørgsmålet  

 nøjere og om fornødent af egen drift tager initiativ til at beskikke en  

 skifteværge.
Enhver fysisk person, der opfylder kravene i værgemålsloven, kan beskikkes  

 som skifteværge.
I en række situationer vil beskikkelse af en advokat kunne  

 være hensigtsmæssig.
Dette vil til eksempel kunne være tilfældet, hvor der  

 skal iværksættes en eftersøgning af en arving.
 Ifølge bestemmelsens nr. 1 og 2 skal skifteværge beskikkes, såfremt  

 det ikke vides, om arvingen er i live, eller såfremt arvingens opholdssted er  

 ukendt.
Bestemmelsen forudsættes anvendt, uanset om der er forløbet lang tid,  

 siden man sidst har hørt fra arvingen, og uanset om betingelserne for at  

 afsige dødsformodningsdom eller kendelse om dødsfald måtte foreligge.
Det  

 anses i så henseende for vigtigt, at boet kan berigtiges uden forsinkelse.  

 Efter forslagets § 16, stk. 2, påhviler det i privatskiftede boer  

 skifteværgen at lade arvingen eftersøge, således at det så vidt muligt inden  

 boets afslutning kan fastslås, om arvingen er i live, eller hvor arvingen  

 opholder sig.
Er spørgsmålet uafklaret ved skiftets slutning, må der gåes  

 frem efter reglerne i lov om borteblevne.
Er der reel tvist om, hvorvidt en person er arving eller ej, kan der ikke  

 beskikkes en skifteværge for den pågældende.
I sådanne situationer kan boet  

 ikke skiftes privat, men må udleveres til bobestyrer.
Skifteværgebeskikkelse  

 er således alene en retsgaranti for utvivlsomme arvinger.
Efter nr. 3 skal der beskikkes skifteværge for et ufødt barn.  

 Bestemmelsen er medtaget, da reglerne om forældremyndighed og værgemål i  

 værgemålsloven først gælder fra fødslen.
Efter arvelovens § 5 tilkommer  

 arveret den, der er avlet inden arveladerens død, og som senere fødes  

 levende.
Det er forudsat, at et skifte kan påbegyndes inden barnets fødsel.
Efter bestemmelsens nr. 4 skal skifteværge beskikkes, såfremt  

 arvingen på grund af legemlig sygdom eller psysisk svækkelse ikke kan  

 varetage sine interesser under boets behandling.
Psykisk handicappede  

 personer anses for at være omfattet af formuleringen.
Der stilles ikke krav  

 om bestemte former for dokumentation for tilstanden.
I langt de fleste  

 praktisk forekommende tilfælde vil det være helt utvivlsomt, at den  

 pågældende arving befinder sig i en situation som den i bestemmelsen  

 beskrevne.
Et krav om lægeerklæring i alle disse tilfælde ville derfor  

 medføre forsinkelse og fordyrelse af bobehandlingen.
Den pågældende arvings  

 helbredsmæssige tilstand skal imidlertid godtgøres, men det overlades til  

 skifterettens skøn at afgøre de nærmere krav til dokumentationen.
Oplyses det  

 f.eks., at arvingen på grund af alderdomssvækkelse er dybt senil, og har  

 arvingen bopæl på et statshospital, et psykiatrisk plejehjem, eller et  

 plejehjem, vil tilstanden kunne søges verificeret ved indhentelse af en  

 erklæring fra institutionen, jf. forslagets § 15, stk. 3. Er der tvivl om den  

 pågældende arvings tilstand eller om dokumentationen for denne, kan  

 skifteretten gå flere veje.
Skifteretten kan anmode den pågældende om at give  

 møde i skifteretten eller lade en autoriseret bobestyrer tage en samtale med  

 den pågældende og få undersøgt, om den pågældende ønsker en skifteværge  

 beskikket, jf. bestemmelsen i nr. 5. Ønsker den pågældende ikke en  

 skifteværge beskikket, og finder skifteretten det nødvendigt, at den  

 pågældende repræsenteres under skiftet, kan skifteværge ikke beskikkes, uden  

 at der foreligger en lægeerklæring.
Beskikkelse af skifteværge efter bestemmelsens nr. 5 forudsætter,  

 at arvingen på grund af uerfarenhed, svækket helbred eller anden lignende  

 tilstand eller fravær har behov for bistand, og at arvingen selv ønsker en  

 skifteværge.
Det forhold, at arvingen selv skal samtykke i, at skifteværge  

 beskikkes, bevirker, at der som regel ikke vil være behov for en nærmere  

 dokumentation for arvingens tilstand.
Bestemmelsen finder anvendelse på de  

 samme tilfældegrupper, som det efter værgemålslovens § 7 er muligt at  

 beskikke samværge for, idet bestemmelsen i lovforslaget dog derudover  

 medtager de tilfælde, hvor arvingen er midlertidigt fraværende og ikke ønsker  

 at give andre skiftefuldmagt.
Skifteretten bør være opmærksom på, at  

 skifteværgeordningen ikke misbruges, således at arvinger får en advokat som  

 repræsentant uden at være forpligtiget til at betale sædvanligt vederlag for  

 bistanden.
Bestemmelsens nr. 6 dækker en række tilfælde svarende til de, der  

 er omfattet af værgemålslovens § 47. Hvorvidt en værge har interesser, der  

 under skiftet vil kunne komme i strid med arvingens, må vurderes fra sag til  

 sag.
Mulighed for interessekonflikt vil dog formentlig altid foreligge, hvis  

 værgen og arvingen begge er arvinger i samme bo.
Efter bestemmelsen nr. 7 skal skifteværge beskikkes, såfremt  

 arvingens værge midlertidigt er forhindret i at varetage arvingens  

 interesser.
En sådan situation vil navnlig kunne foreligge, hvis værgen er  

 syg eller bortrejst i længere tid.
 Bestemmelsens nr. 8 foreskriver endvidere, at beskikkelse skal ske,  

 hvis arvingen midlertidigt er uden fast værge, f.eks. fordi værgen er død,  

 eller værgemålet er frataget værgen, og en ny forældremyndighedsindehaver  

 eller værge endnu ikke - foreløbigt eller endeligt - er udpeget eller  

 beskikket.
 Er arvingen en fond, en forening eller et selskab m.v. under stiftelse,  

 skal der efter bestemmelsens nr. 9 beskikkes skifteværge for arvingen.  

 Værgen skal da varetage arvingens interesser, indtil der er etableret en  

 bestyrelse eller et andet tilsvarende organ, der kan handle for arvingen.
Efter stk. 2 har skifteretten en fakultativ adgang til at beskikke  

 en skifteværge for den arving, der blot forholder sig passsiv over for  

 henvendelser om boets behandling.
I praksis foreligger undertiden sager, hvor  

 det ikke er muligt at få reaktioner fra en arving, selvom dennes identitet og  

 bopæl kendes.
Passiviteten kan have mange årsager, der kan strække sig fra  

 inhabilitet over særhed til modvilje mod eller mistillid til boets øvrige  

 arvinger.
Det findes ønskeligt, at der af hensyn til de øvrige arvinger i  

 sådanne tilfælde kan beskikkes en skifteværge for den passive arving.  

 Skifteværgen må da såvidt muligt inden boets berigtigelse ved samtale med den  

 pågældende arving undersøge, hvad arvingens passivitet skyldes.
Afklares det,  

 at arvingen er habil men har mistillid til et privat skifte, må boet gå til  

 bobestyrerbehandling.
Den beskikkede skifteværge vil da om nødvendigt på  

 hensigtsmæssig måde kunne varetage den passive arvings interesser under  

 bobestyrerskiftet, i det omfang passiviteten fortsætter.
Har den passive  

 arving ikke mistillid til, at boet skiftes privat, udelukker forslaget ikke,  

 at der skiftes privat med skifteværgen som repræsentant for den passive  

 arving.
 Er den passive arving boets eneste arving, vil der også kunne være behov  

 for beskikkelse af en skifteværge, men boet må i så fald behandles ved  

 bobestyrer, jf. forslagets § 25, stk. 1, nr. 3.
Efter bestemmelsens stk. 3 skal der så vidt muligt, inden  

 skifteværge beskikkes, indhentes en udtalelse fra arvingen, fra den  

 institution, arvingen eventuelt har bopæl på, eller om nødvendigt indhentes  

 en lægeerklæring.
Det er herved forudsat, at det bør undersøges, om den  

 pågældende samtykker i, at skifteværge beskikkes.
Bestemmelsen svarer derved  

 delvist til værgemålslovens § 19. Der henvises i øvrigt til bemærkningerne  

 til bestemmelsen i stk. 1, nr. 4.
Stk. 4 foreskriver, at beskikkelse af skifteværge foretages af den  

 skifteret, hvorunder boet hører.
Reglen finder også anvendelse, hvis arvingen  

 er bosat i udlandet.
 Efter bestemmelsens stk. 5 påhviler det skifteretten at drage  

 omsorg for, at der så vidt muligt gives arvingen meddelelse om beskikkelsen.  

 Reglen skal også anvendes, hvor der kan være tvivl om, hvorvidt den  

 pågældende forstår underretningens indhold.
Bestemmelsen i stk. 6 , hvorefter beskikkelse af skifteværge kan  

 undlades, hvis en arving ingen udsigt har til arv, er ny i forhold til  

 betænkningens lovudkast.
Er boet insolvent, eller skal det udlægges til  

 ægtefællen eller som boudlæg, således at den, der i øvrigt skulle have haft  

 beskikket en skifteværge, intet arver, er beskikkelse af skifteværge åbenbart  

 overflødig.
Til § 16 Efter bestemmelsens stk. 1 varetager skifteværgen i det omfang,  

 arvingen eller dennes værge er forhindret heri, arvingens interesser under  

 boets behandling.
Skifteværgens virksomhed ophører således fra det øjeblik,  

 hindringen for, at arvingen eller dennes værge selv kan optræde under  

 bobehandlingen, bortfalder.
Skifteværgens virksomhed ophører derfor i  

 tilfælde, hvor en fraværende arving dukker op, hvor en arving, der tidligere  

 var syg, nu er rask nok til selv at varetage sine interesser, hvor en  

 mindreårig arving bliver myndig eller får en fast værge, hvor en fond m.v.  

 får en bestyrelse, der kan tegne fonden, eller hvor en passiv arving begynder  

 at tage del i bobehandlingen.
Nogen tilbagekaldelse af beskikkelsen kræves  

 ikke, for at arvingen selv kan optræde under bobehandlingen.
Indtræder der på  

 ny en forhindring for arvingen, tiltræder skifteværgen igen.
 Om nødvendigt må en arving, der er ude af stand til at handle  

 fornuftsmæssigt og i øvrigt opfylder betingelserne derfor, underlægges  

 værgemål efter værgemålslovens § 5 og fratages handleevnen efter  

 værgemålslovens § 6.
 I boer, der behandles ved bobestyrer, vil bobestyreren efter  

 omstændighederne i medfør af forslagets § 53, stk. 3, kunne tilsidesætte en  

 beslutning truffet af en eller flere arvinger, hvis beslutningen er åbenbart  

 uhensigtsmæssig eller strider mod nogens ret.
Hvor en skifteværge er beskikket med hjemmel i forslagets § 15, stk. 1,  

 nr. 1 og 2, påhviler det i privatskiftede boer skifteværgen efter stk.  

 2 at lade arvingen eftersøge og så vidt muligt at tilvejebringe  

 oplysninger om, hvorvidt den pågældende er i live, eller hvor den pågældende  

 befinder sig.
Skifteretten skal bistå skifteværgen i forsøget på at få  

 tilvejebragt de fornødne oplysninger.
Det er forudsat, at der ligesom efter  

 gældende ret skal være mulighed for at indkalde arvinger ved et  

 ikke-præklusivt arveproklama.
 I boer, der behandles ved bobestyrer, eftersøges arvinger af bobestyreren,  

 jf. forslagets § 48.
Finder skifteværgen, at der efter bobehandlingens afslutning vil være  

 behov for etablering af almindeligt værgemål for arvingen, skal skifteværgen  

 efter stk. 3 snarest muligt indberette dette til skifteretten.
Det  

 påhviler herefter skifteretten at tage initiativ til, at den pågældende  

 kommer under værgemål efter værgemålslovens § 5 eller under samværgemål efter  

 værgemålslovens § 7. Skifteretten har imidlertid ingen mulighed for selv at  

 fremsætte anmodning om værgemål over for statsamtet.
Dette følger af  

 værgemålslovens § 16, der udtømmende angiver, hvem der kan fremsætte  

 anmodning.
Skifteretten må derfor få en af disse personer eller myndigheder  

 til at fremsætte anmodningen om værgemål.
Mest naturligt kunne anmodningen  

 fremsættes gennem nærstående til arvingen eller gennem politimesteren.
 Er anmodning om værgemål ikke færdigbehandlet ved bobehandlingens  

 slutning, skal skifteretten drage omsorg for, at arven til den pågældende  

 deponeres eller anbringes efter reglerne i lov om borteblevne, indtil en  

 eventuel fast værge kan kvittere for modtagelse af arven.
Efter bestemmelsens stk. 4 kan skifteværgen få nødvendige udlæg  

 dækket og tillægges et rimeligt vederlag for sit arbejde.
Beløbene afholdes  

 af arvingen, men kan om nødvendigt dækkes af statskassen.
Denne sidste  

 mulighed er ny i forhold til betænkningens udkast.
En række høringssvar har  

 peget på, at der kan forekomme situationer, hvor arvingen, for hvem der er  

 beskikket skifteværge, ingen midler har til at betale skifteværgen, og hvor  

 manglende honorering af denne som følge heraf vil kunne forekomme åbenbart  

 urimeligt.
Justitsministeriet har på den baggrund fundet det rigtigst at give  

 mulighed for, at udgiften til skifteværge efter skifterettens bestemmelse kan  

 afholdes af statskassen.
Der er herved lagt vægt på, at anvendelsen af denne  

 mulighed kun må anses for påkrævet undtagelsesvis, idet der almindeligvis  

 intet behov er for at beskikke skifteværge for en person, der intet skal  

 modtage i arv, jf. herved forslagets § 15, stk. 6.
 Det påses ved revisionen af boopgørelsen, at udlæg og vederlag kan  

 godkendes, jf. § 79, stk. 5. Der henvises til forslagets § 89, jf. § 102,  

 stk. 3.
 I tilfælde, hvor familiemedlemmer er beskikket som skifteværger, bør  

 vederlag kun undtagelsesvis tillægges disse.
Stk. 5 foreskriver, at reglerne i værgemålslovens § 12 om  

 fratagelse af værgebeskikkelsen, hvis værgen har misbrugt sin stilling eller  

 i øvrigt har vist sig uegnet til hvervet, og om beskikkelsens bortfald, hvis  

 værgen selv kommer under værgemål, finder tilsvarende anvendelse for  

 skifteværger.
Endvidere foreskrives det, at reglerne i værgemålslovens § 24,  

 hvorefter værgen inden for hvervets omfang skal varetage interesserne for  

 den, der er under værgemål, finder tilsvarende anvendelse for skifteværger.  

 Det samme gælder reglen i værgemålslovens § 27, hvorefter værgen ikke kan  

 forpligte den, der er under værgemål, ved kaution eller anden  

 sikkerhedsstillelse for tredjemands gæld.
Skifteværgen skal i væsentlige  

 anliggender så vidt muligt indhente erklæring fra arvingen, hvis denne er  

 fyldt 15 år, og - såfremt arvingen har en ægtefælle, med hvem arvingen  

 samlever - tillige fra denne, jf. henvisningen til værgemålslovens § 26.  

 Endelig er også bestemmelsens i værgemålslovens § 31 om værgens  

 erstatningsansvar gjort tilsvarende anvendelig for skifteværger.
Til § 17 Efter bestemmelsen kan skifteretten beskikke en skifteværge for en  

 legatar, såfremt forholdene gør dette påkrævet.
Forslaget om at beskikke skifteværge for legatarer forudsættes alene  

 anvendt i undtagelsestilfælde.
Legatarer har ingen beslutningsmyndighed i  

 boet, men der kan foreligge tilfælde, hvor retten til legatet er omtvistet,  

 og hvor der derfor er behov for en repræsentation.
Til kapitel 12 Boudlæg uden skiftebehandling Findes der i et dødsbo ikke midler til at dække andre udgifter end  

 begravelsesudgifterne, kan skifteretten efter den gældende bestemmelse i  

 skiftelovens § 10, stk. 1, straks udlægge, hvad der findes i boet, til den  

 som har bekostet eller vil bekoste begravelsen.
Efter lovens § 10, stk. 2,  

 kan skifteretten tillige udlægge aktiver, som ikke medgår til dækning af  

 begravelsesudgifter, men som er af så ringe værdi, at de ikke kan dække  

 omkostningerne ved en bobehandling, eller hvis værdi står i åbenbart  

 misforhold til omfanget af det arbejde, som en bobehandling vil kræve.
Justitsministeriet kan tiltræde Skiftelovsudvalgets anbefaling af, at de  

 gældende regler om slutning af mindre boer uden skiftebehandling udformes  

 mere rationelt dels ved, at kredsen af mindre boer, som skal kunne sluttes  

 uden skiftebehandling, udvides, dels ved at det nødvendige arbejde med disse  

 boers berigtigelse til en vis grad begrænses.
Ved forslagets § 18 fastsættes  

 en generel værdigrænse for det overskud, der kan udlægges til afdødes  

 nærmeste efterladte.
Derved overflødiggøres den del af retternes hidtidige  

 arbejde, der har bestået i at undersøge, hvilken bobehandlingsform, der efter  

 boets formue- og arveforhold ellers skulle anvendes, og hvad bekostningen ved  

 en sådan bobehandling ville være.
Ved lovforslaget begrænses arbejdet med  

 berigtigelsen til at afgøre, om aktivernes friværdi efter fradrag af rimelige  

 udgifter ved begravelsen og boets behandling ligger inden for den i loven  

 fastsatte værdigrænse samt til at konstatere, hvem der er afdødes nærmeste  

 efterladte.
Det foreslås således, at der fastsættes en legal værdigrænse, der for  

 tiden passende findes at kunne ansættes til 25.000 kr., idet der da  

 gennemsnitligt ikke i nævneværdigt omfang vil gå noget fra kreditorerne eller  

 fra de fjernere arvinger.
Værdigrænsen er derved i lovforslaget fastsat lidt  

 lavere, end hvad der er foreslået i betænkningen, hvor der opereres med en  

 værdigrænse på 30.000 kr.
Justitsministeriet finder, at den udvidede adgang  

 til boudlæg (begravelsesudlæg) i forhold til gældende ret fremstår mere  

 rimelig med en beløbsgrænse på 25.000 kr., idet der må henses til, at grænsen  

 efter forslaget i modsætning til gældende ret relaterer sig til ubehæftede  

 aktiver, efter at begravelsesudgifterne er afholdt.
Samtidig findes  

 det også at burde tillægges betydning, at der ved forslaget til regler om  

 forenklet privat skifte er skabt mulighed for en summarisk skifteform, der  

 kan bringes i anvendelse ved skifte af en række af de mindre boer.
 Ved lovforslaget lægges op til, at værdigrænsen løbende ændres af  

 justitsministeren efter en reguleringsmekanisme, som svarer til den, der er  

 fastsat ved retsplejelovens § 330 a vedrørende de økonomiske betingelser for  

 fri proces.
 Betegnelsen begravelsesudlæg foreslås samtidig erstattet af udtrykket  

 boudlæg, idet derved klarere angives, at hele boets aktivmasse, herunder også  

 et eventuelt overskud, udlægges, og at videre skiftebehandling derefter  

 bortfalder.
Når betingelserne for udlæg efter de foreslåede regler er opfyldt, bør  

 denne slutningsmåde i almindelighed være obligatorisk, idet hverken afdødes  

 kreditorer, arvinger, legatarer eller det offentlige i så fald har  

 tilstrækkelig interesse i en bobehandling.
Undtagelse derfra bør dog gælde,  

 såfremt kreditorerne ønsker et insolvent dødsbo behandlet efter reglerne i  

 forslagets § 70 om insolvente boer, således at omstødelse kan finde sted over  

 for afdødes dispositioner og kreditorbegunstigelser m.v.
Endvidere vil der  

 kunne forekomme enkelte boer med en så betydelig behæftet aktivmasse, at de  

 pårørende, kreditorerne eller statskassen bør kunne forlange en egentlig  

 skiftebehandling, jf. forslagets § 18, stk. 3, med bemærkninger.
 En efterlevende ægtefælle har ikke ret til ved siden af eller forud for  

 boudlæg at udtage aktiver efter reglerne i arvelovens § 7 a og § 7 b.
 Bestemmelserne i lovforslagets kapitel 12 svarer i al væsentlighed til §§  

 18-21 i betænkningens lovudkast.
Til § 18 Bestemmelsens stk. 1 angiver, at et bo som hovedregel sluttes ved  

 boudlæg, såfremt værdien af boets aktiver efter fradrag af rimelige udgifter  

 ved begravelsen og boets behandling og af gæld, der er sikret ved pant eller  

 på anden tilsvarende måde, ikke overstiger 25.000 kr.
 Beløbsgrænsen på 25.000 kr. reguleres løbende af justitsministeren i  

 overensstemmelse med reglerne i forslagets § 21.
Inden et boudlæg kan finde sted, udarbejdes der en fortegnelse over boets  

 aktiver, der indeholder værdiansættelser af disse.
I aktivfortegnelsen  

 optages alle aktiver, der har en realisationsværdi.
Hvor der må ske en  

 ansættelse af realisationsværdien for et aktiv, påhviler det skifteretten -  

 eventuelt med bistand fra en sagkyndig - at påse, at værdiansættelsen er  

 korrekt.
 Var afdøde gift, og var der formuefællesskab eller skilsmissesæreje, må  

 begge ægtefællers fælleseje samt førstafdødes eventuelle fuldstændige særeje  

 tages i betragtning.
 Har ægtefællerne alene haft fælleseje eller skilsmissesæreje  

 , der bliver fælleseje ved den førstafdøde ægtefælles død, er retsstillingen  

 følgende:
 Overstiger værdien af begge ægtefællers aktiver ikke rimelige  

 begravelsesomkostninger med mere end højst 25.000 kr., kan hele boet udlægges  

 til den efterlevende ægtefælle.
Boudlæg til den efterlevende ægtefælle kan dog ved korrekte  

 beregninger finde sted i noget videre omfang.
Førstafdødes bodel skal opgøres  

 efter lovforslagets § 18, stk. 1. Dette indebærer en opgørelse af værdien af  

 afdødes samlede aktiver med fradrag af rimelige udgifter ved begravelsen samt  

 af gæld, der er sikret ved pant eller på lignende måde.
Hertil kommer en  

 beregning af afdødes krav på boslod hos den efterlevende ægtefælle.
 Derimod skal der ikke beregnes boslodsret til den efterlevende, fordi der  

 ikke skal ske opgørelse af den førstafdødes øvrige gæld, og fordi den  

 efterlevendes ret ikke tilsidesættes, når efterlevende selv modtager boudlæg.
Boslodskravet beregnes på sædvanlig måde.
Det betyder, at værdien af hele  

 den efterlevendes gæld, som den efterlevende fremdeles hæfter for, skal  

 fradrages i værdien af den efterlevendes aktiver.
Den efterlevendes gæld skal  

 således medregnes fuldt ud, da den ikke berøres af boudlægget.
Den  

 efterlevende ægtefælle skal derfor afstå halvdelen af den positive nettoværdi  

 af sin bodel til den førstafdødes bo med dækningsadgang for førstafdødes  

 kreditorer.
 Boudlæg vil herefter kunne finde sted, hvis nettosummen iflg. § 18, stk.  

 1, - opgørelsen af førstafdødes fællesejemidler sammenlagt med halvdelen af  

 den efterlevende ægtefælles positive nettobodel ikke overstiger 25.000 kr.
En række eksempler, hvor forskellige formueordninger er forudsat, kan  

 illustrere reglerne.
Havde ægtefællerne alene fælleseje eller skilsmisse  

 særeje gælder følgende:
 Eksempel 1:
I ægteskabet mellem M og H var der fælleseje.
Ved M's død er hans eneste  

 aktiv en bankbog med et indestående på 15.000 kr.
Omkostningerne ved M's  

 begravelse udgør 15.000 kr., hvorefter overskuddet beregnet efter  

 lovforslagets § 18, stk. 1, udgør 0 kr.
H ejer værdier for 60.000 kr. og har  

 ingen gæld.
Hendes nettobodel udgør således 60.000 kr., hvoraf M's bo har  

 krav på de 30.000 kr. som boslodsandel.
Da overskuddet efter § 18, stk. 1,  

 tillagt boslodsandelen fra H herefter overstiger 25.000 kr., kan boudlæg ikke  

 finde sted.
 Eksempel 2:
I ægteskabet mellem M og H var der fælleseje.
Ved M's død udgør værdien af  

 hans aktiver 40.000 kr., mens værdien af pantegæld og begravelsesomkostninger  

 udgør 55.000 kr.
En opgørelse efter § 18, stk. 1, fører således til et  

 underskud på 15.000 kr.
I H's nettobodel er der et overskud på 70.000 kr.,  

 hvoraf halvdelen nemlig 35.000 kr. tilgår M's bo ved boslodsudveksling.
M's  

 bo består herefter af en negativ saldo på 15.000 kr. (underskuddet efter §  

 18, stk. 1) men tillægges boslodsandelen på 35.000 kr., hvorefter boet på  

 20.000 kr. kan berigtiges til boudlæg.
 Eksempel 3:
I ægteskabet mellem M og H var der fælleseje bortset fra en en fast  

 ejendom, der var gjort til H's skilsmissesæreje og et værdipapirdepot, der  

 var gjort til M's skilsmissesæreje.
Ved M's død udgør aktiverne i hans bodel  

 10.000 kr, mens skilsmissesærejet har en værdi af 12.000 kr. ialt 22.000 kr,  

 hvori omkostningerne ved M's begravelse på 17.000 kr. skal fradrages.  

 Overskuddet beregnet efter § 18, stk. 1, udgør således 5.000 kr.
Nettoandelen  

 af H's bodel udgør friværdien i ejendommen på 25.000 kr. og yderligere 5.000  

 kr., således at H's samlede nettobodel udgør 30.000 kr.
Heraf tilfalder de  

 15.000 kr.
M's bo ved boslodsudveksling.
M's bo udgør herefter ialt 20.000  

 kr. og kan berigtiges til boudlæg.
 I de tilfælde, hvor ægtefællerne har (eller ved dødsfaldet får)  

 fuldstændigt særeje, foretages beregningerne af, om boudlæg kan finde sted  

 efter følgende principper:
 Den efterlevende ægtefælles fuldstændige særeje holdes ude fra boudlægget,  

 fordi den efterlevende som ved et skifte beholder dette særeje.
Førstafdødes fuldstændige særeje indgår derimod i beregningen efter  

 lovforslagets § 18, stk. 1. Dette betyder, at det fuldstændige særejes  

 aktiver fratrukket en eventuel pantegæld m.v. og begravelsesomkostninger  

 indgår i opgørelsen.
Der er imidlertid intet i vejen for, at den førstafdøde  

 ægtefælles særbo og fællesbo som hidtil behandles hver for sig, således at  

 det ene bo skiftes, og det andet bo udlægges ved boudlæg.
 Eksempel 4:
Ægtefællerne M og H har fuldstændigt særeje.
Ved M's død udgør hans  

 fuldstændige særeje efter fradrag af begravelsesomkostninger netto 10.000  

 kr., mens H's fuldstændige særeje udgør 750.000 kr.
M har ikke noget krav på  

 boslod hos H, og M's bo, der ikke overstiger 25.000 kr., kan således  

 berigtiges til boudlæg.
 Eksempel 5:
I ægteskabet mellem M og H er der fælleseje bortset fra, at M ejer en fast  

 ejendom som fuldstændigt særeje.
Ved M's død udgør ejendommens friværdi  

 600.000 kr., mens M's andel af fællesboet fratrukket pantegæld m.v. og  

 begravelsesomkostninger ialt udgør 15.000 kr.
H's bodel er på netto 10.000  

 kr, hvoraf de 5.000 kr. ved boslodsudveksling skal afstås til M's bo.
M's  

 andel af fællesboet udgør herefter ialt 20.000 kr., der kan berigtiges til  

 boudlæg.
M's særbo på 600.000 kr. må derimod underkastes et egentligt skifte.
Ved såkaldt kombinationssæreje (skilsmissesæreje med fuldstændigt særeje  

 for en ægtefælle ved den ene - men ikke ved den andens - død som den  

 førstafdøde), bliver ejerægtefællens særeje enten fælleseje eller  

 fuldstændigt særeje ved den førstafdøde ægtefælles død.
Kombinationssærejet  

 indgår således blot i de foran anførte beregninger.
 Overtages fællesboet af en efterlevende ægtefælle til uskiftet bo, kan  

 aktiver, der var den afdøde ægtefælles fuldstændige særeje, i givet fald som  

 hidtil udlægges særskilt ved et boudlæg.
Det er forudsat, at boer, hvor afdøde ingen aktiver efterlader sig, som  

 hidtil teknisk kan sluttes med en konstatering deraf uden udlæg af aktiver.  

 Det bemærkes dog, at der efter de gældende regler i lov om offentlig  

 sygesikring i anledning af næsten ethvert dødsfald ydes en begravelseshjælp,  

 hvorfor det oprindelige grundlag for skifteformen »intet efterladt«  

 ikke længere synes at være til stede.
Udbetales der således en  

 begravelseshjælp, forekommer det mest naturligt at bruge reglerne om boudlæg.
Det forudsættes også, at der som efter gældende ret ikke skal foretages  

 skatteansættelse af mellemperioden, medmindre en efterlevende ægtefælle  

 undtagelsesvis anmoder derom.
Det betyder bl.a., at indberetning til  

 skattemyndighederne om boets aktiver og passiver kan undlades.
 De begravelsesudgifter, der efter bestemmelsen i stk. 1 er berettigede som  

 boudgifter, er i overensstemmelse med hidtidig fulgt praksis primært rimelige  

 udgifter til bedemand, ligklæder, kiste eller urne, rustvognskørsel,  

 annoncering af dødsfaldet, takkekort, pyntning af kirken og kisten, kirkens  

 personale, korsang, bespisning af følget, køb og anlæg af gravsted, graver,  

 gravsten og vedligeholdelse af gravstedet i fredningsperioden.
 Udgifterne til boets behandling omfatter eventuelt gebyr for boets  

 berigtigelse samt eventuelle udgifter til vurderinger.
En person, der får udlagt et bo, må respektere trediemands tingligt  

 beskyttede ret over boets aktiver.
Ved afgørelsen af, om et bo skal  

 berigtiges som boudlæg, må der derfor i det enkelte aktivs værdi ske fradrag  

 for gæld, der er sikret i aktivet ved pant eller på anden tilsvarende måde.  

 Sidestillet med pant er gyldigt ejendomsforbehold og tingligt sikrede udlæg  

 samt modregningsret.
Medmindre der er tale om en aftalt modregningsadgang, må  

 de almindelige modregningsbetingelser være opfyldte på tidspunktet for boets  

 berigtigelse.
Ved opgørelsen af særlig sikrede fordringer, må disse ansættes  

 til det beløb, fordringerne kan indfries med på berigtigelsestidspunktet.
Bestemmelsen i stk. 2 giver mulighed for, at boudlæg under ganske  

 særlige omstændigheder kan finde sted, selv om værdigrænsen i stk. 1  

 overskrides.
Bestemmelsens tilsigtede anvendelsesområde er primært de  

 situationer, hvor der i et bo er et betydeligt antal kreditorer, og hvor  

 udgifterne ved en egentlig bobehandling vil overstige boets overskud, selv om  

 overskuddet er på mere end 25.000 kr.
Der går i så fald intet fra  

 kreditorerne.
 Ved den foreslåede formulering af bestemmelsen tilkendegives, at der  

 generelt bør udvises endog meget stor tilbageholdenhed med at tillade  

 boudlæg, hvis værdigrænsen på 25.000 kr. er overskredet.
I visse tilfælde vil betingelserne for boudlæg efter stk. 1 kunne  

 foreligge, selv om aktivernes bruttoværdi er betydelig, idet aktiverne i  

 væsentligt omfang er behæftet med tingligt sikret gæld m.v.
Udgangspunktet er  

 som efter gældende ret, at boudlæg også skal kunne finde sted i sådanne  

 tilfælde, men der vil da jævnligt kunne være berettiget tvivl om, hvilken  

 realisationsværdi aktiverne har, f.eks. hvor indehaveren af en  

 vognmandsforretning med flere kostbare vogntog er død, og vognene er behæftet  

 med restgæld i henhold til ejendomsforbehold, eller hvor der til boets  

 aktiver hører en fast ejendom behæftet med gæld.
Hensynet til de impliceredes  

 interesser vil i sådanne situationer ofte gøre det ønskeligt, at de  

 pågældende aktivers realisationsværdi fastslås på betryggende måde under en  

 egentlig bobehandling.
Reglen i stk. 3 tilgodeser i første række  

 sådanne tilfælde.
Fremsætter en kreditor, en af de efterladte eller en arving  

 ønske derom, kan skifteretten i givet fald træffe bestemmelse om, at boet  

 skal behandles efter lovens øvrige regler.
Afgørelsen må træffes på grundlag  

 af et skøn over usikkerheden om de pågældende aktivers realisationsværdi,  

 hvor det vil være vejledende, om det kan antages, at aktivet eventuelt  

 realiseres sådan, at betingelserne for boudlæg efter stk. 1 ikke længere  

 ville være opfyldt.
Sådan bestemmelse kan tillige træffes, hvor der i øvrigt  

 er tvivl om, hvorvidt betingelserne for boudlæg efter stk. 1 er opfyldt,  

 navnlig hvor der er tvivl om gyldigheden af et ejendomsforbehold eller om,  

 hvorvidt en panteret er sikret over for kreditorerne, eller om størrelsen af  

 en tinglig sikret gæld.
Til § 19 Bestemmelsens stk. 1 fastslår, hvem boudlægget kan gives til.
Som  

 udgangspunkt bør udlæg ske til afdødes nærmeste efterladte.
Ved afgørelsen  

 af, hvem der som afdødes nærmeste efterladte skal have ret til udlæg af et  

 overskud, foreslås det, at hovedvægten ikke lægges på, hvem der efter de  

 arveretlige regler var afdødes arvinger, men at udlægget i stedet sker ud fra  

 vurderinger af, hvem som stod afdøde nærmest.
Dette vil ofte være den eller  

 dem, som har varetaget afdødes interesser, f.eks. gennem pleje under sygdom  

 eller på anden lignende måde, og som har truffet bestemmelse om begravelsen  

 og bestilt denne.
Afgørelsen af, hvem der er afdødes nærmeste efterladte, må  

 således i hvert enkelt tilfælde afgøres på grundlag af en konkret vurdering  

 af afdødes forhold.
Heri kan tillige indgå eventuelle testamentariske  

 indsættelser fra afdøde.
 Var den afdøde gift, eller levede den afdøde i et registreret partnerskab,  

 i et fast samlivsforhold eller i andet fast bofællesskab, bør boudlæg som  

 altovervejende hovedregel ske til den, som den afdøde boede sammen med.
Findes der efter det oplyste ikke nærstående slægtninge eller  

 testamentarisk indsatte, eller ønsker de pågældende ikke at modtage boudlæg,  

 kan udlæg ske til en institution, afdøde havde tilknytning til.
Der kan  

 navnlig blive tale om det pleje- eller alderdomshjem, hvor afdøde havde boet  

 i længere tid.
I øvrigt kan udlæg ske til en kommune eller til statskassen.
I  

 overensstemmelse med hidtidig praksis kan boudlæg, hvor praktiske hensyn  

 tilsiger dette, også ske til et bedemandsfirma eller til en udlejer m.fl.
Det er forudsat, at en kommune i sidste instans har pligt til at dække  

 begravelsesomkostningerne.
Kommunen kan derimod ikke påtvinges et boudlæg.  

 Ønsker ingen andre afdødes aktiver udlagt, er det i givet fald statskassen,  

 der må tage boudlægget.
 Er der intet i boet, eller er der kun et ubetydeligt overskud, efter at  

 begravelsesudgifterne er dækket, kan udlæg altid ske til den, der har betalt  

 eller erklærer at ville betale begravelsesudgifterne.
 Ved modtagelsen af et boudlæg bliver modtageren forpligtet til at dække  

 udgifterne ved begravelsen og boets behandling, jf. bestemmelsens stk.  

 2 . I sådanne tilfælde kan det, når et overskud udlægges, efter  

 omstændighederne være hensigtsmæssigt forlods at udlægge et beløb svarende  

 til begravelsesudgifterne til den, der har betalt begravelsen. Ønsker en  

 person ikke at påtage sig den forpligtelse, der følger af at få et bo udlagt,  

 må vedkommende afslå boudlægget.
Udlægsmodtageren hæfter ikke for den afdødes gældsforpligtelser.
Ved udlæg  

 af aktiver, der er behæftet med pant eller på anden tilsvarende måde, jf. §  

 18, stk. 1, bliver udlægsmodtageren ejer af de pågældende aktiver, men  

 udlægsmodtageren pådrager sig ikke derved nogen personlig hæftelse i stedet  

 for afdødes.
Rettighedshaveren vil imidlertid fortsat kunne holde sig til det  

 udlagte aktiv.
Som udgangspunkt hæfter den, der har bestilt en begravelse personligt for  

 udgifterne dertil, men med ret til at kræve sine udlæg godtgjort af boet.
Er  

 begravelsen bestilt af en person, som ikke hører til den afdødes nærmeste  

 efterladte, og som derfor ikke får boet udlagt, hæfter udlægsmodtageren for  

 begravelsesudgifterne med nettoværdien af det modtagne over for den, der  

 bestilte og betalte begravelsen.
Der gives i bestemmelsen skifteretten mulighed for at betinge et udlæg af  

 et overskud af, at udlægsmodtageren ryddeliggør afdødes bolig.
Derved gives  

 der skifteretterne mulighed for at imødegå det i praksis forekommende  

 problem, der opstår, når en udlægsmodtager alene afhenter de »gode«  

 effekter, men lader effekter, der er værdiløse, forblive i afdødes lejlighed.  

 Det er forudsat, at betingelsen om ryddeliggørelse ikke stilles, såfremt det  

 skønnes, at udgiften til ryddeliggørelse vil overstige overskuddet.
Pligten  

 til ryddeliggørelse indebærer, at udlægsmodtageren må fjerne alle  

 indboeffekter og andet løsøre, herunder også gamle aviser og lignende, men  

 derimod ikke er forpligtet til at gøre rent.
Det forudsættes, at bestemmelsen  

 navnlig skal anvendes i tilfælde, hvor afdøde har boet til leje og på  

 plejehjem.
Betinges udlægget af, at udlægsmodtageren påtager sig at ryddeliggøre  

 afdødes bolig, og accepteres betingelsen af udlægsmodtageren, vil denne kunne  

 ifalde erstatningsansvar over for udlejeren, såfremt ryddeliggørelse ikke  

 sker.
Der vil endvidere efter omstændighederne kunne blive tale om at omgøre  

 udlægget i medfør af forslagets § 103, stk. 1, nr. 6.
Til § 20 Skifteretten kan efter lovforslagets § 103, stk. 1, nr, 1, genoptage et  

 bo, hvis der fremkommer yderligere aktiver.
Udgangspunktet er da, at det  

 tidligere udlagte ikke skal indgå i boet.
Dette svarer til den gældende regel  

 i skiftelovens § 10, stk. 3. Det ville normalt ikke virke rimeligt, såfremt  

 en udlægsmodtager, der har indrettet sig i tillid til at kunne beholde  

 aktiverne, senere stilles over for krav om tilbagelevering.
Overgår boet til  

 behandling efter lovens almindelige regler, vil udlægsmodtageren derfor  

 ligesom efter gældende ret i almindelighed kunne beholde det modtagne.
Under  

 særlige omstændigheder, navnlig hvor udlægsmodtageren har afgivet urigtige  

 oplysninger, inddrages det modtagne dog helt eller delvis under den nye  

 bobehandling.
Hvis et bo, der er sluttet ved boudlæg, genoptages i medfør af  

 lovforslagets § 103, stk. 1, nr. 1, fordi der er fremkommet oplysninger om  

 yderligere aktiver, skal det tidligere udlagte således som udgangspunkt ikke  

 indgå i boet.
Henvisningen til reglerne i § 18 indebærer, at omkostningerne  

 ved en bobehandling som følge af genoptagelsen på ny må sættes i relation til  

 omkostningerne ved bobehandlingen, idet der almindeligvis ikke vil være andre  

 midler end de nytilkomne, der kan anvendes til dækning af omkostningerne.
Nyt  

 boudlæg vil således kunne finde sted, selv om dette indebærer, at  

 værdigrænsen i § 18, stk. 1, derved overskrides, når værdien af det udlagte  

 ved det første boudlæg lægges sammen med det nye boudlæg, der er en følge af  

 genoptagelsen.
Nyt boudlæg kan imidlertid ikke finde sted, såfremt de  

 efterladte, der modtog det første boudlæg, da var bekendt med eller havde  

 grund til at antage, at der forelå yderligere aktiver.
Det påhviler  

 skifteretten at undersøge, hvornår oplysninger om de nye aktiver er tilgået  

 de efterladte.
Til § 21 Bestemmelsens reguleringsmekanisme svarer til den, der er indsat i  

 retsplejelovens § 330 a, stk. 1, til regulering af indtægts- og beløbsgrænser  

 ved fri proces.
Til kapitel 13 Udlæg til en efterlevende ægtefælle Kapitlets bestemmelser, der svarer til bestemmelserne i kapitel 12 i  

 betænkningens lovudkast, er en videreførelse af gældende ret med enkelte  

 præciseringer og fornyelser.
Til § 22 Efter bestemmelsens stk. 1 kan udlæg af et bo til den efterlevende  

 ægtefælle ligesom efter gældende ret ske efter anmodning, såfremt der efter  

 reglerne i det samtidigt hermed fremsatte forslag til ændring af arveloven,  

 jf. forslaget til ny § 7 a og § 7 b i arveloven, samt efter forslaget om  

 ændring af § 23 i lov om ægteskabets retsvirkninger, intet bliver at udlodde  

 til andre arvinger, og ægtefællen påtager sig ansvaret for den afdødes  

 gældsforpligtelser.
 Stk. 2 svarer i al væsentlighed til forslagets § 18, stk. 3, og §  

 25, stk. 1, nr. 5. Der henvises til bemærkningerne til disse bestemmelser.
Ligesom det er tilfældet ved privat skifte, bliver adgangen til  

 individualforfølgning fra boets udlevering fri.
Arrest, der i medfør af  

 forslagets § 10, stk. 4, har tabt sin virkning fra dødsfaldet, træder således  

 på ny i kraft ved udleveringen til ægtefællen, jf. bestemmelsens stk.  

 3 sammenholdt med forslagets § 26, stk. 3.
Ægtefællen kan i medfør af forslagets § 81, stk. 1, udstede præklusivt  

 proklama efter boets udlevering og uden nogen frist.
Proklama kan tillige med  

 skifterettens tilladelse udstedes inden boets berigtigelse.
Til § 23 Bestemmelsen giver en ægtefælle - ligesom arvingerne i et privat skifte -  

 adgang til gøre sig fri af gældsansvaret efter § 22, stk. 1, nr. 2, hvis det  

 viser sig, at den afdødes bo må antages at være insolvent.
Der er ikke indsat en tidsgrænse for hæftelsesfritagelsen, idet  

 lovforslagets generelle forudsætning om hurtig reaktion må kræve, at  

 anmodningen om bobestyrerbehandling fremsættes kort tid efter, at boets  

 sandsynlige insolvens er konstateret.
Dette almindelige krav til reaktionen  

 findes at indeholde en tilstrækkelig begrænsning i sig selv.
Til forskel fra betænkningens lovudkast giver bestemmelsen i lovforslaget  

 også en kreditor mulighed for at anmode om insolvensbehandling.
Denne  

 beføjelse ville en kreditor have haft, hvis boet var blevet udleveret til  

 privat skifte.
Ofte vil det bero på tilfældigheder, om et bo udlægges til den  

 efterlevende ægtefælle efter reglerne i lovforslagets kapitel 13, eller om  

 boet udleveres til privat skifte.
En kreditor vil efter omstændighederne  

 kunne have behov for at udnytte beføjelsen til at anmode om  

 insolvensbehandling, eksempelvis hvis ægtefællen alene dækker visse af  

 kreditorerne, og det viser sig, at der ikke er midler til at sikre de  

 resterende kreditorer fyldestgørelse.
 Der henvises i øvrigt til bemærkningerne til forslagets §§ 29 og 104.
Til kapitel 14 Uskiftet bo På nær forskellige præciseringer og fornyelser svarer bestemmelsen i  

 forslagets kapitel 14 om uskiftet bo til gældende ret.
 Der henvises i øvrigt til kapitel 3 om uskiftet bo med livsarvinger i  

 lovforslaget vedrørende arveloven samt tilhørende bemærkninger.
Til § 24 De materielle betingelser, der specielt relaterer sig til uskiftet bo, er  

 indeholdt i lovforslaget til ændring af arveloven.
 Bestemmelsen i stk. 1 er alene medtaget i forslaget til lov om  

 skifte af dødsbo for at skabe overblik over de forskellige  

 berigtigelsesmuligheder.
 Ved bestemmelsen stk. 2 , der henviser til forslagets § 26, stk. 3,  

 fastslås det, at arrest, der har tabt sin virkning ved dødsfaldet, jf.  

 forslagets § 10, stk. 4, ligesom ved udlæg efter kapitel 13 til en  

 efterlevende ægtefælle og ved privat skifte, atter træder i kraft ved  

 udleveringen til uskiftet bo, som om afbrydelse ikke var sket.
Bestemmelsens stk. 3 fastslår, at reglerne i forslaget til lov om  

 dødsboskifte i øvrigt finder anvendelse med de fornødne modifikationer ved  

 behandling af sager om udlevering til uskiftet bo.
Det bemærkes, at reglerne  

 om gældshæftelse og skifteværger er indarbejdet i forslaget til nyaffattelse  

 af kapitel 3 i arveloven.
Til kapitel 15 Privat skifte Efter gældende dansk ret er det ved bestemmelsen i skiftelovens § 81 gjort  

 til en grundlæggende betingelse for privat skifte, at alle boets arvinger  

 vedgår boets gæld, således at de straks kommer til at hæfte for hele gælden,  

 også selv om det privatskiftede bo senere måtte vise sig at være insolvent.
Ved lovforslagets kapitel 15 ændres den grundlæggende betingelse for at  

 kunne skifte privat fra at være et spørgsmål om arvingernes gældsvedgåelse  

 til at være et spørgsmål om, hvorvidt boet må antages at være solvent eller  

 ej.
Dette sammenholdt med lovforslagets mulighed for hæftelsesfritagelse  

 efter § 104, hvis boet skulle vise sig at være insolvent, skulle skabe basis  

 for, at flere boer fremover kan skiftes privat.
 For en mere uddybende redegørelse af de mere generelle betragtninger bag  

 lovforslagets bestemmelser om privat skifte henvises til afsnit 8 i de  

 almindelige bemærkninger.
Til § 25 Bestemmelsen angiver betingelserne for, at et bo kan udleveres til privat  

 skifte.
 Efter stk. 1, nr. 1 , må der foreligge en anmodning om privat  

 skifte, der er tiltrådt af alle arvingerne, jf. stk. 2. Enhver arving kan som  

 efter gældende ret forlange boet behandlet ved bobestyrer (behandlet  

 offentligt), idet gennemførelse af det private skifte forudsætter, at der vil  

 kunne opnås enighed om alle dispositioner.
Er der tvist om, hvorvidt en person er arving eller ej, eller er dette i  

 øvrigt uafklaret, kan boet ikke udleveres til privat skifte.
Er en arving  

 derimod kendt, men ikke til at finde, kan der beskikkes skifteværge for den  

 pågældende, og boet kan herefter skiftes privat.
Efter nr. 2 forudsætter udlevering til privat skifte tillige, at  

 boet må antages at være solvent.
Herved skal forstås, at realisationsværdien  

 af boets aktiver og indtægter må antages at ville kunne dække samtlige boets  

 passiver, jf. nærmere bemærkningerne til forslagets § 69. Kravet om solvens  

 er begrundet i hensynet til kreditorernes interesser.
Antageliggørelsen af  

 boets solvens vil i de fleste boer kunne ske på enkel måde, i mange tilfælde  

 ved fremlæggelse af en kopi af den afdødes sidste selvangivelse.
Ved  

 bedømmelsen af solvensen må der bortses fra aktiver, der er så usikre, at de  

 ikke kan værdiansættes.
Tvivlsomme eller bestridte fordringer mod boet må  

 medregnes, medmindre det fremgår af omstændighederne, at fordringen ikke  

 eller kun delvist kan ventes at blive anerkendt.
 I nogle boer vil det kunne være tvivlsomt, om et bo er solvent eller ej.  

 Dette kan skyldes usikkerhed med hensyn til ansættelsen af en realistisk  

 værdi på aktiverne eller manglende kendskab til, hvilke kreditorer afdøde  

 havde.
 Såfremt arvingerne under sådanne omstændigheder ikke umiddelbart ønsker at  

 få boet behandlet ved bobestyrer, men ønsker et bedre grundlag for at kunne  

 afgøre, om boet skal skiftes privat, kan der udarbejdes en åbningsstatus,  

 hvor aktivernes værdi eventuelt baseres på sagkyndig vurdering i henhold til  

 forslagets § 93. Udgifterne ved udarbejdelse af en åbningsstatus skal  

 alligevel normalt afholdes til brug ved bobestyrerens tilkendegivelse efter  

 forslagets § 52 m.v. eller til brug for boopgørelsen i det privatskiftede bo  

 efter forslagets § 31, stk. 1.
 Endvidere vil den endelige beslutning om boets berigtigelsesform kunne  

 afvente gennemførelsen af et præklusivt proklama, således at boets solvens  

 kan bedømmes så sikkert som muligt, inden arvingerne tager stilling til, om  

 de ønsker at skifte privat.
Sådanne nødvendige undersøgelser vil efter de moderniserede regler om  

 proklama, forslaget i øvrigt indeholder, i de fleste sager kunne foregå i  

 løbet af nogle måneder.
Såfremt der i sådanne sager undtagelsesvist måtte  

 være behov for hurtig stillingtagen til enkelte spørgsmål, giver forslagets §  

 12 også mulighed for, at der beskikkes en midlertidig bobestyrer.
 Den gældende praksis, hvorefter boer undertiden tillades berigtiget til  

 privat skifte op til 10 - 11 måneder efter dødsfaldet, findes ikke at  

 harmonere med ønsket om, at dødsbobehandlingen gennemføres hurtigst muligt.  

 Ved forslaget til ændrede regler for privat skifte er forudsat, at  

 berigtigelse til privat skifte fremover almindeligvis ikke finder sted senere  

 end 6 måneder efter dødsfaldet.
Må det antages, at boet er insolvent, eller er der usikkerhed om, hvorvidt  

 dette er tilfældet, bør boet ikke udleveres til privat skifte, medmindre  

 arvingerne stiller fuld og betryggende sikkerhed for betaling af boets mulige  

 negative saldo.
Sikkerheden skal modsvare den del af boets samlede passiver,  

 der overstiger aktivernes realisationsværdi.
Denne mulighed for  

 sikkerhedsstillelse er forudsat i betænkningen, men findes at burde egentlig  

 lovfæstes, og er derfor medtaget i bestemmelsen.
 Ønsker arvingerne ikke at dække gælden fuldt ud, må boet behandles ved  

 bobestyrer, medmindre andet aftales med kreditorerne.
 Ifølge bestemmelsen i nr. 3, 1. led stilles det yderligere som en  

 betingelse for privat skifte, at mindst en af arvingerne kan optræde under  

 skiftet uden at være repræsenteret ved værge eller skifteværge, og ifølge  

 bestemmelsens 2. led , at den pågældende tillige er i stand til at  

 betale sine forpligtelser, efterhånden som de forfalder.
 Var alle boets arvinger insolvente eller repræsenteret ved værge eller  

 skifteværge p.g.a. umyndighed, inhabilitet, fravær, passivitet m.v., ville  

 ingen af arvingerne efter boets deling komme til at hæfte fuldt ud for  

 ubetalte gældsposter, jf. forslagets § 27, stk. 2. Hensynet til afdødes  

 kreditorer, der ellers kunne risikere at måtte indkræve ikke betalte  

 gældsposter anpartsvis hos samtlige arvinger, og derfor ville lide tab,  

 såfremt blot en arving ikke var betalingsdygtig, nødvendiggør, at sådanne  

 boer behandles ved bobestyrer.
Tilstedeværelsen af solvens hos mindst en af de arvinger, der kan optræde  

 under boets behandling uden at være repræsenteret ved værge eller  

 skifteværge, vil efter omstændighederne kunne godtgøres ved, at den  

 pågældende person afgiver en erklæring under strafansvar om at være solvent.  

 Insolvens må altid antages at foreligge, såfremt der i tiden forud for  

 berigtigelsen er afgivet insolvenserklæring for fogedretten, eller arvingen  

 er under konkurs, tvangsakkord eller gældssanering.
Erklæringen må derfor  

 omfatte disse forhold.
Det nærmere indhold af den erklæring, der skal afgives  

 for at få boet udleveret, fastsættes af justitsministeren i medfør af  

 lovforslagets § 112.
Bestemmelsens nr. 4 fastsætter, som det er tilfældet efter gældende  

 ret, at boet ikke kan skiftes privat, såfremt afdøde ved forskrift i  

 testamente gyldigt har udelukket privat skifte.
Der henvises i øvrigt til  

 bemærkningerne til forslagets § 36, nr. 4, og § 38.
Betingelsen om afgivelse af en erklæring om, at insolvens ikke foreligger,  

 suppleres af censurreglen i forslagets § 25, stk. 1, nr. 5 , hvorefter  

 udlevering til privat skifte ex officio kan nægtes, hvis afgørende hensyn,  

 herunder arvingernes manglende betalingsevne, taler imod.
Censurbeføjelsen er  

 tiltænkt anvendelse i situationer, hvor der er holdepunkter for at antage, at  

 udleveringen vil kunne medføre en nærliggende risiko for, at boets legatarer  

 eller kreditorer ikke vil blive dækket, at arvingerne ikke vil dele arven på  

 korrekt måde, at arvingerne ikke vil opfylde deres forpligtelser til at  

 foretage påbudte indberetninger til skattemyndighederne eller ikke vil  

 indbetale dødsboskat eller boafgifter.
Det bemærkes, at skifteretten skal  

 påse, at boet ikke udleveres til privat skifte, hvis en arving ikke har  

 hjemting her i landet, uden at der stilles bankgaranti eller tilsvarende  

 sikkerhed for boafgifternes betaling, jf. § 21 i lov om afgift af dødsboer og  

 gaver.
Har boets kreditorer eller legatarer tilkendegivet, at de ikke har tillid  

 til, at boet skiftes privat, må en kritisk gennemgang af betingelserne for  

 udlevering til privat skifte foretages.
Bestemmelsen fremhæver særligt  

 manglende betalingsevne hos arvingerne.
Efter omstændighederne bør der dog  

 gives arvingerne adgang til at sikre opfyldelse af legater eller betaling af  

 gæld ved sikkerhedsstillelse eller ved fastfrysning af boaktiver, før et bos  

 udlevering til privat skifte afslås.
Skifterettens nægtelse af at udlevere et bo til privat skifte efter  

 forslagets § 25, stk. 1, kan være definitiv eller foreløbig, idet det i  

 sidste fald angives, hvilke krav der må opfyldes, for at udlevering vil kunne  

 ske.
Der kan i så fald fastsættes en tidsfrist, jf. forslagets § 36, nr. 7,  

 med bemærkninger.
Skifteretten vil med hjemmel i bestemmelsen i § 25, stk. 1,  

 nr. 5, tillige kunne betinge et bos udlevering til privat skifte af, at  

 arvingerne antager en advokat eller anden sagkyndig til at bistå med boets  

 behandling.
Fastsættelse af et sådant vilkår vil f.eks kunne være aktuelt i  

 tilfælde, hvor båndlæggelse eller rente- eller brugsnydelsesrettigheder skal  

 effektueres i forbindelse med boets behandling.
Afgørelse om boets udlevering eller om nægtelse af boets udlevering skal,  

 hvor der foreligger en tvist, træffes ved kendelse og være begrundet.
Såvel  

 kendelser som beslutninger kan påkæres til landsretten af enhver, som har  

 retlig interesse deri.
Stk. 2 bestemmer, hvem der kan fremsætte en anmodning om privat  

 skifte.
En sådan anmodning skal enten fremsættes af arvingerne personligt  

 eller af deres værge eller skifteværge.
Er en arving umyndig, kan anmodningen  

 alene fremsættes af værgen.
Er en arving under konkurs, skal dennes anmodning  

 om privat skifte tillige tiltrædes af konkursboet, jf. lovforslaget om  

 ændring af retsplejeloven, konkursloven, tinglysningsloven, lov om  

 ægteskabets retsvirkninger samt forskellige andre love med forslaget til  

 ændring af konkurslovens § 35.
Som et led i bestræbelserne på at styrke retsstillingen for legatarer,  

 fastsætter stk. 3 , at skifteretten kan bestemme, at arvingerne i  

 forbindelse med boets udlevering skal underrette eventuelle legatarer om  

 deres ret til at arve.
Det tilsigtes, at bestemmelsen navnlig bringes i  

 anvendelse, hvor der er tale om legater af betydelig værdi.
Skifteretten bør  

 dog tillige overveje at træffe bestemmelse om, at legatarer skal underrettes,  

 hvor disse bor i udlandet, eller hvor boet udleveres til en enearving.
Ved privat skifte er indkaldelse af boets kreditorer obligatorisk, jf  

 herved forslagets § 81, stk. 2. Medmindre der allerede inden boets  

 berigtigelse er udstedt proklama, skal udstedelsen efter stk. 4 ske  

 senest i forbindelse med boets udlevering.
Skifteretten skal i forbindelse  

 med boets berigtigelse påse, at proklama udstedes og kan forlange, at  

 anmeldelsen om optagelse i Statstidende indsendes gennem skifteretten.
Dette  

 var alene forudsat i Skiftelovsudvalgets betænkning, men findes at burde  

 lovfæstes, og er derfor medtaget i bestemmelsen 2. pkt.
Denne adgang giver  

 skifteretten mulighed for at sikre, at proklama faktisk udstedes straks,  

 hvilket er nødvendigt for at tilgodese kreditorinteresserne i boet.
Hertil  

 kommer, at der i visse privatskiftede boer, hvor flere arvinger er  

 involveret, kunne være en potentiel risiko for, at flere proklamaer blev  

 udstedt.
Dette vil tillige kunne imødegås ved at forlange, at proklamaet  

 fremsendes gennem skifteretten.
Ønsker arvingerne et bo udleveret i henhold til reglerne om privat skifte,  

 følger det af bestemmelsen i stk. 5 , at der senest 6 måneder efter  

 boets udlevering skal indleveres en opgørelse over boets aktiver og passiver  

 til skifteretten.
En sådan opgørelse svarer i store træk til den opgørelse,  

 der efter gældende ret skal indleveres efter kildeskattelovens § 14.
Opgørelsen skal indleveres i to enslydende eksemplarer, idet det er  

 forudsat, at skifteretten straks herefter sender det ene eksemplar til den  

 kommunale skattemyndighed.
Formålet hermed er at gøre det muligt at sikre, at  

 arvingernes oplysninger om formueforholdene svarer til de oplysninger,  

 skattemyndighederne har fået indberetning om fra afdøde selv de forudgående  

 år.
Bestemmelsen finder også anvendelse på boer, der udleveres til en  

 efterlevende ægtefælle efter reglerne om forenklet privat skifte, jf. herved  

 § 34, stk. 2.
Bestemmelsen er ny i forhold til det lovudkast, der er indeholdt i  

 betænkningen.
Et krav om indlevering af en opgørelse over aktiver og passiver  

 er imidlertid nødvendigt for at skattemyndighederne kan tage stilling til  

 krav om efterbeskatning, der ikke prækluderes, inden arvingerne afslutter og  

 deler boet.
Da krav om en obligatorisk opgørelse samtidig vil have til følge,  

 at der på et tidligere tidspunkt af bobehandlingen opnås sikkerhed for  

 størrelsen af den gæld, der skal betales i boet, herunder også kendskab til  

 dele af skattemyndighedernes krav, findes opgørelse med fordel at kunne  

 kræves indleveret i alle boer, der ønskes udleveret til privat skifte.
Opgørelsen over boets aktiver og passiver skal være underskrevet af  

 samtlige arvinger.
Underskrift på opgørelsen kan ske ifølge fuldmagt, men i  

 så fald må originalfuldmagterne vedlægges det eksemplar af opgørelsen, der  

 indsendes til skifteretten.
Skifteretten påser, at opgørelsen er korrekt  

 underskrevet.
Såfremt underskrifterne ikke er behørigt påført, må dette  

 forhold bringes i orden, før boet kan udleveres.
 Udover kravet om underskrift stiller bestemmelsen ikke egentlige formkrav  

 til opgørelsen, men der er hjemmel til, at justitsministeren efter  

 forhandling med skatteministeren kan fastsætte nærmere regler vedrørende  

 opgørelsen.
Arvingerne skal efter stk. 6 angive en person, til hvem der på alle  

 arvingers vegne kan rettes henvendelser vedrørende boet.
En tilsvarende regel  

 findes for så vidt angår meddelelser fra skatte- og boafgiftsmyndighederne  

 for tiden i kildeskattelovens § 20 D, stk. 2.
 Det forudsættes, at skifteretten kan forlange, at den pågældende opfylder  

 betingelserne i § 25, stk. 1, nr. 3.
Til § 26 Reglen i stk. 1 svarer til gældende ret.
Der vil som hidtil kunne  

 disponeres i henhold til fuldmagter.
 Efter boets udlevering til privat skifte kan såvel afdødes kreditorer som  

 enhver anden, der i øvrigt måtte have krav mod boet, efter stk. 2 frit  

 sagsøge boet ved de privatskiftende arvinger og, indtil arvingerne deler boet  

 imellem sig, søge sig fyldestgjort i boets aktiver gennem  

 individualforfølgning.
Ved bedømmelsen af, hvornår boet skal anses for delt, bliver det  

 afgørende, hvornår arvingerne, der kun i fællesskab har legitimation til at  

 råde over boets aktiver, aftaler at overføre legitimationen til at råde over  

 aktiverne til den enkelte arving.
For ejerregistrerede aktiver som fast  

 ejendom, indeståender på konti og registrerede værdipapirer, der værdimæssigt  

 udgør langt den betydeligste del af aktiverne i dødsboer, vil dette normalt  

 falde sammen med, at ejerregistreringen - let konstaterbart - ændres fra at  

 lyde på boet til at lyde på den enkelte arving.
Dansk rets almindelige  

 bevisbyrderegler og regler om kreditorekstinktion vil - som hidtil, jf.  

 skiftelovens § 53 - finde anvendelse.
For aktiver, der ikke er undergivet  

 nogen ejerregistrering, bliver det principielt afgørende, hvornår arvingerne  

 lader rådigheden overgå til den enkelte alene.
 Også en delvis deling af boet, herunder en a conto udlodning, vil kunne  

 være afgørende, således at adgangen til individualforfølgning for boets  

 kreditorer ophører for så vidt angår de delte aktiver.
 I boer, der udleveres til en enearving, anses »delingen« for at  

 være indtrådt ved udleveringen, idet arvingen fra dette tidspunkt har  

 legitimation til alene at råde over aktiverne.
 Arrest, som inden dødsfaldet er foretaget hos den afdøde, taber fra  

 dødsfaldet sin virkning, jf. forslagets § 10, stk. 3. Ifølge stk. 3  

 træder arresten, som efter gældende ret, imidlertid atter i kraft, fra et bos  

 udlevering til privat skifte.
 Ved bestemmelsens stk. 4 fastslås det, at enhver arving kan  

 forlange, at boets aktiver, bortset fra sædvanlig indbo og personlige  

 effekter, ikke må deles, før boets gæld er betalt eller tilstrækkeligt  

 sikret.
 Selv om dette i og for sig allerede følger af en fortolkning af  

 bestemmelsens stk. 1 om, at arvingerne i forening råder over boets aktiver,  

 findes det ønskeligt, at dette af hensyn til hæftelsesreglen i forslagets §  

 27 præciseres udtrykkeligt.
Til § 27 Fra det tidspunkt, hvor arvingerne helt eller delvis deler boets aktiver  

 mellem sig, indtræder der efter lovforslagets § 27 en hæftelse for alle boets  

 arvinger.
Hæftelsen er efter bestemmelsens stk. 1 personlig og solidarisk.  

 Dog gælder efter stk. 2 særlige hæftelsesregler for arvinger, der er  

 repræsenteret ved værge eller skifteværge, eller som er under konkurs, jf.  

 nedenfor.
Hæftelsestidspunktets indtræden hænger nøje sammen med, at kreditorerne  

 fra delingstidspunktet afskæres fra at foretage retsforfølgning mod boet og  

 mod boets aktiver, jf. forslagets § 26, stk. 2. Den personlige og solidariske  

 hæftelse for de arvinger, som ikke er repræsenteret ved værge eller  

 skifteværge, og som ikke er under konkurs, vil være ensbetydende med, at  

 boets usikrede kreditorer efter boets deling for hele fordringen uden videre  

 kan holde sig til hver af disse arvinger.
Kreditorernes adgang til  

 fyldestgørelse er således sikret, dersom blot en af disse arvinger er  

 betalingsdygtig, og kreditorerne nødsages ikke til at gå den besværlige vej,  

 en proratarisk hæftelsesform nødvendiggør, nemlig at indkræve en del af  

 fordringen hos hver arving.
En hæftelsesform som den foreslåede må derfor  

 antages normalt at ville medføre, at boets myndige arvinger, der ikke er  

 omfattet af § 27, stk. 2, drager omsorg for at få boets gæld betalt eller  

 behørigt sikret, inden aktiverne deles.
En arving, som tvinges til fuldtud at  

 betale en gældspost, vil ganske vist have regres mod sine medarvinger, jf.  

 grundprincippet i gældsbrevslovens § 2, stk. 2, men har ikke nogen sikkerhed  

 for, at disse er betalingsdygtige.
 Om begrebet »deling« henvises til det under § 26 anførte.
Efter bestemmelsens ordlyd udløses hæftelsen efter stk. 1 ikke som følge  

 af arvingerne fordeling af sædvanlige indboeffekter og effekter af personlig  

 karakter, herunder beklædningsgenstande og linned m.v.
I praksis er det  

 således almindeligt, at afdødes pårørende i fællesskab straks efter  

 dødsfaldet ryddeliggør afdødes lejlighed eller bolig på pleje- eller  

 alderdomshjem og i forbindelse hermed endeligt fordeler de derværende  

 effekter mellem sig.
Denne praksis findes bl.a. af hensyn til at fremme  

 mulighederne for genudnyttelse af den ledigblevne lejlighed eller  

 institutionsplads at være hensigtsmæssig, og den foreslåede ansvarsregel  

 tilsigter ikke at lægge hindringer i vejen for en videreførelse af praksis på  

 dette område.
 Arvingerne vil endvidere kunne sælge aktiver, uden at en deling kan anses  

 for foretaget, når blot salgsprovenuet holdes udelt.
 Er boet insolvent, og anvendes alle dets midler til dækning af gæld,  

 hæfter arvingerne efter § 27, stk. 1, for den ubetalte del af gælden, indtil  

 boet tages under behandling ved bobestyrer, og arvingerne tilbageleverer m.v.  

 efter forslagets § 104.
Stk. 2 begrænser hæftelsen for medarvinger, der er repræsenteret  

 ved værge eller skifteværge, eller som er under konkurs.
Efter bestemmelsen  

 skal disse alene hæfte med værdien af det, som de eller konkursboet har  

 modtaget, og kun pro rata i det forhold, i hvilket de var berettigede til at  

 modtage bos- og arvelod.
Dette indebærer, at disse arvinger inden for værdien  

 af, hvad de har modtaget, alene kan komme til at bære den del af en  

 gældspost, som alligevel skulle have været fradraget i deres arvelod, hvis  

 gældsposten var blevet betalt rettidigt.
Måtte boets fuldt-ud hæftende arvinger efter en deling af et solvent bo på  

 irregulær måde have anvendt boets midler til andre formål end dækning af  

 boets gæld, kan de udækkede kreditorer holde sig proratarisk til de arvinger,  

 der er omfattet af forslagets § 27, stk. 2, hvorefter disse kan komme til at  

 hæfte for mere, end de efter det indbyrdes forhold skulle have båret.
De vil  

 imidlertid i så fald dels kunne holde sig til de arvinger, der efter § 27,  

 stk. 1, hæfter fuldt ud, dels efter omstændighederne kunne gøre et  

 erstatningskrav gældende mod deres værge eller skifteværge, der har tilladt,  

 at boet blev delt, før al gæld var betalt.
 Det er forholdene ved boets udlevering, der er afgørende for, hvilken  

 hæftelse, der skal gælde for en arving, der undervejs i bobehandlingsperioden  

 overgår fra at være omfattet af stk. 1 til at være omfattet af stk. 2, eller  

 overgår fra stk. 2 til stk. 1, som det f.eks vil være tilfældet med en  

 mindreårig, der i bobehandlingsperioden fylder 18 år.
Til § 28 Deler arvingerne boets aktiver mellem sig uden at give legatarerne, hvad  

 der tilkommer dem, hæfter arvingerne over for legatarerne i overensstemmelse  

 med forslagets § 27. Om tidspunktet for legaters opfyldelse henvises til §  

 14. Reglen viderefører et hovedprincip, der også må antages at gælde efter de  

 hidtidige regler og efter retspraksis.
Til § 29 En betingelse for at udlevere et bo til privat skifte er, at boet må  

 antages at være solvent.
En forudsætning kan imidlertid svigte, og i praksis  

 vil der kunne forekomme tilfælde, hvor det efter udleveringen alligevel viser  

 sig, at boet er insolvent.
For de af boets arvinger, der hverken er  

 repræsenteret ved værge eller skifteværge eller er under konkurs, er  

 udgangspunktet da, at de, når boet helt eller delvist er delt, eller alle  

 boets midler er anvendt til dækning af gæld, hæfter fuldt ud for  

 kreditorernes krav.
For så vidt angår arvinger, der i boet er repræsenteret  

 ved værge eller skifteværge eller er under konkurs, gælder, at disse alene  

 hæfter efter bestemmelsen i forslagets § 27, stk. 2, og således højest skal  

 tilsvare værdien af det, de eller deres konkursbo har modtaget.
De øvrige  

 arvinger vil, om de foretrækker det, kunne dække den overskydende gæld og  

 gennemføre det private skifte.
Disse arvinger bør imidlertid ifølge  

 forslagets intentioner om at fremme mulighederne for, at dødsboer kan skiftes  

 privat, have adgang til at kunne frigøre sig for den forøgede hæftelse.
 Efter bestemmelsen kan dette ske ved, at boet i medfør af § 30 tages under  

 behandling ved bobestyrer som et insolvent bo, og arvingerne tilbageleverer,  

 hvad de har modtaget tillige med eventuelt oppebåret udbytte, eller tilsvarer  

 den modtagne berigelse eller erstatter værdien af det modtagne i  

 overensstemmelse med de nærmere regler derom i forslagets § 104.
Har arvingerne delt og forbrugt af arven uden at sikre sig, at boet var  

 solvent, og at der ikke var ufyldestgjorte rettighedshavere i boet, hæfter de  

 hver for sig med den begrænsning, der følger af § 27, stk. 2, for det samlede  

 krav, som boet efter § 104 vil kunne fremsætte.
I en sådan situation fritages  

 hver enkelt arving således ikke for sig for gældshæftelsen ved blot at  

 tilbagelevere det, vedkommende selv har modtaget.
Om hæftelsesreglerne  

 henvises i øvrigt de de almindelige bemærkninger afsnit 8.2.5.
 Kreditorer, som har modtaget for meget i dækning, og legatarer, som har  

 modtaget deres legat, bliver forpligtede til tilbagebetaling m.v. ligeledes  

 efter reglerne i forslagets § 104.
 Beføjelsen efter forslagets § 29 kan anvendes uden tidsbegrænsning.
 I forbindelse med boets udlevering bør arvinger gøres bekendt med deres  

 rettigheder efter forslagets § 29.
Til § 30 Stk. 1 angiver de situationer, hvor et bo, der er udleveret til  

 privat skifte, ikke kan viderebehandles som sådan, og derfor skal overgå til  

 behandling ved bobestyrer.
Bestemmelse herom træffes af skifteretten.
Reglen i nr. 1 svarer til gældende ret.
Enhver arving, som ikke  

 finder fortsat at kunne deltage i det private skifte, kan forlange boet  

 behandlet ved bobestyrer.
Reglen i bestemmelsens nr. 2 , der er ny, giver kreditorer og  

 legatarer adgang til over for skifteretten at fremsætte anmodning om, at et  

 privat skiftet bo overgår til bobestyrerbehandling.
Skifteretten skal tage en  

 anmodning derom til følge, såfremt der er nærliggende risiko for, at en  

 fortsættelse af den private skiftebehandling vil udsætte vedkommende for tab.  

 Sådan risiko vil navnlig kunne foreligge i tilfælde af manglende  

 betalingsdygtighed hos arvingerne, boets insolvens eller økonomisk  

 uforsvarlige dispositioner, jf. bemærkningerne til forslagets § 25, stk. 1,  

 nr. 3 og 5. En anmodning fra en kreditor kan efter omstændighederne afværges,  

 ved at arvingerne stiller sikkerhed for dækning af kravet.
 Ifølge bestemmelsens nr. 3 og 4 vil skifteretten endvidere af egen  

 drift kunne bestemme, at boet skal overgå til behandling ved bobestyrer.
 Der vil navnlig kunne være behov derfor, hvis bobehandlingen går i stå,  

 fordi arvingerne er uenige eller ikke magter selv at behandle boet, eller  

 såfremt påbudte indberetninger eller boopgørelsen ikke indgives rettidigt  

 eller ikke opfylder lovens krav.
 Bortfalder forudsætningen for privat skifte i forslagets § 25, nr. 3,  

 efter at et bo er udleveret til privat skifte, kan det ligeledes være  

 nødvendigt at tage boet under behandling ved bobestyrer, hvilket i givet fald  

 vil kunne ske i henhold til forslagets § 30, stk.1, nr. 4.
 Efter reglerne i forslagets § 89, stk. 1, nr. 1 - 5, jf. § 90, kan  

 arvinger, der er uenige om et spørgsmål i stedet for at forlange boet  

 behandlet ved bobestyrer, indbringe tvisten til afgørelse ved skifteretten.
Efter bestemmelsens stk. 2 kan skifteretten efter anmodning træffe  

 bestemmelse om, at et bo, der er udleveret til privat skifte, i stedet  

 udleveres til boudlæg, til ægtefællen efter kapitel 13 eller til uskiftet bo  

 efter kapitel 14, såfremt betingelserne herfor er opfyldt.
Skifteretten skal  

 påse, at der gives de kreditorer, der har krav på dækning i boet, meddelelse.  

 Proklamafristen bør derfor være udløbet.
 Ved udlevering af et bo til boudlæg er det en forudsætning, at aktivmassen  

 ikke er nedbragt ved betaling af almindelig gæld.
 Ved udlæg til en efterlevende ægtefælle til uskiftet bo er det en  

 betingelse, at alle arvinger giver samtykke, medmindre ægtefællen fra  

 skiftets begyndelse har taget forbehold om adgangen til at få boet udleveret  

 til uskiftet bo.
Til § 31 Reglen i stk. 1 , 1. pkt., om, hvad boopgørelsen skal indeholde,  

 svarer til gældende ret og suppleres af en række bestemmelser i  

 skattelovgivningen og i loven om afgift af dødsboer og gaver.
Efter de gældende regler i kildeskattelovens § 20, og lov om afgift af  

 dødsboer og gaver § 10, stk. 1, skal den endelige opgørelse i privatskiftede  

 boer indleveres til skifteretten senest 15 måneder efter dødsfaldet, og der  

 kan ikke dispenseres fra denne frist.
Ved bestemmelsens stk. 1, 2. pkt.  

 præciseres denne retstilstand, således at den seneste skæringsdag, der kan  

 anvendes i boopgørelsen, er 1 årsdagen for dødsdagen.
Arvingerne har derefter  

 en frist på 3 måneder til at indsende boopgørelsen, jf. forslagets § 32, 1.  

 pkt.
I boer, der henvises efter forslagets § 2, vil et bo ofte ikke kunne  

 sluttes inden den 15-måneders frist, der følger af §§ 31 og 32. Henvisning  

 til behandling ved en dansk skifteret sker i praksis ofte lang tid - op til  

 flere år - efter dødsfaldet.
I disse situationer, hvor arvingerne ingen  

 adgang har haft til boets midler, ville det ikke være rimeligt at lade  

 skæringsdagen udgå fra dødsfaldet.
I stedet foreslås ved bestemmelsens 3.  

 pkt., at den senest anvendelige skæringsdag i disse boer skal være  

 et-årsdagen for henvisningen.
Lovforslagets bestemmelse herom er ny i forhold  

 til gældende ret og er heller ikke medtaget i betænkningen.
Bestemmelsen  

 findes imidlertid nødvendig og velbegrundet ud fra de særlige omstændigheder,  

 der knytter sig til sådanne boer.
I langt hovedparten af alle boer - også selv om et bo måtte være  

 kompliceret - vil aktiverne kunne værdiansættes og gælden gøres op, således  

 at boopgørelse kan indsendes, og boafgifter beregnes.
For tilfælde, hvor  

 enkelte aktiver eller passiver ikke kan værdiansættes inden for 15 måneders  

 fristen, vil en dispensationsmulighed dog være ønskelig, idet boet ellers må  

 overgå til behandling ved bobestyrer.
Det foreslås derfor på linje med  

 bestemmelsen i konkurslovens § 149 ved bestemmelsens stk. 2 , at  

 skifteretten kan tillade, at endelig opgørelse vedrørende en endnu ikke  

 oppebåret indtægt, et betinget eller omtvistet krav, eller andre nærmere  

 afgrænsede dele af boet henskydes til tiden efter boets slutning.  

 Skifteretten kan i så fald fastsætte en frist for indgivelse af  

 tillægsopgørelse, der under alle omstændigheder må indgives snarest muligt  

 efter hindringens bortfald.
Afslår skifteretten efter 15 måneders fristens  

 udløb af dispensere efter stk. 2, træffes samtidig dermed bestemmelse om, at  

 boet i medfør forslagets § 30, stk. 1, nr. 3, overgår til behandling ved  

 bobestyrer.
Til § 32 Inden 3 måneder efter den valgte skæringsdag skal boopgørelsen indsendes  

 til skifteretten og den kommunale skattemyndighed.
For at gøre det praktisk  

 muligt om ønskeligt at anvende dødsdagen som skæringsdag, har arvingerne dog  

 altid en frist på 9 måneder fra dødsdagen til at indsende opgørelsen.
Opgørelsen skal være underskrevet af samtlige arvinger eller af deres  

 værger eller skifteværger.
Er en arving under konkurs, skal opgørelsen være  

 tiltrådt af konkursboet.
Underskrift kan ske ifølge fuldmagt, men i så fald  

 må orginalfuldmagterne vedlægges det eksemplar af opgørelsen, der indsendes  

 til skifteretten.
 Skifteretten skal påse, at opgørelsen er korrekt underskrevet, jf.  

 forslagets § 79, stk. 1. Berigtiges mangler ved kravet om underskrift efter  

 anmodning fra skifteretten ikke uden ugrundet ophold, anses opgørelsen, som  

 om den ikke var indgivet.
For at skifteretten kan sikre, at de fremsendte opgørelser til hhv. den  

 kommunale skattemyndighed og skifteretten er ens, bør skattemyndigheden ved  

 meddelelse om værdiansættelse i henhold til forslagets § 79, stk. 2, vedlægge  

 en kopi af den modtagne boopgørelse.
Der henvises i øvrigt til forslagets  

 kapitel 19 om boets afslutning.
Til § 33 Bestemmelsen fastsætter de almindelige betingelser, der skal være opfyldt,  

 for at et bo efter anmodning kan behandles efter de meget summariske regler  

 om forenklet privat skifte.
Kravet om en anmodning er begrundet i, at skifteformen forenklet privat  

 skifte fremstår som et tilbud. Ønsker arvingerne boet behandlet efter de  

 almindelige regler om privat skifte med den deraf følgende mulighed for  

 kontrol af den boopgørelse, der i så fald må udarbejdes, skal de have  

 mulighed herfor.
Udlevering til forenklet privat skifte forudsætter således  

 enighed mellem alle arvingerne i boet.
Udover at de almindelige betingelser for privat skifte skal være opfyldt,  

 stilles det efter bestemmelsens nr. 1 som et krav, at der ikke i boet  

 skal betales afgift efter reglerne i lov om afgift af dødsboer og gaver.
Skal  

 der svares bo- eller tillægsboafgift, må der af kontrolmæssige årsager  

 udarbejdes boopgørelse, hvilket umuliggør anvendelsen af de summariske regler  

 om forenklet privat skifte.
Hensyn af tilsvarende karakter gør sig gældende bag bestemmelsens nr.  

 2 , hvorefter der ikke må være arvinger i boet, der er repræsenteret ved  

 værge eller skifteværge.
Er der sådanne arvinger, må boopgørelse indleveres,  

 hvorefter skifteretten ved sin revisionsforpligtelse i henhold til forslagets  

 § 79, stk. 3, nr. 1, skal påse, at disse arvingers interesser ikke er  

 tilsidesat.
Tilstedeværelsen af legatarer afskærer ligeledes boet fra at blive  

 udleveret efter reglerne om forenklet privat skifte.
Er der legatarer i et  

 dødsbo, vil dette ofte udløse en tillægsboafgift efter boafgiftsloven,  

 hvorfor udlevering af boet efter reglerne om forenklet privat skifte allerede  

 som følge heraf vil kunne være udelukket.
Legater på under 2.000 kr. skal der  

 imidlertid ikke svares afgift af.
Skal sådanne legatarer sikres, kan boet  

 ikke behandles efter reglerne om forenklet privat skifte, da dette ville  

 kunne have til følge, at en legatar kan risikere end ikke at få kendskab til,  

 at han eller hun var lodtager i boet.
De almindelige regler om privat skifte,  

 der forudsætter udarbejdelsen af en boopgørelse, modvirker i vidt omfang  

 dette forhold.
 Er boet skattepligtigt, tilsiger skattemæssige hensyn, at der udarbejdes  

 en boopgørelse, som kan danne grundlag for skattemyndighedernes kontrol m.v.  

 Bestemmelsens nr. 4 må ses i lyset af det behov, der er for at sikre  

 fiskale interesser.
 Skattemæssige hensyn gør sig ligeledes gældende ved bestemmelsens nr.  

 5 , hvorefter det stilles som betingelse for at overtage et bo til  

 forenklet privat skifte, at afdøde ikke var selvstændig erhvervsdrivende.  

 Baggrunden herfor er, at der, når afdøde var selvstændig erhvervsdrivende,  

 ofte vil foreligge et mellemværende med skattemyndighederne i form af  

 efterbeskatning eller lignende.
Gjorde afdøde brug af virksomhedsskatteordningen, jf. lov om  

 indkomstbeskatning af selvstændige erhvervsdrivende (virksomhedsskatteloven),  

 foreligger der således en konto for opsparet virksomhedsoverskud.
Denne konto  

 kan overtages helt eller delvist af ægtefælle, arvinger eller legatarer, dog  

 kun såfremt disse også overtager virksomheden, og kun hvis de selv ønsker at  

 overtage kontoen sammen med virksomheden.
Hvis kontoen ikke overtages af  

 nogen, skal der ske en efterbeskatning, således at den samlede beskatning af  

 virksomhedens overskud tilnærmelsesvis kommer til at svare til den  

 beskatning, overskuddet ville være undergivet, hvis afdøde selv havde hævet  

 overskuddet til for brug.
 Efterbeskatning skal tillige finde sted i en række andre situationer,  

 således f.eks. hvis afdøde har benyttet kapitalafkastordningen, jf.  

 virksomhedsskattelovens kapitel 7 a, har foretaget forlods afskrivninger på  

 erhvervsaktiver m.v., eller hvis der er uudnyttede  

 investeringsfondshenlæggelser.
For arvinger, der overvejer at få et bo, hvortil der hører en  

 erhvervsvirksomhed, udleveret til privat skifte, vil det være vanskeligt at  

 skaffe sig det fornødne overblik over sådanne skattemæssige mellemværender på  

 det meget tidlige tidspunkt, hvor der skal tages stilling til, om det er  

 forsvarligt at udlevere boet efter lovforslagets summariske regler om  

 forenklet privat skifte.
Det foreslås derfor, at tilstedeværelsen af en  

 erhvervsvirksomhed i et bo i sig selv skal udelukke muligheden for forenklet  

 privat skifte, uanset at der konkret kan forekomme tilfælde, hvor en  

 erhvervsvirksomhed ikke indeholder skattemæssige mellemværender af den nævnte  

 karakter.
Ved vurderingen af, om der er tale om en selvstændig erhvervsdrivende i  

 skattemæssig forstand, henvises til afsnit 3.1. i Skatteministeriets  

 cirkulære nr. 129 af 4. juli 1994 om personskatteloven.
Det bemærkes særligt,  

 at besiddelse af skibsanparter o.lign. betragtes som selvstændig  

 erhvervsvirksomhed, jf. herom afsnit 20 i det ovennævnte cirkulære.
Det stilles efter nr. 6 som en yderligere betingelse, at boet ikke  

 må omfatte af- eller nedskrivningsberettigede aktiver.
Baggrunden herfor er,  

 i lighed med baggrunden for den foranstående betingelse, at sådanne aktiver  

 kan indebære skattemæssige mellemværender, som ikke umiddelbart kan overskues  

 og derfor kræver en nøjere skattemæssig vurdering.
 Personer, der ikke var erhvervsaktive, kan ikke foretage afskrivninger  

 eller nedskrivninger.
Personer, der var erhvervsaktive som lønmodtagere eller lignende, kan  

 efter de skattemæssige principper afskrive på driftsmidler.
Dette er dog ikke  

 vidt udbredt i praksis.
Som eksempler på driftsmidler, som lønmodtagere  

 foretager afskrivninger på, kan nævnes erhvervsmæssigt anvendte PC- ere og  

 musikinstrumenter.
Hvorvidt en afdød lønmodtager eller lignende efterlader sig  

 afskrivningsberettigede aktiver, konstateres bl.a. ved eftersyn af afdødes  

 seneste selvangivelse.
Drejer det sig om et aktiv, som afdøde ikke selv har  

 skrevet af på, udelukker aktivets tilstedeværelse ikke forenklet privat  

 skifte, men i så fald kan der ikke foretages afskrivninger på aktivet i  

 opgørelsen efter § 25, stk. 5, eller i mellemperioden, såfremt der foretages  

 skatteansættelse af denne.
I boer, der opfylder betingelserne for at blive udleveret til forenklet  

 privat skifte, vil arvingerne selv kunne fordele boets aktiver.
Da der  

 almindeligvis ingen offentligretlige interesser er involveret, kan bodelingen  

 ske uden det offentliges indblanding.
Der er intet krav om, at arvingerne  

 skal udarbejde en boopgørelse, da denne er åbenbart overflødig i disse boer,  

 hvor der hverken skal svares bo- eller tillægsboafgift i henhold til lov om  

 afgift af dødsboer og gaver eller svares skat.
 Hvis de særlige betingelser for forenklet privat skifte ikke er opfyldt,  

 må boet i stedet udleveres til anden behandlingsmåde, herunder eventuelt  

 berigtiges efter de almindelige regler om privat skifte.
Skifteretten er i øvrigt ikke pligtig at udlevere boet til forenklet  

 privat skifte, selvom betingelserne herfor måtte være opfyldt.
Måtte den  

 summariske skifteform uden udfærdigelse af boopgørelse og deraf følgende  

 mulighed for kontrol være betænkeligt af hensyn til f.eks. kreditorerne eller  

 enkeltarvinger, kan en anmodning om udlevering til forenklet privat skifte  

 afvises, hvorefter boet må behandles efter de almindelige regler om privat  

 skifte eller ved bobestyrer.
Øges værdien af den aktivmasse, der er udleveret i forbindelse med boets  

 berigtigelse, umiddelbart efter udleveringen, f.eks. som følge af  

 kursstigninger på værdipapirer, medfører dette ikke, at skifteretten skal  

 genoptage boet og udlevere det til anden behandlingsmåde.
Boer, der udleveres  

 til forenklet privat skifte, må skifteteknisk set anses for afsluttet i  

 forbindelse med udleveringen, hvorfor det alene er boforholdene på  

 udleveringstidspunktet, der i denne sammenhæng er afgørende.
For så vidt  

 angår værdiansættelserne er det afgørende tidspunkt imidlertid boets  

 skæringsdag, som ved forenklet privat skifte er dødsdagen, jf. § 35, stk. 3.
 Ved bestemmelsens stk. 2 gøres en række af de almindelige  

 bestemmelser vedrørende privat skifte anvendelige.
I boer, der udleveres efter § 33, er der ved bestemmelsens stk. 3  

 fastsat en særlig regel, der betinger boets udlevering af, at der indgives en  

 opgørelse over aktiver og passiver.
Bestemmelsen svarer i princippet til den  

 opgørelse, der i henhold til § 25, stk. 5, skal indleveres ved almindeligt  

 privat skifte og forenklet privat skifte for ægtefæller efter § 34. I  

 modsætning til sådanne boer, er der imidlertid ikke ved småboerne samme behov  

 for en længere frist for at kunne danne sig et overblik over boet.
 Ved at stille krav om, at opgørelsen skal indgives i forbindelse med boets  

 udlevering, opnås samtidig, at skattemyndighederne hurtigt gives mulighed for  

 at gribe ind, hvis de oplysninger, der fremgår af opgørelsen ikke stemmer  

 overens med de oplysninger, man i øvrigt ligger inde med vedrørende afdødes  

 person og boets forhold, herunder en korrekt værdiansættelse af boets aktiver  

 og passiver.
 Det er således - ligesom ved § 25, stk. 5, - forudsat, at skifteretten  

 straks videresender den ene af de modtagne opgørelser til den kommunale  

 skattemyndighed.
 Der henvises i øvrigt til de almindelige bemærkninger i afsnit 8.2.6.
Til § 34 Bestemmelsens stk. 1 giver en efterlevende ægtefælle, der ikke er  

 separeret fra afdøde, en udvidet adgang til at udnytte reglerne om forenklet  

 privat skifte, hvis der ikke er andre arvinger i boet.
Muligheden herfor  

 følger af, at ægtefæller er undtaget fra at skulle svare boafgifter, jf.  

 herved lov om afgift af dødsboer og gaver, § 3, stk. 1, litra a.
 Accepterer den efterlevende ægtefælle samtidig i skattemæssig henseende at  

 succedere i afdødes skattemæssige stilling, er der ingen offentligretlige  

 hensyn, der taler mod, at boet udleveres til forenklet privat skifte.
 Betingelsen i bestemmelsens nr. 1 om, at de almindelige regler for  

 privat skifte skal være opfyldt, og betingelsen efter nr. 2, der  

 afskærer udlevering til forenklet privat skifte, hvis der i boet er  

 legatarer, svarer til de betingelser, der stilles efter § 33.
 Bestemmelsens stk. 2 angiver, hvilke af de øvrige bestemmelser i  

 kapitlet om privat skifte, der skal finde anvendelse, når et bo udleveres til  

 forenklet privat skifte efter § 34. Det er ikke ganske de samme regler, der  

 gøres anvendelige, som tilfældet er, hvis boet udleveres til forenklet privat  

 skifte efter § 33, hvilket hovedsagelig er begrundet i kravet om ægtefællens  

 status som enearving.
Da boer, der udleveres en ægtefælle i medfør af § 34 kan være af betydelig  

 størrelse, stilles der ikke som ved udlevering efter § 33 krav om, at der i  

 forbindelse med udleveringen indgives en opgørelse over boets aktiver og  

 passiver.
I stedet foreslås reglen i § 25, stk. 5, gjort anvendelig,  

 hvorefter den efterlevende ægtefælle vil have en frist på 6 måneder fra boets  

 udlevering til indgivelse af opgørelsen.
 Der henvises til lovforslagets almindelige bemærkninger afsnit 8.2.6.
Til § 35 Bestemmelsens stk. 1 fastslår, at udarbejdelse af boopgørelse i  

 boer, der behandles efter reglerne om forenklet privat skifte, er ufornøden.
 Der henvises til de almindelige bemærkninger afsnit 6.2. samt afsnit  

 8.2.6.
 Bestemmelsens stk. 2 gør det muligt i boer, der udleveres til  

 forenklet privat skifte, at anvende de af lovforslagets regler, hvis  

 anvendelighed forudsætter, at der faktisk er et bo.
Reglerne i § 31 og § 32 skal ikke finde anvendelse ved forenklet privat  

 skifte, da disse bestemmelser knytter sig til udfærdigelsen af boopgørelsen.  

 Af disse bestemmelser følger imidlertid også, at et privat skifte ikke kan  

 udstrække sig over en længere periode end 1 år og 3 måneder.
Indtil udløbet  

 af denne frist kan der således foreligge et bo.
I boer, der udleveres til forenklet privat skifte, skal der ikke afleveres  

 boopgørelse.
Efter at boet er blevet udleveret, forventes der ikke at skulle  

 ske yderligere hverken i relation til skifteretten eller skattemyndighederne.  

 Skifteteknisk set må sådanne boer således betragtes som afsluttet ved  

 udleveringen.
Også i boer, der er udleveret til forenklet privat skifte, kan  

 der imidlertid opstå problemer eller spørgsmål, der kræver, at skifteretten  

 involveres.
Der vil til eksempel kunne opstå tvistigheder mellem arvingerne,  

 eller der kan være behov for vejledning om nærmere konkretiserede forhold.
 Ligesom i andre egentlige boer, herunder de, der behandles efter de  

 almindelige regler om privat skifte, skal der således i en vis periode efter  

 boets udlevering kunne være mulighed for at inddrage skifteretten i relation  

 til spørgsmål, der relaterer sig til »boet«.
Bestemmelsen fastslår i overensstemmelse hermed, hvornår et bo, der  

 udleveres til forenklet privat skifte, skal anses for afsluttet i relation  

 til de processuelle og materielle regler i lovforslaget, det ville kunne være  

 aktuelt at bringe i anvendelse også efter, at boet er blevet udleveret til  

 forenklet privat skifte.
De bestemmelser, der refereres til, er bl.a.  

 reglerne i forslagets § 87 om opsigelse af gæld, § 89, der fastlægger typen  

 af sager, hvori skifteretten er kompetent til at træffe afgørelse, reglerne  

 om vejledningspligt i § 91, om oplysningspligt efter § 92, om sagkyndig  

 vurdering i kapitel 26 og om hvem, der kan ske forkyndelse til efter § 99,  

 stk. 2.
Ønsker arvingerne i et bo, der skiftes efter reglerne om forenklet privat  

 skifte, således skifterettens bistand til løsning af en tvist, skal tvisten  

 ligesom i andre privatskiftede boer senest 15 måneder fra dødsfaldet være  

 indbragt for skifteretten.
Opstår tvisten efter dette tidspunkt, eller  

 forelægges den først efter fristens udløb, må spørgsmålet om nødvendigt  

 afklares ved almindeligt søgsmål.
Det er alene i relation til bestemmelser i lovforslaget, at et dødsbo  

 udleveret til forenklet privat skifte skal anses for at være et bo indtil 15  

 - måneders dagen for dødsfaldet.
I skattemæssig henseende skal boet betragtes  

 som afsluttet pr. dødsdagen.
Ligeledes er det dødsdagen, der ved forenklet  

 privat skifte anses som skæringsdag, jf. bestemmelsens stk. 3 . Det er  

 således forholdene på dødstidspunktet, der er afgørende for værdiansættelser  

 af boets aktiver og passiver, og dermed tillige for om betingelserne for at  

 udlevere boet i relation til reglerne om boafgifter og skattepligt er  

 opfyldt.
Til Kapitel 16 Behandling ved bobestyrer Lovforslagets kapitel 16 fastsætter reglerne for behandling ved  

 bobestyrer.
Bestemmelserne herom afløser de hidtidige skifteformer:  

 Gældsvedgåelsesbehandling ved skifteretten, gældsfragåelsesbehandling ved  

 skifteretten, gældsvedgåelsesbehandling ved eksekutor,  

 gældsfragåelsesbehandling ved eksekutor og konkursbehandling.
 I afsnit 9 under de almindelige bemærkninger er der redegjort for de mere  

 generelle overvejelser vedrørende reglerne om behandling ved bobestyrer.
Til § 36 Bestemmelsen angiver, under hvilke omstændigheder et bo skal udleveres til  

 behandling ved en bobestyrer.
Afgørelsen, der er judiciel, træffes af  

 skifteretten.
 Bobestyrerbehandling skal for det første finde sted, hvis en arving  

 anmoder derom, jf. herved bestemmelsens nr. 1 . Er der således blandt  

 arvingerne uenighed om, hvorvidt boet skal udleveres til privat skifte, eller  

 om boet skal skiftes af en professionel bobehandler, vil udfaldet altid være,  

 at boet undergives bobestyrerbehandling.
 Æftefællens ret til at forlange uskiftet bo eller udlæg efter kapitel 13  

 berøres ikke af bestemmelsen.
Efter bestemmelsens nr. 2 , skal boet tages under  

 bobestyrerbehandling, såfremt det må antages at være insolvent.
Om det  

 insolvensbegreb, der finder anvendelse, henvises til bemærkningerne til  

 forslagets § 69.
Er alle arvingerne under konkurs, eller ude af stand til at opfylde deres  

 forpligtelser, efterhånden som de forfalder, eller repræsenteret ved værge  

 eller skifteværge, skal boet i følge bestemmelsens nr. 3 behandles ved  

 bobestyrer.
Tidsmæssigt vil det være afgørende, om der er beskikket værge,  

 truffet beslutning om beskikkelse af skifteværge eller afsagt konkursdekret  

 på det tidspunkt, hvor boet skal udleveres.
 Har afdøde i et testamente fremsat ønske om bobestyrerbehandling, følger  

 det af bestemmelsens nr. 4 , at et sådant ønske skal respekteres.  

 Skifteretten vil dog i henhold til forslagets § 38, stk. 1, nr. 4, efter  

 omstændighederne kunne bestemme, at et bo skal behandles privat, når en række  

 betingelser er opfyldt.
Er der tale om en betinget indsættelse af en bobestyrer, må det ud fra en  

 konkret vurdering afgøres, hvorvidt betingelserne for udlevering til privat  

 skifte er til stede.
Tilsvarende gælder i eksekutorboer i dag, hvor der også  

 opereres med betingede og ubetingede indsættelser.
 Nr. 5 fastslår, at et bo udleveres til behandling ved bobestyrer,  

 hvis der ikke findes legale eller testamentariske arvinger i boet, eller hvis  

 det er usikkert, hvem der er arvinger.
 Findes der ingen arvinger, tilfalder arven statskassen, jf. arvelovens §  

 71. Ifølge Justitsministeriets cirkulære nr. 140 af 18. juli 1990, skal  

 sådanne boer efter gældende ret behandles som offentlige gældsfragåelsesboer.  

 Ved revisionen af reglerne om skifte af dødsboer findes det hensigtsmæssigt,  

 at kravet om bobestyrerbehandling medtages i lovteksten.
Er der tvist om, hvem der er arvinger, eller er dette i øvrigt uafklaret,  

 skal boet behandles ved bobestyrer.
Bobestyreren skal da ved at gå frem efter  

 reglerne i forslagets § 48 søge arveforholdene afklaret.
Bestemmelsens nr. 6 vedrører tilfælde, hvor skifteretten, efter at  

 et bo er udleveret til privat skifte, i medfør af forslagets §§ 23, 30 og 76,  

 stk. 3, eller forslaget til arvelovens § 16, stk. 2, træffer bestemmelse om,  

 at boet skal overgå til bobestyrerbehandling.
Der henvises til bemærkningerne  

 til de pågældende bestemmelser i nærværende forslag og i forslaget til  

 ændring af arveloven.
 Er det ikke muligt inden rimelig tid efter dødsfaldet at træffe  

 bestemmelse om anden behandlingsform, f.eks fordi skifteretten ingen  

 anmodning modtager om boets udlevering til privat skifte, til boudlæg, til  

 uskiftet bo eller til udlæg efter 150.000 kr.'s reglen m.v., eller kan  

 sådanne anmodninger ikke tages til følge, skal skifteretten efter  

 bestemmelsen i nr. 7 udlevere boet til behandling ved bobestyrer.
Lovforslaget indeholder ingen frist for boernes berigtigelse.
En sådan  

 frist ville være vanskelig at fastsætte, fordi de praktiske tilfælde kan være  

 meget forskellige.
Er alternativet til en bobestyrerbehandling imidlertid  

 berigtigelse til privat skifte, må udlevering ske i så god tid, at boet  

 realistisk set kan færdigbehandles inden de frister, der er fastsat i  

 forslagets §§ 31-32.
Er alternativet til bobestyrerbehandling berigtigelse til uskiftet bo,  

 udlæg til ægtefællen efter 150.000 kr.'s reglen m.v. eller boudlæg, må det  

 bero på en samlet vurdering af forholdene, hvor lang udsættelse der bør  

 gives.
Justitsministeriet kan tiltræde Skiftelovsudvalgets opfattelse af, at  

 udsættelser ud over 6 måneder i almindelighed ikke bør gives.
Til § 37 Bestemmelsen fastsætter reglerne for udpegning af den autoriserede  

 bobestyrer.
Skal boet efter § 36 behandles ved bobestyrer, og har afdøde ikke  

 i testamente truffet bestemmelse om, hvem der skal behandle boet, skal  

 skifteretten efter stk. 1 udlevere boet til behandling ved en  

 autoriseret bobestyrer.
Almindeligvis bør boet af praktiske grunde udleveres til en bobestyrer,  

 der er autoriseret i retskredsen.
Udlevering af et bo til behandling ved en  

 bobestyrer, som er autoriseret i en anden retskreds, vil dog efter  

 omstændighederne kunne komme på tale.
Dette ville således kunne være  

 tilfældet, hvis afdøde efterlader sig en igangværende virksomhed, der er  

 beliggende i en retskreds i en anden landsdel, og det findes hensigtsmæssigt  

 at vælge en bobestyrer, der er autoriseret i den pågældende retskreds.
Det følger endvidere af stk. 2 , at arvingerne har mulighed for at  

 øve indflydelse på valget af autoriseret bobestyrer.
Fremsætter arvingerne  

 inden boets berigtigelse i enighed anmodning om, at en bestemt autoriseret  

 bobestyrer bliver udpeget, bør skifteretten normalt udpege denne, såfremt den  

 pågældende er autoriseret i retskredsen.
Er den ønskede bobestyrer  

 autoriseret i en anden retskreds, bør udpegelsen - udover den ønskede  

 bobestyrers samtykke - i almindelighed enten forudsætte, at bobestyreren har  

 en særlig tilknytning til boet, herunder arvingerne, eller at boet har en  

 særlig tilknytning til den retskreds, i hvilken bobestyreren er autoriseret.
Er arvingerne uenige om, hvem de ønsker skal behandle boet som autoriseret  

 bobestyrer, bør skifteretten ved afgørelsen være særligt opmærksom på  

 risikoen for interessekonflikter, idet den bobestyrer, der udpeges, så vidt  

 muligt bør kunne nyde tillid hos alle arvingerne.
Lovforslaget indeholder  

 ingen adgang for skifteretten til at give arvingerne en frist til at  

 fremsætte ønske om valg af en bestemt bobestyrer.
Når det er konstateret, at  

 et bo skal undergives behandling ved bobestyrer, bør bobehandlingen  

 iværksættes uden unødige forsinkelser.
Skifteretten kan i medfør af stk. 3 bestemme, at et bo under  

 særlige omstændigheder skal behandles af flere bobestyrere.
Mindst en af  

 disse skal være autoriseret.
 Efterlader afdøde sig f. eks. en større igangværende virksomhed, vil det  

 efter omstændighederne kunne være hensigtsmæssigt, at en forretningskyndig  

 person med kendskab til virksomhedens forhold får en mere selvstændig rolle  

 som bobestyrer, i stedet for med skifterettens samtykke at blive ansat af  

 bobestyreren som forretningskyndig medhjælp, jf. lovforslagets § 50 stk. 1.  

 Ved siden af denne »forretningskyndige« bobestyrer kan der så  

 udpeges en anden bobestyrer, der har det overordnede ansvar i boet, og som  

 tillægges en videre tegningsret.
 Efter stk. 4 kan skifteretten under boets behandling udpege en  

 anden bobestyrer end den oprindeligt udpegede til at varetage boets  

 behandling, hvis arvingerne fremsætter ønske herom, og væsentlige hensyn  

 taler derfor.
Er ønsket om at få udskiftet bobestyreren alene begrundet i uenighed  

 mellem arvingerne og bobestyreren eller i usaglig kritik af denne, bør  

 bestemmelsen ikke bringes i anvendelse.
Bestemmelsen forudsættes hovedsagelig  

 anvendt, hvor der er fejl og forsinkelser ved bobehandlingen, eller hvor der  

 er opstået så alvorlig uenighed mellem bobestyreren og arvingerne, at der er  

 nærliggende risiko for, at en forsvarlig behandling af boet ikke vil kunne  

 gennemføres.
Ved afgørelsen vil der udover konstaterede fejl og forsinkelser  

 ved bobehandlingen særligt kunne tages hensyn til, om der foreligger  

 interessekonflikter, om arvingerne er enige om at ønske en anden bobestyrer,  

 samt hvor langt bobehandlingen er fremskredet.
Generelt bør bestemmelsen anvendes med en vis tilbageholdenhed, idet en  

 overførsel af bobehandlingen fra en bobestyrer til en anden oftest vil  

 medføre dobbeltarbejde, forsinkelser og fordyrelser.
Forinden afgørelse om  

 udskiftning af bobestyrer træffes, forudsættes arvingernes indsigelser mod en  

 given bobestyrers fortsatte behandling af boet forelagt for denne, således at  

 bobestyreren får lejlighed til at udtale sig.
 En sådan forelæggelse må anses for et selvfølgeligt led som følge af  

 autorisationsforholdet.
 Kan et bo ikke behandles til ende af den udpegede bobestyrer, f.eks på  

 grund af dennes død, sygdom eller inhabilitet udpeger skifteretten en ny  

 bobestyrer efter reglerne i stk. 1-3. Dette følger af bestemmelsens stk.  

 5 . Det samme gælder, hvis bobestyreren ikke i øvrigt opfylder  

 betingelserne for at virke som bobestyrer længere, eller hvis bobestyreren  

 ikke ønsker at fortsætte behandlingen.
Til § 38 Bestemmelsen omhandler de situationer, hvor afdøde i et gyldigt testamente  

 har truffet bestemmelse om, hvem der skal behandle boet efter ham.
Som det fremgår af de almindelige bemærkninger, foreslås det hidtidige  

 eksekutorsystem afskaffet.
Eksekutorindsættelser i testamenter, der er  

 oprettet før denne lovs ikrafttræden, anses som indeholdende bestemmelse om,  

 at den eller de pågældende skal behandle boet som bobestyrer, jf. § 118.
 Bestemmelsen fastlægger de betingelser, der udover betingelserne i  

 forslagets §§ 11 og 39, skal være opfyldt, for at skifteretten i den enkelte  

 sag kan udlevere boet til behandling ved en testamentarisk indsat bobestyrer.
Det følger af bestemmelsen, at det af testamentet skal fremgå, hvilken  

 person der som bobestyrer skal behandle boet.
Bobestyrerindsættelser skal  

 således for at være gyldige ske ved navns nævnelse og om fornødent med flere,  

 eventuelt subsidiære indsættelser.
Indsættelse af en person, som ikke er  

 identificeret ved navns nævnelse, f. eks. en partner i et bestemt  

 advokatfirma, må således tilsidesættes.
 Med forslagets bestemmelser om udpegning af bobestyrer tilsigtes det at  

 opnå, at en professionelt praktiserende bobehandler kommer til at forestå  

 skiftet i alle andre tilfælde, end hvor afdøde har udpeget en bestemt person,  

 som må antages at være valgt ud fra individuelle ønsker fra testator,  

 hvilende på tillid og forhåndskendskab, herunder til testators særlige  

 ønsker.
 Efter bestemmelsens stk. 1, nr. 1 , skal skifteretten tilsidesætte  

 en bobestyrerindsættelse, såfremt den indsatte bobestyrer ikke opfylder de  

 generelle betingelser for at virke som bobestyrer, jf. derom forslagets § 11,  

 stk. 2, med bemærkninger.
 En bobestyrerindsættelse skal endvidere tilsidesættes, såfremt det må  

 anses for uforsvarligt, at boet behandles af den pågældende, jf. herved  

 bestemmelsens stk. 1, nr. 2 . Denne bestemmelse må bl.a. ses i  

 tilknytning til forslagets § 39, stk. 2, hvorefter en ikke autoriseret  

 bobestyrer inden boets udlevering skal tegne en ansvarsforsikring til dækning  

 af tab på grund af fejl ved bobehandlingen.
 Er den testamentsindsatte bobestyrer i virksomhed som advokat, vil  

 betingelserne normalt uden videre være opfyldt, medmindre den pågældende af  

 grunde angivet i bekendtgørelsen om bobestyreres virksomhed må anses for  

 uegnet til at virke som bobestyrer.
 Må en indsat person på grund af boets forhold eller som følge af manglende  

 forudsætninger antages ikke at ville kunne magte bobehandlingen, kan  

 skifteretten afvise at udlevere boet til den pågældende person.
Ifølge bestemmelsens stk. 1, nr. 3 , kan udlevering til den  

 indsatte ikke ske, såfremt den indsatte bobestyrer er forhindret i, eller  

 ikke ønsker at påtage sig hvervet.
Dette vil navnlig kunne være tilfældet,  

 hvor den pågældende er inhabil, under værgemål med fratagelse af handleevnen  

 m.v., afgået ved døden, eller har pådraget sig sygdom, som gør den pågældende  

 uegnet til at forestå boets behandling.
En testamentsindsat bobestyrer har ingen forpligtelse til at behandle  

 boet, og frasigelsen af hvervet behøver ingen begrundelse.
Den indsatte  

 bobestyrer kan ikke stille betingelser for at frasige sig hvervet.
Er arvingerne enige om, at boet skal behandles privat, og er der ikke  

 nogen særlig grund til at efterleve afdødes ønske om bobestyrerbehandling,  

 kan skifteretten efter bestemmelsens stk. 1, nr. 4 , undlade at  

 iværksætte sådan behandling.
Som anvendelsesområde for bestemmelsen er særlig  

 tænkt på de situationer, hvor testamentet er oprettet for mange år siden, og  

 de omstændigheder, som gav anledning til indsættelsen af bobestyrer  

 (eksekutor), ikke længere foreligger.
Til eksempel kan boets formueforhold  

 have ændret sig, f.eks. derved, at en erhvervsvirksomhed, der var i drift, i  

 mellemtiden er blevet afviklet, eller at de forudsætninger, der dannede  

 grundlag for bestemmelser om legater eller etablering af rentenydelse,  

 båndlæggelse eller lignende, ikke længere er til stede o.s.v.
Vil en testator sikre sig imod, at en bobestyrerindsættelse i strid med  

 hans eller hendes ønske bliver tilsidesat, kan de grunde, hvorpå ønsket om  

 bobestyrerbehandlingen støttes, med fordel angives i testamentet.
Er testator  

 f.eks. nervøs for, at arvingerne ikke vil kunne enes om delingen af et indbo  

 af en vis størrelse og værdi, og at en uenighed derom vil kunne sætte varige  

 spor, og har testator derfor, som det i testamentskonciperingspraksis i  

 stigende grad er tilfældet, ved testamente delegeret beføjelsen til at dele  

 indboet til den indsatte eksekutor/bobestyrer, eventuelt i overensstemmelse  

 med formløse fortegnelser, der er indleveret og underskrevet på den indsattes  

 kontor, bør tilsidesættelse af indsættelsen i almindelighed ikke ske.
Ønsker arvingerne, at den testamentsindsatte bobestyrer udskiftes med en  

 anden bobestyrer, der er autoriseret, og taler afgørende grunde imod, at den  

 i afdødes testamente indsatte bobestyrer behandler boet, kan skifteretten  

 efter stk. 1, nr. 5 , tilsidesætte indsættelsen.
Dette vil efter  

 omstændighederne kunne ske såvel forud for boets udlevering, som efter at  

 boet er udleveret, og bobehandlingen dermed er påbegyndt.
Bestemmelsen  

 forudsættes kun anvendt i mere ekstreme tilfælde, hvor det skønnes, at der  

 mellem bobestyreren og arvingerne er opstået en så alvorlig mangel på tillid,  

 der ikke alene skyldes arvingernes forhold, at en forsvarlig gennemførelse af  

 bobehandlingen ikke vil være mulig.
Ved bestemmelsens stk. 1, nr. 6 , er der givet en efterlevende  

 ægtefælle mulighed for at bestemme, at dennes og afdødes fællesbo og  

 tidligere skilsmissesæreje skal behandles af en anden bobestyrer end den, der  

 af afdøde er indsat som bobestyrer.
En efterlevende ægtefælle kan ikke i  

 medfør af denne bestemmelse ophæve bestemmelsen om bobestyrerbehandling.  

 Bestemmelsen svarer til den praksis, der har udviklet sig i gældende ret.
 Skilsmissesæreje, der ved den førstafdødes død er blevet fælleseje,  

 ligestilles i relation til denne bestemmelse med ægtefællernes fællesbo.  

 Bestemmelsen finder derimod ikke anvendelse på indsættelser vedrørende  

 førstafdødes fuldstændige særeje, eller i de situationer, hvor den  

 længstlevende har givet afkald på at ændre en indsættelse, og  

 forudsætningerne for dette afkald ikke er bristede.
 Den efterlevende ægtefælle kan også alt andet lige ændre indsættelsen i  

 den førstafdøde ægtefælles testamente eller i ægtefællernes fællestestamente  

 ved en ny testamentarisk bestemmelse med henblik på skifte efter den  

 længstlevendes død, eller ved en tilkendegivelse til skifteretten, når  

 skiftet skal finde sted i den efterlevendes levende live, hvad enten dette  

 sker straks ved den førstafdødes død, jf. § 74 og § 76, stk. 3, eller senere  

 ved et skifte af uskiftet bo, jf. forslagets § 78, stk. 1 og 3.
Bestemmelsens stk. 2 er ny i forhold til betænkningens lovudkast og  

 er hovedsaglig begrundet i et høringssvar fra Advokatrådet.
Bestemmelsen  

 foreskriver, at skifteretten, inden der i medfør af stk. 1, nr. 1 - 5,  

 træffes bestemmelse om tilsidesættelse af en indsættelse af en bobestyrer i  

 et testamente, skal give den pågældende bobestyrer lejlighed til at udtale  

 sig, hvis der er mulighed herfor.
Det skal herved bl.a. sikres, at eventuelle  

 instrukser, der ikke fremgår af testamentet, kan komme frem.
Skønner skifteretten, at det vil være betænkeligt at lade boet behandle  

 ved den testamentsindsatte bobestyrer, f.eks på grund af boets forhold eller  

 manglende forudsætninger hos den indsatte person, kan skifteretten efter  

 bestemmelsens stk. 3 bestemme, at boet alene kan behandles af den  

 indsatte bobestyrer, såfremt dette sker i forening med en autoriseret  

 bobestyrer.
I en række situationer vil en indsat bobestyrers indsats meget  

 vel kunne ventes at blive af værdi for bobehandlingen, således at der kan  

 være en fordel i at have den pågældende person tilknyttet bobehandlingen.
 Når indsættelsen af en bobestyrer ikke kan tages til følge, skal  

 skifteretten efter bestemmelsens stk. 4 træffe bestemmelse om, hvem  

 der i givet fald så skal behandle boet som bobestyrer.
Til § 39 Efter bestemmelsens stk. 1 er det en forudsætning for, at et bo kan  

 udleveres til en bobestyrer, at bobestyreren har tegnet en sædvanlig  

 kautionsforsikring eller på anden lignende måde har sikret boet mod tab.  

 Bestemmelsen herom svarer til gældende ret vedrørende eksekutorbehandling,  

 idet der ved den foreslåede bestemmelse dog er indeholdt den skærpelse, at  

 sikkerheden skal stilles forud for boets udlevering og ikke først 2 måneder  

 senere.
I praksis opfyldes kravet almindeligvis ved, at der tegnes en  

 kautionsforsikring, hvis størrelse har sammenhæng med værdien af boets  

 aktiver.
I den bekendtgørelse om bobestyreres virksomhed, der efter  

 lovforslagets § 11 forudsættes udarbejdet, påregnes indsat bestemmelser for  

 autoriserede bobestyrere om generelle forsikringsforhold.
 Sikkerheden kan stilles foreløbigt, jf. bestemmelsens stk. 3 og § 52, stk.  

 2, hvorefter bobestyreren senere skal indsende en fortegnelse over boets  

 aktiver og passiver til skifteretten, der derefter kan træffe bestemmelse om  

 forøgelse af sikkerheden.
 Som det er tilfældet i gældende ret, foreslås udgiften til  

 kautionsforsikring, der ved bobestyrerbehandling indgår som et nødvendigt led  

 i boets behandling, at kunne afholdes som en boudgift.
Som noget nyt foreslås det ved bestemmelsens stk. 2 , at en  

 bobestyrer, der ikke i forvejen har tegnet en sædvanlig ansvarsforsikring,  

 der dækker tab på grund af fejl og forsømmelser ved bobehandlingen, skal  

 tegne en sådan forsikring, inden den pågældende kan få boet udleveret.  

 Dækningsomfanget ved sådanne ad hoc forsikringer skal godkendes af  

 skifteretten for at sikre, at der ikke blot tegnes en billig pro forma  

 forsikring med en dækningsgrad, der langt fra modsvarer et muligt tab.
For  

 advokater er en forudgående godkendelse ikke nødvendig i hvert enkelt bo, da  

 advokater efter de særlige regler herom i vedtægten for Det danske  

 Advokatsamfund er pligtige at tegne ansvarsforsikring for det potentielle  

 erstatningsansvar, vedkommende måtte ifalde.
Forsikringssummen andrager p.t.  

 et reguleret grundbeløb på 600.000 kr.
Alene hvis der er tale om boer med  

 betydelige værdier, vil der således i forhold til advokater kunne være behov  

 for at stille krav om yderligere forsikringsdækning.
 Kan en indsat bobestyrer ikke tegne en sådan forsikring, må indsættelsen  

 af den pågældende som udgangspunkt tilsidesættes, jf. § 38, stk. 4.
Der findes boer af en sådan størrelse, at det næppe vil være muligt at  

 tegne en forsikring, der fuldt ud dækker det potentielle tab.
En sådan umulig  

 forsikringsdækning bør ikke i sig selv føre til, at boet ikke kan behandles  

 ved en testamentsindsat bobestyrer, hvis blot denne kan præstere en  

 forsikring med et dækningsomfang, der er på niveau med det, der almindeligvis  

 må antages at kunne præsteres af autoriserede bobestyrere i tilsvarende boer.
 Bestemmelsens stk. 3 om, at skifteretten til enhver tid kan stille  

 krav om ændring af forsikringsdækningen m.v. efter stk. 1 og 2, forudsættes  

 anvendt, hvis boets aktivmasse efterfølgende forøges væsentligt.
Til § 40 Efter bestemmelsen er det som udgangspunkt altid skifteretten, der træffer  

 bestemmelse om, hvem der som bobestyrer skal behandle et insolvent dødsbo.  

 Insolvensbehandling bevirker således, at de regler om udpegning af  

 bobestyrer, der er fastsat ved lovforslagets §§ 37-38, ikke finder  

 anvendelse.
Begrundelsen herfor er, at bobehandlingen i insolvente boer  

 hovedsaglig sker i kreditorernes interesse.
Hertil kommer, at behandlingen af  

 et insolvent bo kræver juridisk kyndighed i konkursret.
Skifteretten er  

 således frit stillet med hensyn til, om en autoriseret bobestyrer eller en  

 advokat, der er kyndig i konkursbehandling, skal forestå afviklingen af det  

 insolvente bo.
Træffer skifteretten i medfør af forslagets § 70, stk. 2,  

 bestemmelse om, at konkurslovens regler om bostyre skal være anvendelige,  

 udpeges bobehandleren dog efter disse regler.
 Er boets behandling allerede påbegyndt ved en autoriseret bobestyrer eller  

 ved en indsat advokat, inden afgørelse om insolvensbehandling træffes, vil  

 det normalt være hensigtsmæssigt at lade behandlingen fortsætte ved denne,  

 medmindre væsentlige hensyn nu taler herimod, eller skifteretten tillige har  

 truffet bestemmelse om bostyre efter forslagets § 70, stk. 2.
 Bestemmelsen svarer til § 37 i betænkningens lovudkast.
Til § 41 Bestemmelsen giver skifteretten mulighed for at afsætte en bobestyrer, der  

 ikke behandler boet forsvarligt, eller som ikke rettidigt efterlever et krav  

 om at stille sikkerhed.
Bestemmelsen skal ses som en del af et samlet system, hvorefter  

 bobestyreren mere selvstændigt bliver ansvarlig for boets afvikling, men  

 således at arvingerne kan indgive klager over bobehandlingen til  

 skifteretten.
Skifteretten kan derefter meddele bobestyreren pålæg om inden  

 for en eventuelt fastsat frist at foretage, hvad der findes fornødent.  

 Efterkommer bobestyreren ikke et endeligt pålæg fra skifteretten, afsætter  

 skifteretten bobestyreren.
 Manglende rettidig indlevering af boopgørelse vil ligeledes kunne føre  

 til, at en bobestyrer afsættes.
Bestemmelsen om, at skifteretten afsætter en bobestyrer, der ikke  

 rettidigt stiller fornøden sikkerhed, svarer til de gældende regler om, at et  

 eksekutorbo overgår til offentlig behandling ved skifteretten, såfremt  

 rettidig sikkerhedsstillelse ikke finder sted.
Bestemmelsens  

 anvendelsesområde vedrørende dette forhold er imidlertid relativt begrænset,  

 da det allerede af § 39 følger, at boet slet ikke kan udleveres til  

 bobestyreren, hvis forsikringsforholdene ikke er i orden.
Derfor vil  

 bestemmelsen alene have betydning i de situationer, hvor der efter boets  

 udlevering bliver behov for at stille krav om en ændret forsikringsdækning.
 Afsættelse af en bobestyrer sker ved kendelse, der kan indbringes for  

 højere ret.
 Bestemmelsen er identisk med § 38 i betænkningens lovudkast.
Til § 42 Som anført under de almindelige bemærkninger afsnit 3 findes tiden at være  

 løbet fra det hidtidige eksekutorsystem, herunder reglerne om, at en  

 eksekutor gennem skifteretten skal ansøge statsamtet om udstedelse af  

 kongelig bevilling til at behandle et dødsbo.
Som et led i det enstrengede og  

 mere smidige system, der foreslås opbygget i stedet for de forskelligartede  

 offentlige skifteformer, der indgår i gældende ret, foreslås det, at  

 skifterettens judicielle beslutning om, at boet udleveres til behandling ved  

 en eller flere bobestyrere, gennemføres ved udstedelse af en attest fra  

 skifteretten.
Bestemmelsen i § 42 angiver i overensstemmelse hermed, at skifteretten  

 straks udsteder skifteretsattest om, at boet er udleveret til behandling ved  

 den eller de pågældende bobestyrere.
Skifteretsattesten giver bobestyreren  

 legitimation til at tegne boet og repræsentere dette i retssager, jf.  

 forslagets § 49, stk. 1. Skifteretsattesten skal straks kunne anvendes af  

 bobestyreren som legitimation i forbindelse med sikring af boets aktiver og  

 er nødvendig ved tinglysningsmæssige ekspeditioner m.v.
Gør boets forhold det  

 nødvendigt, udsteder skifteretten uden gebyrer flere eksemplarer af  

 skifteretsattesten.
Er der flere bobestyrere i et dødsbo, men har kun en eller nogle af disse  

 tegningsret, skal dette fremgå af skifteretsattesten.
Tilsvarende gælder,  

 hvis der i øvrigt er begrænsninger i tegningsretten.
 Bestemmelsen er identisk med § 39 i betænkningens lovudkast.
Til § 43 Konstaterer bobestyreren, efter at have fået boet udleveret til  

 bobestyrerbehandling, men inden åbningsstatus er udarbejdet, at boet er  

 insolvent, skal bobestyreren efter § 43 straks anmode skifteretten om at  

 træffe afgørelse om insolvensbehandling i medfør af forslagets § 69.
Bestemmelsen finder også anvendelse på insolvente boer, der behandles af  

 en midlertidig bobestyrer, og hvor der foreligger et behov for  

 konkursregulering.
Den midlertidige bobestyrer bør da straks anmode  

 skifteretten om at tage stilling til insolvensspørgsmålet.
 Er insolvensen først konstaterbar efter udarbejdelsen af åbningsstatus,  

 fremsættes anmodningen efter lovforslagets § 52.
 Bestemmelsen svarer til § 40 i betænkningens lovudkast, idet der dog ikke  

 lægges op til, at insolvensen nødvendigvis skal fastslås ved kendelse, jf.  

 herved § 69, stk. 1, og bemærkningerne hertil.
Til § 44 Bestemmelsens stk. 1 fastslår, at bobestyreren straks efter at have  

 fået et bo udleveret i fornødent omfang skal tage boets aktiver i forvaring  

 eller sikre disse mod uberettigede dispositioner.
Bobestyreren skal omgående sende meddelelse om bobestyrerbehandlingen til  

 tinglysning på boets faste ejendomme og foretage tilsvarende  

 sikringsforanstaltninger for andre typer af aktiver.
Bobestyreren skal  

 endvidere påse, at boets aktiver er behørigt forsikrede.
Sikring af  

 indboeffekter og andre løsøreeffekter kan ske ved opmagasinering eller  

 forsegling.
Efterlader afdøde sig en virksomhed i drift, må bobestyreren  

 sikre ledelsesforholdene og kontrollen med virksomhedens aktiver.
Kontanter  

 og værdipapirer kan sikres gennem etablering af en forvaltningsordning med et  

 pengeinstitut, der modtager ikke i forvejen forvaltede midler og i henhold  

 til fuldmagt fra bobestyreren opsiger og hjemtager midler på konti i andre  

 pengeinstitutter m.v.
Registrerede fondsaktiver skal via pengeinstituttet  

 omregistreres i boets navn.
Andre værdipapirer bør henlægges i depot i  

 pengeinstituttet.
Meddelelse om bobestyrerbehandlingen bør i fornødent omfang  

 gives til boets debitorer, og postforsendelser kan omadresseres, jf.  

 postlovens § 24.
 Hvad der konkret kræves til etablering af både en faktisk og en retlig  

 sikring af boets aktiver, afhænger naturligvis af aktivernes karakter og  

 boets forhold i øvrigt.
Al materiale vedrørende boet og de meddelelser, bobestyreren udsender  

 desangående, skal opbevares af bobestyreren, idet tilstedeværelse af sagens  

 akter til eksempel vil være påkrævet i en genoptagelsessituation.
Det er  

 forudsat, at der i medfør af forslagets § 11, stk. 3, fastsættes nærmere  

 regler blandt andet herom.
Stk. 2 svarer i al væsentlighed til den gældende skiftelovs § 15.  

 Bestemmelsen fastslår, at boets aktiver skal registreres og værdiansættes af  

 bobestyreren eller om fornødent ved sagkyndig vurdering.
Ved registreringen  

 søger bobestyreren oplyst, hvilke aktiver der tilhører boet.
Oplysninger vil  

 kunnne indhentes gennem arvingerne eller eventuelt ved gennemgang af  

 selvangivelse og regnskaber.
Bobestyreren skal snarest herefter udarbejde en  

 fortegnelse over aktiverne, jf. forslagets § 52, der skal indgå i boets  

 åbningsstatus.
 Bestemmelsen svarer til § 41 i betænkningens lovudkast.
Til § 45 Bestemmelsen pålægger bobestyreren skriftligt at orientere arvingerne om  

 væsentlige forhandlinger og beslutninger i boet.
Andre, der har retlig  

 interesse deri, herunder legatarer og kreditorer, har adgang til at gøre sig  

 bekendt med de oplysninger, der er indeholdt i meddelelserne til arvingerne,  

 idet de efter anmodning enten har ret til at se meddelelserne eller dele  

 heraf eller til at modtage udskrift eller ekstraktudskrift.
Retten dertil  

 gælder naturligvis ikke medkontrahenters indsigt i boets overvejelser om  

 verserende forhandlinger.
Meddelelserne, som hører til boets dokumenter, bliver en slags  

 »skifteprotokol« og har til formål at skabe sikkerhed for, at der  

 gives indblik i, hvad der sker af væsentlige dispositioner i boet.
I  

 betænkningens lovudkast foreslås terminologien »skifteprotokol«  

 anvendt.
I lighed med, hvad der er anført under § 55 om  

 bomøder/skiftesamlinger, finder Justitsministeriet imidlertid, at begrebet  

 »skifteprotokol« alene bør være knyttet til de tilførsler til  

 retsbogen, som foretages af skifteretten.
 Bestemmelsen svarer i øvrigt til § 42 i betænkningens lovudkast.
Til § 46 I alle boer, der undergives skiftebehandling, skal der udstedes proklama.
Er proklama ikke allerede udstedt på det tidspunkt, hvor boet udleveres  

 til bobestyrerbehandling, skal bobestyreren straks sørge for, at der  

 indrykkes proklama i Statstidende.
Dette følger af bestemmelsens stk.  

 1 .
Efter § 81, stk. 1, i forslaget, kan proklama eventuelt være udstedt, før  

 der er truffet afgørelse om boets behandlingsmåde.
Er dette tilfældet, skal  

 den person, der er angivet som anmeldelsesmodtager i proklamaet, overgive  

 indkomne anmeldelser til bobestyreren.
 Ifølge bestemmelsens stk. 2 skal bobestyreren drage omsorg for, at  

 anmeldte fordringer og andre krav registreres på betryggende måde.  

 Fortegnelsen vil kunne indgå som en del af åbningsstatus, jf. forslagets §  

 52, stk. 1.
 Bestemmelsen svarer til § 43 i betænkningens lovudkast.
Til § 47 Efter at have fået boet udleveret til behandling, skal bobestyreren  

 snarest orientere arvinger og legatarer herom, ligesom de enkelte lodtagere  

 skal have meddelelse om deres arveret.
Oplysningerne kan gives skriftligt  

 eller på anden måde, herunder i et møde.
 Såvel arvinger som legatarer har ret til at gøre sig bekendt med afdødes  

 testamentariske dispositioner, der vedrører eller kan påvirke deres egen  

 retsstilling.
 Bestemmelsen er identisk med § 44 i betænkningens lovudkast.
Til § 48 Efter gældende ret påhviler det skifteretten at undersøge arveforholdene i  

 et dødsbo.
Det er endvidere skifterettens pligt at eftersøge forsvundne  

 arvinger og arvinger, hvis adresse er ubekendt.
Bestemmelsens stk. 1  

 overfører disse pligter til bobestyreren.
Bobestyreren må ved løsning af  

 denne opgave tage udgangspunkt i de oplysninger, som kendte arvinger eller  

 andre pårørende m.fl. er i stand til at give.
Den hidtidige adgang til at  

 indrykke ikke-præklusivt arveproklama forudsættes opretholdt.
Om fornødent  

 kan arvinger og andre indkaldes for skifteretten og der pålægges at afgive  

 forklaring og fremlægge dokumenter efter retsplejelovens regler om vidnepligt  

 og editionspligt for trediemand, jf. forslagets § 92, stk. 2.
Efter bestemmelsen skal også legatarer eftersøges.
Intensiteten af sådanne  

 bestræbelser må dog fornuftigvis sættes i relation til betydningen af en  

 legatars interesse i at modtage legatet.
Ifølge Justitsministeriets cirkulære nr. 225 af 14. december 1979, skal  

 der til brug ved behandlingen af dødsboer indhentes oplysning fra  

 Centralregisteret for Testamenter i alle tilfælde, hvor der kan være mulighed  

 for, at afdøde efter registerets oprettelse den 1. juli 1932 har oprettet  

 testamente for en dansk notar, eller for en dansk diplomatisk myndighed i  

 udlandet.
Såfremt fuldstændige oplysninger om afdødes testamentariske  

 dispositioner ikke inden boets udlevering er tilvejebragt af skifteretten,  

 jf. forslagets § 7, stk. 2, påhviler fortsættelsen af dette arbejde  

 bobestyreren.
 Efter bestemmelsens stk. 2 kan eftersøgning af arvinger og  

 legatarer undlades, såfremt boet må antages at være insolvent, idet der i  

 disse tilfælde ikke bliver noget at arve.
Bestemmelsens stk. 3 giver bobestyreren samme adgang til at  

 indhente oplysninger og få bistand fra offentlige myndigheder som  

 skifteretten.
Afhængig af omstændighederne vil der kunne være behov for at få  

 f.eks.
Folkeregisteret, Politiets Eftersøgningstjeneste eller  

 Udenrigsministeriet til at bistå med at finde arvinger.
Værdipapircentralen  

 og skattemyndighederne vil kunne anmodes om oplysninger om afdødes økonomiske  

 forhold.
Er arveforholdene uafklarede ved boets afslutning, kan det være nødvendigt  

 at afsætte arv efter reglerne i § 25 i lov om borteblevne.
Der henvises  

 herved til forslagets § 67, stk. 1.
 Bestemmelsen er identisk med § 45 i betænkningens lovudkast.
Til § 49 Bestemmelsens stk. 1 fastslår, at bobestyreren udover generelt at  

 tegne boet tillige repræsenterer dette i retssager.
I boer med flere  

 bobestyrere tegner disse hver især boet, medmindre skifteretten har bestemt  

 andet, hvilket i givet fald vil fremgå af skifteretsattesten, der skal  

 indeholde eventuelle begrænsninger i en bobestyrers tegningsret, jf. herved  

 forslagets § 42.
 Efter bestemmelsens stk. 2 skal bobestyreren, indtil  

 tilkendegivelse om boets solvens efter § 52 foreligger, så vidt muligt  

 afholde sig fra at foretage dispositioner, der vil kunne foregribe den senere  

 bobehandling.
Uopsættelige handlinger kan bobestyreren dog foretage, f.eks. bortsalg af  

 letfordærvelige varer.
I boer, til hvilke der hører en virksomhed i drift,  

 bør bobestyreren efter boets udlevering hurtigt tage stilling til, om boets  

 gensidigt bebyrdende aftaler skal søges bragt til ophør, eventuelt i medfør  

 af bestemmelsen i forslagets § 87. Hvor der undtagelsesvis måtte foreligge et  

 akut behov for at træffe bestemmelser, der vil kunne få afgørende indflydelse  

 på boets formueforhold m.v., kan bobestyreren indkalde boets arvinger og  

 væsentligere kendte kreditorer til en orienterende drøftelse.
 Bestemmelsen svarer til § 46 i betænkningens lovudkast.
Til § 50 Efter § 33 i den gældende skiftelov, kan skifteretten antage bistand til  

 udførelse af forskellige opgaver i forbindelse med boernes behandling.  

 Bestemmelsen giver en bobestyrer tilsvarende mulighed for assistance.
Efter stk. 1 kan bobestyreren med skifterettens samtykke antage  

 forretningskyndig medhjælp til for boets regning at bistå bobestyreren i et  

 nærmere fastsat omfang.
Som anvendelsesområde for bestemmelsen er  

 hovedsagelig tænkt på de tilfælde, hvor der i boet indgår en  

 erhvervsvirksomhed i drift.
Efter omstændighederne vil der da kunne være  

 behov for antagelse af forretningskyndig medhjælp, der kan lede virksomheden  

 og bistå ved en eventuel afvikling af denne.
Den forretningskyndige medhjælp  

 handler på bobestyrerens vegne og på bobestyrerens ansvar.
Honoraret til den  

 forretningskyndige medhjælp m.v. aftales med bobestyreren.
Den pågældende har  

 klageret efter kapitel 27.
 Ved bestemmelsen forudsættes det, at antagelse af ejendomsmægler,  

 vurderingsmænd og tilsvarende sædvanlig bistand, som kutymemæssigt kan  

 foretages af eksekutor efter de gældende regler om behandling af  

 eksekutorboer, skal kunne foretages af bobestyreren uden skifterettens  

 samtykke.
 Stk. 2 giver en bobestyrer mulighed for at antage revisorbistand  

 til for boets regning at udføre nærmere fastsatte opgaver, når særlige  

 forhold taler herfor, og skifteretten samtykker deri.
 Var afdøde bogførings- eller regnskabspligtig, og benyttede afdøde selv  

 revisorbistand, kan bobestyreren, uden at spørgsmålet behøver at forelægges  

 skifteretten, fortsat anvende denne revisonsmæssige bistand til i hidtidigt  

 omfang at forestå de revisionsmæssige opgaver.
 Det er forudsat, at bobestyreren selv udarbejder opgørelser og  

 indberetninger til skattemyndighederne samt udfærdiger boopgørelsen i det  

 enkelte bo.
 Bestemmelsen er identisk med § 47 i betænkningens lovudkast.
Til § 51 Ved §§ 9 og 10 i lovforslaget er kreditorer som udgangspunkt afskåret fra  

 at foretage individualforfølgning fra dødsfaldet, og indtil bestemmelse om  

 boets behandlingsmåde er truffet.
Ved forslaget til § 51 videreføres denne  

 begrænsning i alle boer, der udleveres til behandling ved bobestyrer.
I stedet for individualforfølgning må kreditorer anmelde deres krav -  

 herunder også massekrav - i boet.
I almindelighed må også krav, der støttes  

 på ejendomsret, anmeldes i boet for ikke at blive prækluderet, jf. forslagets  

 § 83, stk. 1, jf. stk. 2, nr. 2, modsætningsvis.
Retssager mod boet kan  

 fortsat heller ikke anlægges efter boets udlevering til bobestyrer, jf. dog  

 de særlige regler derom ved fordringsprøvelse i forslagets § 56, stk. 4.
Fordringer og andre krav anmeldes til bobestyreren.
Har skifteretten,  

 inden der er truffet afgørelse om boets behandlingsmåde, modtaget anmeldelser  

 af krav, udleveres eller videresendes disse til bobestyreren i forbindelse  

 med boets udlevering.
 Bestemmelsen svarer til § 48 i betænkningens lovudkast.
Til § 52 Efter stk. 1 skal bobestyreren snarest efter proklamafristens udløb  

 udarbejde en åbningsstatus, der skal indeholde en fortegnelse over samtlige  

 boets aktiver og passiver med værdiangivelser pr. dødsdagen.
Fortegnelsen  

 skal være udtømmende og svarer til den fortegnelse, der efter gældende ret  

 skal indsendes til den kommunale skattemyndighed efter kildeskattelovens §  

 14. Åbningsstatus skal tillige indeholde en tilkendegivelse om, hvorvidt boet  

 må antages at være solvent.
Til brug for tilkendegivelsen må bobestyreren  

 derfor yderligere angive, hvilke indtægter boet må forventes at ville få, og  

 hvilke yderligere forpligtelser, boet må forventes at skulle afholde,  

 herunder udgifter til begravelsen, renter m.v. af anmeldte krav og udgifter  

 til boets behandling, andre massekrav og boets skatteforpligtelser.
Disse  

 angivelser må i et vist omfang bygge på skønsmæssige vurderinger.
Boet anses  

 for at være solvent, såfremt det må antages, at aktivmassen med tillæg af  

 indtægter vil være tilstrækkelig til at dække samtlige de forpligtelser, som  

 påhviler eller vil komme til at påhvile boet.
Åbningsstatus, der udarbejdes på en særlig blanket, skal efter stk.  

 2 straks tilsendes boets arvinger, skifteretten og den kommunale  

 skattemyndighed.
Kreditorer og legatarer med en retlig interesse deri kan  

 forlange at blive gjort bekendt med indholdet af åbningsstatus, men har altså  

 intet krav på at få den tilsendt.
Må boet antages at være insolvent, kan tilsendelse af åbningsstatus  

 undlades, jf. stk. 3 , idet bobestyreren da straks skal anmode  

 skifteretten om at træffe afgørelse om insolvensbehandling.
Træffes der  

 bestemmelse herom, foreskriver lovforslagets § 69, stk. 2, bobestyreren en  

 meddelelsespligt i forhold til arvinger m.fl., idet arvinger og legatarer,  

 som efter forslagets § 47 har modtaget meddelelse om boets udlevering til  

 behandling ved bobestyrer, findes at burde have et ubetinget krav på at få at  

 vide, hvorvidt de skal arve.
En sådan meddelelse vil i øvrigt i særlige  

 tilfælde kunne udløse et krav om rejsning af omstødelsessag.
Selv om arvinger  

 og legatarer efter forslagets § 52, stk. 2, ikke har krav på at få tilsendt  

 åbningsstatus i et bo, der underkastes insolvensbehandling, kan de dog  

 fortsat kræve - eventuelt ved fremmøde hos bobestyreren - at få adgang til at  

 studere åbningsstatus.
Heri kan de have en klar retlig interesse, og denne  

 ret for arvingerne bortfalder derfor ikke ved beslutning om  

 insolvensbehandling.
 I boer, hvor det, indtil realisationer er foretaget m.v., er uvist, om  

 boet er solvent eller insolvent, vil det almindeligvis være mest  

 hensigtsmæssigt at behandle boet efter solvensreglerne, idet bobestyreren da  

 i medfør af lovforslagets § 53, stk. 3, skal tilsidesætte arvingernes  

 beslutninger, såfremt disse strider imod kreditorernes ret.
 Anmodninger fra fordringshavere om, at boet skal tages under  

 insolvensbehandling, rettes til bobestyreren, der derefter træffer afgørelse  

 om, hvorvidt der skal fremsættes anmodning over for skifteretten.  

 Bobestyrerens afgørelse kan i medfør af forslagets § 96 påklages til  

 skifteretten.
 Afklares det først senere under boets behandling, at der foreligger  

 insolvens, anmoder bobestyreren efter stk. 4 straks skifteretten om at  

 træffe bestemmelse om insolvensbehandling.
Til § 53 Efter gældende ret er beslutningsprocessen i relation til et dødsbos  

 anliggender baseret på afstemning mellem de stemmeberettigede.
Det følger  

 således af den gældende skiftelovs § 24, at de stemmeberettigede skal høres,  

 hvorefter skifteretten i tilfælde af meningsulighed træffer afgørelse med  

 hensyntagen til de fremsatte meninger, men i sidste instans efter rettens  

 eget skøn om, hvad der bedst tjener samtliges og i især de fraværendes og  

 umyndiges tarv.
I eksekutorboer fik eksekutor ved retsplejereformens gennemførelse i 1919  

 dømmende myndighed i boets anliggender.
Reglerne derom blev dog få år efter  

 ophævet, således at eksekutor i stedet må bygge på de stemmeberettigedes  

 flertal.
En procedure, der i tilfælde af uenighed mellem arvingerne kan føre  

 til, at bobehandlingen blokeres.
Som et væsentligt element i etableringen af bobestyrerordningen, hvor en  

 stor del af de funktioner, der hidtil er blevet varetaget af skifteretten og  

 eksekutorer, foreslås overført til bobestyrere, indgår, at bobestyrerne må  

 tillægges relativt vide beføjelser i relation til skiftets gennemførelse.
Det  

 forekommer således at være en afgørende forudsætning for, at der kan opnås  

 den ønskede effektivisering af bobehandlingen og kortere ekspeditionstider,  

 at den ansvarlige bobestyrers stilling styrkes.
For at imødegå risikoen for misbrug af denne videregående adgang til at  

 styre bobehandlingen, er det ved forslagets §§ 45 og 54 for det første pålagt  

 bobestyreren at holde de implicerede løbende orienteret.
Endvidere sikres de  

 impliceredes interesser gennem klagesystemet i kapitel 27, hvorefter  

 bobestyrerens handlinger, undladelser og afgørelser kan indbringes for  

 skifteretten.
I den sidste ende er det herefter skifteretten, der træffer  

 afgørelse i klagesagen, og som efter forslagets § 54, stk. 2, kan meddele  

 bobestyreren pålæg om, hvad der skal foretages.
Tilsidesætter bobestyreren et  

 sådant pålæg, kan vedkommende afsættes efter forslagets § 41. I  

 overensstemmelse hermed tillægger lovforslaget bobestyreren den nødvendige  

 handlekraft til sikring af, at skifterne vil kunne gennemføres effektivt og  

 hurtigt, uden at uenighed mellem arvingerne som efter det gældende  

 eksekutorsystem kan blokere for bobehandlingen.
 Bestemmelsen i stk. 1 fastlægger, hvorledes beslutningerne i boets  

 anliggender skal træffes og fastslår, at det er bobestyreren, der træffer  

 bestemmelse i boets anliggender, idet væsentlige spørgsmål dog forinden skal  

 forelægges for arvingerne.
Det beror på en skønsmæssig vurdering, hvornår et spørgsmål er af en sådan  

 karakter, at det som væsentligt skal forelægges for arvingerne.
Forelæggelse  

 af sædvanlige ekspeditioner er ikke nødvendig.
Beslutninger om realisation af  

 boets aktiver skal som væsentlige forelægges for arvingerne.
I øvrigt kan  

 praksis om, hvad der i henhold til konkurslovens § 15 er dispositioner af  

 væsentlig betydning være vejledende.
I solvente dødsboer vil det dog tillige  

 altid være væsentligt at fastslå, hvilke aktiver, der skal realiseres, og  

 hvilke aktiver der skal overtages af arvingerne til vurderingsbeløbet.
Herudover vil tillige spørgsmål om sagsanlæg, forlig under retssager og  

 appel m.v. ofte være væsentlige, hvorfor forelæggelse for arvingerne er  

 nødvendig.
Under en retssag varetages boets partsfunktioner i øvrigt af  

 bobestyreren.
En bobestyrer, der er advokat, kan tillige vælge selv at  

 optræde som rettergangsfuldmægtig, men bør i sager, der kræver  

 specialkundskab, eller i sager, der angår interessemodsætninger mellem boets  

 arvinger, legatarer og kreditorer, forinden forelægge spørgsmålet om valg af  

 rettergangsfuldmægtig for arvingerne.
For at fremme en hurtig og uformel afvikling af boerne, indeholder  

 lovforslaget ingen formkrav til, hvorledes forelæggelser for arvingerne skal  

 finde sted.
Det forudsættes, at bobestyreren tilrettelægger bobehandlingen på  

 den måde, der med hensyntagen til det enkelte bos forhold er mest  

 hensigtsmæssig.
Denne smidiggørelse af bobehandlingen medfører, at det ikke  

 er nødvendigt at træffe beslutninger på bomøder, såfremt beslutningerne kan  

 træffes betryggende på anden måde, herunder efter omstændighederne også  

 telefonisk.
Er arvingerne uenige om afgørelsen af et væsentligt spørgsmål, må  

 bobestyreren indkalde alle arvingerne til et bomøde, hvor der så må søges  

 opnået enighed, jf. herved stk. 2 . Kan enighed ikke opnås, skal der  

 på forlangende afholdes afstemning mellem arvingerne.
Bestemmelsen markerer  

 herved i modsætning til det udkast, der er indeholdt i betænkningen, at en  

 mere systematisk anvendelse af afstemning ved afgørelse af alle væsentlige  

 spørgsmål ikke skal finde sted.
Denne ændring er foretaget på foranledning af  

 nogle af de indkomne høringssvar, der påpegede, at betænkningsudkastets  

 afstemningsregler med fordel kunne smidiggøres.
I tilfælde af afstemning stemmer arvingerne efter deres ret til at tage  

 arv og eventuel boslod af afdødes ejendele, hvorved forstås ægtefællens  

 boslodsret af førstafdødes fællesejemidler.
I tvivlstilfælde afgør  

 bobestyreren omfanget af arvingernes stemmeret.
Bobestyrerens afgørelse kan  

 påklages til skifteretten.
Ved bestemmelsens sidste pkt. fremhæves styrkelsen af bobestyrerens  

 beslutningsmyndighed.
Står arvingernes stemmer lige, afgøres spørgsmålet af  

 bobestyreren.
Denne beføjelse er nødvendig for, at en beslutning kan træffes.  

 Bobestyrerens afgørelse kan indbringes for skifteretten.
 Er ikke alle arvinger repræsenteret, når en beslutning skal tages, kan der  

 kun ses bort fra de ikke repræsenteredes stemmer, såfremt de er indkaldt  

 efter reglerne i forslagets § 55, stk. 2, og ikke har oplyst, at de har  

 lovligt forfald.
Ved stk. 3 tillægges der bobestyreren nogle beføjelser, som bl. a.  

 er nødvendige for at hindre retskrænkelser eller for, at boets behandling  

 ikke skal gå i stå.
Strider arvingernes beslutning mod nogens ret, kan  

 bobestyreren ændre afgørelsen.
Finder bobestyreren arvingernes beslutning  

 åbenbart uhensigtsmæssig, kan afgørelsen ligeledes ændres.
Er det f.eks. i et  

 bo nødvendigt at foretage realisation af aktiver for at tilvejebringe den  

 nødvendige likviditet, og er arvingernes beslutning ikke egnet til at  

 tilvejebringe likviditeten, træffer bobestyreren den nødvendige bestemmelse.  

 Ved udøvelsen af censurbeføjelsen må bobestyreren anlægge en helhedsvurdering  

 over, hvad der bedst tjener samtlige impliceredes interesser.
En beslutning  

 behøver ikke nødvendigvis at være uhensigtsmæssig, fordi den ikke er den  

 økonomisk bedste for boet; også ideelle forhold bør inddrages i  

 overvejelserne.
Bestemmelsens stk. 4 fastslår, at bobestyreren skal vejlede  

 arvingerne om deres retsstilling efter forslagets § 96 og § 97, hvorefter de  

 kan påklage bobestyrerens beslutninger til skifteretten.
Bobestyreren har  

 ikke blot pligt til at give en sådan klagevejledning, hvor han tilsidesætter  

 arvingernes beslutning, men også i tilfælde, hvor en enkelt eller enkelte  

 arvinger ikke er enige i den beslutning, der træffes.
Ved forslaget får bobestyreren som angivet en noget videre adgang til at  

 lede bestemmelsesprocessen i boet, end tilfældet er efter gældende ret i  

 eksekutorboer, idet det forventes, at denne beføjelse vil være egnet til at  

 fremme boernes afvikling.
Bestemmelsen indebærer ikke, at bobestyreren  

 tillægges dømmende myndighed.
Der henvises herved særlig til, at bobestyreren  

 har pligt til at give klagevejledning, når arvingernes flertalsbeslutning  

 tilsidesættes. Ønsker arvingerne fortsat ikke at respektere bobestyrerens  

 bestemmelse, foreligger der en tvist, som må indbringes for skifteretten til  

 afgørelse.
Til § 54 Udgangspunktet for gennemførelsen af en skiftebehandling bør være, at et  

 bo skal afsluttes så hurtigt som muligt, uden at dette dog sker på bekostning  

 af implicerede arvingers, legatarers eller kreditorers interesser.
Efter stk. 1 skal bobestyreren fremme boets behandling mest muligt.  

 Herved tilkendegives, at behandlingstiden for et bo ikke bør udstrækkes over  

 en længere periode, end hvad boets forhold tilsiger.
Det er således ikke alle  

 bobestyrerboer, der med rette kan afsluttes med den 2 års-dag som  

 skæringsdato, der efter forslagets § 66, stk. 2, jf. § 68, stk. 1, er den  

 seneste skæringsdag.
 Påføres arvinger eller andre tab som følge af en urimelig  

 sagsbehandlingstid fra bobestyrerens side, vil bobestyreren efter  

 omstændighederne kunne gøres erstatningsansvarlig efter dansk rets  

 almindelige regler herom.
Anmoder en arving om at blive gjort bekendt med bobehandlingens forløb  

 eller om det forventede tidspunkt for bobehandlingens afslutning, skal  

 bobestyreren orientere den pågældende herom.
Bestemmelsen må ses i sammenhæng  

 med forslagets § 45, hvorefter der påhviler bobestyreren en pligt til  

 skriftligt at orientere arvinger om de væsentlige forhandlinger og  

 beslutninger i boet.
Efter stk. 2 kan skifteretten, hvor forholdene nødvendiggør det,  

 pålægge bobestyreren at indgive løbende indberetninger om bobehandlingens  

 forløb og meddele bobestyreren pålæg om at foretage, hvad der findes  

 fornødent.
Bestemmelsen forudsættes først og fremmest anvendt, hvor  

 skifteretten efter behandlingen af en klagesag anser det for nødvendigt at  

 etablere et tilsyn med bobehandlingen og eventuelt straks eller senere at  

 meddele pålæg.
Den kan imidlertid også anvendes i andre tilfælde, f.eks. hvor  

 en bobestyrer i flere tilfælde har behandlet boer for langsomt og ved  

 udleveringen af et nyt bo ex officio får meddelt frist efter forslagets § 66,  

 stk. 4.
Efter forslagets § 44 skal bobestyreren straks efter boets udlevering  

 sørge for, at meddelelsen om bobestyrerbehandlingen tinglyses på boets faste  

 ejendomme, og for skibe eller luftfartøjers vedkommende registreres i  

 Skibsregisteret eller Luftfartøjsregisteret.
Hvor en sådan tinglysning eller  

 anden tilsvarende offentlig registrering af bobestyrerbehandlingen har fundet  

 sted, skal bobestyreren efter bestemmelsens stk. 3 drage omsorg for,  

 at meddelelsen om bobestyrerbehandling slettes, når bobestyrerbehandlingen  

 ophører.
Dette gælder også, hvor bobestyrerbehandlingen ophører som følge af,  

 at boet udleveres til anden behandlingsmåde.
Lovudkastet i betænkningen  

 regulerede alene den sidstnævnte situation.
Kravet om sletning af  

 bobestyrerbehandling bør imidlertid ikke kun stilles, når boet overgår til  

 anden behandlingsform, men bør gælde i alle situationer, hvor en  

 bobestyrerbehandling afsluttes, og bobestyreren som følge heraf ikke længere  

 skal være tegningsberettiget.
 Bestemmelsen svarer i øvrigt til § 50 i betænkningens lovudkast.
Til § 55 Bestemmelsen angiver retningslinjerne for afholdelse af bomøder.  

 Lovforslaget opererer med en anden terminologi end betænkningsudkastet, der i  

 stedet for »bomøder« anvender udtrykket  

 »skiftesamlinger«.
I lighed med hvad der gælder på konkurslovens  

 område, finder Justitsministeriet, at begrebet »skiftesamlinger«  

 bør være forbeholdt de møder, der afholdes i skifterettens regie.
 I øvrigt svarer bestemmelsen til § 52 i betænkningen, idet afholdelse af  

 bomøde dog også udtrykkeligt er blevet gjort obligatorisk, hvis der skal  

 tages stilling til et væsentligt spørgsmål, som der uenighed mellem  

 arvingerne om, jf. herved bestemmelsens stk. 1.
 Det følger af forslagets § 53, at bobestyreren skal medinddrage arvingerne  

 i beslutningsprocessen, og at afholdelse af bomøde i denne forbindelse kan  

 være nødvendig.
For at arvingerne gives adgang til at varetage deres interesser bedst  

 muligt, foreslås der herudover en bestemmelse, der giver mulighed for at  

 drøfte boets forhold på et bomøde.
Bestemmelsens fakultative karakter  

 medfører, at en bobestyrer i boer, hvor beslutningerne med fordel kan træffes  

 på mere uformel måde, og hvor bomøde efter § 53, stk. 2, ikke er påkrævet,  

 ikke behøver at afholde andre bomøder end det afsluttende bomøde, der efter  

 forslagets § 68, stk. 1, er gjort obligatorisk.
I overensstemmelse hermed følger det af stk. 1 , at bobestyreren  

 kan indkalde til bomøder, når der er behov herfor.
Indkaldelse bør ske med et  

 rimeligt varsel.
Anmoder en arving derom, bør indkaldelse til bomøde i  

 almindelighed ske.
Alene hvis en arvings anmodning om et bomøde antager  

 chikanøs karakter, eller afholdelse af møde er åbenbart ubegrundet, bør  

 anmodningen afvises.
Bobestyrerens nægtelse af at afholde et bomøde kan  

 påklages til skifteretten.
 Indkaldelse skal ske, hvis skifteretten bestemmer det, eller hvis der ikke  

 mellem arvingerne kan opnås enighed om, hvorledes man skal afgøre et  

 væsentligt spørgsmål.
Efter stk. 2 , 1. pkt., kan indkaldelse til bomøde ske formløst ved  

 meddelelse til de pågældende.
Bobestyreren kan endvidere vælge tillige at  

 bekendtgøre indkaldelsen i Statstidende.
Forholder arvingerne i et bo sig  

 passive over for en henvendelse fra bobestyreren, kan de indkaldes formelt  

 efter bestemmelsen i stk. 2, hvorefter de fornødne beslutninger i væsentlige  

 anliggender kan træffes.
Udebliver alle arvinger uden lovligt oplyst forfald,  

 må bobestyreren alene træffe de nødvendige beslutninger.
 Bestemmelsen i 2. pkt. om at tid, sted, varsel og dagsorden fastsættes af  

 bobestyreren, og at denne leder forhandlingerne under mødet, svarer til  

 forskrifterne i konkurslovens § 119, stk. 2 og 3. Bomøder forudsættes normalt  

 afholdt på bobestyrerens kontor, men kan også afholdes andre steder, f.eks.  

 på afdødes bopæl.
Til § 56 Efter de nugældende regler i skiftelovens §§ 38-40, der ikke længere  

 efterleves i skifteretspraksis, og efter reglerne i konkurslovens §§ 129-133,  

 skal fordringsprøvelsen foregå i skiftesamlinger, hvortil der skal ske  

 indkaldelse i Statstidende.
Ved forslaget foreslås en forenkling, idet det i de fleste dødsboer ikke  

 vil være nødvendigt at afholde formelige skiftesamlinger/bomøder til  

 fordringsprøvelse.
Endvidere sigter forslaget mod at inddrage bobestyreren i  

 en forligsmæglende rolle, der kan være egnet til at begrænse antallet af  

 retssager om fordringer og andre krav til et minimum.
Når anmeldelsesfristen er udløbet, skal bobestyreren efter bestemmelsens  

stk. 1 gennemgå de anmeldte fordringer og krav, herunder massekrav og  

 øvrige krav, der efter forslagets § 83, stk. 2, kan gøres gældende i boet, og  

 udfærdige en fortegnelse over disse fordringer og krav.
Disse oplysninger vil  

 samtidig udgøre en del af åbningsstatus.
 Bobestyreren skal derefter gennemgå fordringerne og kravene og i fornødent  

 omfang kræve tilvejebragt dokumentation samt udarbejde sin foreløbige  

 indstilling om, hvorvidt de enkelte fordringer og krav bør anerkendes.
Fortegnelsen og den foreløbige indstilling skal dernæst forelægges for  

 arvingerne.
Der er ikke herved foreskrevet nogen formkrav, men forelæggelsen  

 forudsættes at ske på en forsvarlig måde.
Forelæggelsen vil kunne ske  

 samtidigt med tilsendelsen af boets åbningsstatus og bobestyrerens  

 tilkendegivelse om boets solvens efter forslagets § 52. Bobestyreren kan i  

 forbindelse med forelæggelsen fastsætte en frist, inden for hvilken  

 arvingerne skal tage stilling til, om de kan anerkende fordringerne og  

 kravene.
Fremkommer der ikke inden en sådan frists udløb indsigelse mod en  

 fordring eller et krav, og har bobestyreren i sin foreløbige indstilling  

 indstillet fordringen eller kravet til fuldstændig godkendelse, er fordringen  

 eller kravet derefter endeligt godkendt i boet.
Har bobestyreren i sin foreløbige indstilling ikke anbefalet en fordring  

 eller et krav til fuldstændig godkendelse, eller har en arving fremsat  

 indsigelse mod en fordring eller et krav, skal bobestyreren efter  

 bestemmelsens stk. 2 undersøge, om en forligsmæssig ordning kan  

 tilvejebringes og så vidt muligt søge at forlige sagen.
Et forlig efter  

 bestemmelsen forudsætter, at ingen af arvingerne har tilkendegivet, at de  

 ikke kan tiltræde forliget.
Bobestyrerens forligsforslag kan forelægges for  

 arvingerne efter reglerne i stk. 1.
 Kan forlig ikke opnås, skal bobestyreren efter bestemmelsens stk. 3  

 udarbejde sin endelige indstilling om, hvorvidt og i hvilket omfang  

 fordringen eller kravet bør anerkendes.
Den endelige indstilling forelægges efter bestemmelsens stk. 4 for  

 arvingerne og ved anbefalet brev eller på anden betryggende måde for de  

 fordringshavere, hvis fordring eller krav ikke fuldt ud er imødekommet ved  

 indstillingen, med oplysning om, at enhver, som ikke kan godkende  

 indstillingen inden 4 uger efter modtagelsen af meddelelsen, må anlægge sag  

 ved skifteretten.
Forelæggelsen for fordringshaverne og efter  

 omstændighederne også for arvingerne skal af bevismæssige grunde ske ved  

 anbefalet brev eller på anden betryggende måde, f.eks. mundtligt på et  

 korrekt tilvarslet bomøde.
Henhører sagen under en særlig domstol, skal sagen dog anlægges ved denne.  

 Tvist om en skatteansættelse kan efter skattestyrelsesloven først indbringes  

 for landsretten som 1. instans, når lovens administrative klagesystem er  

 udnyttet.
Samme princip er indført i den nye momslov fra 1994 (lov nr. 375 af  

 18. maj 1994 om merværdiafgift, § 80). Skattekrav m.v. skal - som hidtil -  

 behandles efter disse regler.
 Anlægges retssag ikke rettidigt, er bobestyrerens endelige indstilling  

 efter bestemmelsens stk. 5 godkendt såvel i forhold til arvingerne som  

 i forhold til fordringshaveren.
En fordringshaver, som ikke ønsker at acceptere bobestyrerens endelige  

 indstilling, må udtage stævning mod boet ved skifteretten inden fristens  

 udløb.
Affinder fordringshaveren sig med bobestyrerens endelige indstilling,  

 men anlægger en eller flere arvinger sag om fordringen eller kravet, må dette  

 ske ved udtagelse af stævning ved skifteretten mod fordringshaveren.
I boer, hvor der på tidspunktet for fordringsprøvelsen er tvivl om boets  

 solvens, skal fordringer og krav efter bestemmelsens stk. 6 forelægges  

 såvel for boets arvinger som for boets kreditorer.
Fordringernes prøvelse  

 skal i så fald også omfatte fordringernes plads i konkursordenen.
 I insolvente boer og boer, hvor der kan være tvivl om solvensen, kan  

 forelæggelser efter stk. 1 og 4 for boets kreditorer erstattes af meddelelse  

 til kreditorerne om, at indstillingerne ligger til eftersyn på bobestyrerens  

 kontor.
 Lovforslagets § 56 svarer til § 53 i lovudkastet i betænkningen.
Til § 57 Bestemmelsen vedrører dækning af godkendte fordringer og andre krav og  

 svarer til § 54 i betænkningens udkast.
Bestemmelsen angiver, hvornår godkendte fordringer og andre krav skal  

 dækkes.
Rettigheder, der ikke er underlagt præklusion, er reguleret ved  

 bestemmelserne i forslagets kapitel 21, og for så vidt angår fordringer og  

 krav, hvor frigørelsestiden ikke er indtrådt, henvises til de muligheder, der  

 er givet bobestyreren ved forslagets § 87.
 Efter stk. 1 skal bobestyreren sørge for, at fordringer og andre  

 krav mod boet dækkes snarest muligt efter, at de er godkendt eller fastslået,  

 medmindre forpligtelsen er eller forventes overtaget af arvinger, legatarer  

 eller andre i overensstemmelse med dansk rets almindelige regler om  

 debitorskifte.
 Opfylder bobestyreren ikke sin pligt til at dække fordringer og krav  

 omfattet af bestemmelsen, kan bobestyreren efter omstændighederne ifalde  

 erstatningsansvar for det tab, der derved påføres fordringshaverne.
Stk. 2 giver skifteretten mulighed for at tillade, at der  

 udbetales a conto salær til bobestyreren.
Skifterettens samtykke bør kun  

 meddeles, når særlige grunde, herunder i relation til boets beskaffenhed  

 eller behandlingstid, kan påvises.
Som anført af Skiftelovsudvalget, må en  

 sådan begrænsning af bobestyrerens adgang til a conto salær antages at ville  

 være egnet til at fremme behandlingens afslutning.
Kan boet forventes  

 afsluttet med 2 års-dagen for dødsfaldet som seneste skæringsdag, bør a conto  

 salær kun udbetales i tilfælde, hvor arbejdet med boet har været meget  

 omfattende.
Til § 58 Bestemmelsen omhandler salg af aktiver fra boet.
 Bestemmelsens 1. pkt. , hvorefter salg af boets aktiver skal ske på  

 den måde, der tjener boets interesser bedst, svarer til konkurslovens § 115,  

 stk. 1. Det afgøres efter reglerne i forslagets § 53, om realisationer skal  

 ske ved underhåndssalg eller ved offentlig auktion.
Bestemmelsens 2. pkt. , hvorefter salg ved auktion sker efter  

 reglerne i retsplejeloven, svarer til gældende ret.
Behæftede aktiver, der  

 ikke kan realiseres ved underhåndssalg, realiseres ved tvangsauktion, jf.  

 retsplejelovens § 538 b, stk. 1, som denne bestemmelse foreslås affattet i  

 det samtidigt hermed fremsatte forslag til ændring af retsplejeloven,  

 konkursloven, tinglysningsloven m.v.
Bobestyreren skal i så fald udføre, hvad  

 der påhviler rekvirenten af en tvangsauktion.
Bobestyreren kan ved salg af  

 boets aktiver benytte sagkyndig bistand, f.eks. ejendomsmægler.
Ubehæftede  

 aktiver sælges i medfør af retsplejelovens § 538 b, stk. 2, efter reglerne om  

 offentlige auktioner, der ikke er tvangsauktioner.
 Bestemmelsen svarer til § 55 i betænkningens lovudkast.
Til § 59 Bestemmelsen regulerer boets stilling i forbindelse med tvangsauktion og  

 svarer til konkurslovens § 87.
 Der henvises endvidere til betænkningens s. 238.
Til § 60 Bestemmelsen svarer til konkurslovens § 88 og § 57 i betænkningens  

 lovudkast.
Til § 61 Bestemmelsen svarer til konkurslovens § 89 og § 58 i betænkningens  

 lovudkast.
Til § 62 Bestemmelsen, der svarer til konkurslovens § 90, stk. 1, og § 59 i  

 betænkningens lovudkast, finder anvendelse, når boet er insolvent.
Til § 63 Efter stk. 1 er det bobestyrerens opgave at sørge for, at boets  

 udestående fordringer og øvrige krav inddrives, medmindre disse udlægges i  

 arv eller bortsælges.
Om fornødent må bobestyreren forsøge udestående fordringer inddrevet  

 gennem retsforfølgning.
Bobestyreren kan kun indgå bindende forlig med  

 samtlige arvingers tiltrædelse, jf. bestemmelsen i forslagets § 109, stk. 1,  

 hvorefter enhver arving på egen hånd kan anlægge sag eller indtræde i en  

 verserende sag.
 Stk. 2 svarer til konkurslovens § 90, stk. 2.
 I betænkningen er en bestemmelse svarende til § 63 medtaget som § 60.
Til § 64 Bestemmelsen regulerer adgangen til at foretage a conto udlodninger.
Efter nugældende praksis finder a conto udlodninger - især i eksekutorboer  

 - undertiden sted i et omfang, der reelt udtømmer boet og derved fjerner de  

 impliceredes incitament til at medvirke til en hurtig afslutning af  

 bobehandlingen.
Endvidere kompliceres boopgørelsen, ligesom der på  

 udlodningstidspunktet som regel skal afgives særskilt indberetning til den  

 kommunale skattemyndighed om udlodningen i skattepligtige boer, og om de  

 værdiansættelser, som lægges til grund i forbindelse med udlodningen.
Justitsministeriet kan tiltræde udvalgets forslag om, at adgangen til a  

 conto udlodning til en vis grad begrænses.
Bestemmelsen angiver i  

 overensstemmelse hermed, at a conto udlodning kan ske med bobestyrerens  

 tilladelse, når boets forhold utvivlsomt tillader det.
Bobestyreren kan ikke  

 give en sådan tilladelse, uden at spørgsmålet har været forelagt for  

 arvingerne i medfør af forslagets § 53. Bobestyrerens tilladelse eller afslag  

 kan i medfør af forslagets § 96 påklages for skifteretten.
I udkastet fra Skiftelovsudvalget, hvor bestemmelsen er medtaget som § 61,  

 er det foreslået som et yderligere kriterium for a conto udlodning, at  

 arvingerne skulle have behov derfor.
Foranlediget af nogle af høringssvarene,  

 der peger på, at dette kriterium forekommer meget vagt, har  

 Justitsministeriet valgt at lade denne betingelse udgå, idet bestemmelsens  

 øvrige kriterier for udlodning findes tilstrækkelige.
 Det er forudsat, at indbo og andet løsøre, som ikke afkaster indtægt, vil  

 kunne udlægges i arv eller legat, så snart der er truffet beslutning om, hvem  

 der skal modtage effekterne, og så snart udlæg er praktisk muligt.
Efter forslagets § 64, 2. pkt. , kan udlodning betinges af, at boet  

 friholdes for et eventuelt tab.
Dette vil f.eks kunne være aktuelt, hvis der  

 foretages a conto udlodning af penge og værdipapirer.
Herved legaliseres en  

 udbredt skiftepraksis om såkaldt mellemrente.
Udbetales der i boperioden kun  

 beløb til enkelte af arvingerne eller ikke lige store beløb til alle  

 arvinger, kan der efter denne praksis beregnes en rente af beløbet, svarende  

 til den rente, som boets øvrige midler forrentes med, typisk renten på boets  

 konto, men med fradrag af de skatter, boet skulle svare af indtægten.  

 Mellemrenten udligner derved såvel de økonomiske fordele ved de fremrykkede  

 udlodninger som boets tab, men har ingen indvirkning på boets eller  

 arvingernes personlige skattetilsvar, ligesom mellemrenten ikke tillægges  

 boets aktivmasse.
 Tilsvarende vil der ved a conto udlodning af en fast ejendom eller af et  

 andet aktiv kunne træffes bestemmelse om mellemrente af a conto udlodningen,  

 såfremt aktivet indtil udlægget gav et afkast til boet, eller såfremt en  

 salgssum for aktivet ellers ville afkaste forrentning til boet.
Efter forslaget afgør bobestyreren i første instans, om der som vilkår for  

 en a conto udlodning skal svares mellemrente samt hvilke  

 beregningsprincipper, der i bekræftende fald skal anvendes.
Bobestyreren bør  

 dog forinden forelægge spørgsmålet for arvingerne efter forslagets § 53, stk.  

 2.
Til § 65 Den gældende skiftelovs § 9 giver mulighed for, at et bo, der er taget  

 under offentlig skiftebehandling, kan udleveres til en anden behandlingsform.
 Ved forslaget til § 65 videreføres denne mulighed for at udlevere et bo,  

 der er taget under bobestyrerbehandling, til anden behandlingsmåde.
Udlevering af boet til anden behandlingsmåde forudsætter efter stk.  

 1 en anmodning herom.
Anmodning indgives til skifteretten eller til  

 bobestyreren, der derefter videresender anmodningen til skifteretten.
Det er endvidere en forudsætning, at betingelserne for den ønskede  

 behandlingsform er opfyldt på det tidspunkt, hvor der tages stilling til  

 anmodningen.
Udlevering kan betinges af, at der stilles sikkerhed for  

 udgifterne ved den hidtidige bobestyrerbehandling.
 Ved udlevering af et bo til boudlæg er det en forudsætning, at aktivmassen  

 ikke er nedbragt ved betaling af almindelig gæld.
 Hvor insolvensbehandling er indledt, kan bobestyrerbehandlingen i medfør  

 af forslagets § 70, stk. 1, jf. konkurslovens § 143, standses ved, at boet  

 udleveres til boudlæg.
 Et bo kan ikke udleveres til privat skifte efter udløbet af 1-års fristen  

 i § 31, stk. 1.
 Udleveres et bo til anden behandlingsmåde, skal bobestyreren underrette de  

 kreditorer, der har krav på at opnå dækning i boet, jf. herved bestemmelsens  

stk. 2 . Henset til, at udlevering til såvel privat skifte, uskiftet  

 bo eller behandling efter 150.000 kr.'s reglen bl.a. forudsætter, at boet er  

 solvent, findes det ikke påkrævet at opretholde bestemmelser svarende til den  

 gældende skiftelovs om dækning eller sikkerhedsstillelse m.v.
Går anmodningen på at få et bo udleveret til privat skifte, må udløbet af  

 proklamafristen afventes, da udlevering til sådan skifteform kun kan finde  

 sted, såfremt boet må antages at være solvent.
Udleveres et bo, der har været  

 behandlet ved bobestyrer, således til privat skifte, skal de privatskiftende  

 arvinger ikke udstede nyt proklama.
Anmeldelser, som er indgået til den  

 hidtidige bobestyrer, overgives af denne til boets repræsentant.
Det samme  

 gælder, hvor boet udleveres til uskiftet bo eller efter 150.000 kr.'s reglen  

 til en efterlevende ægtefælle.
Til § 66 Efter forslagets § 54 skal bobestyreren fremme boet uden unødigt ophold.  

 Heraf følger, at også boopgørelse bør udfærdiges, så snart dette er muligt.
 Efter bestemmelsens stk. 1 skal boopgørelsen indeholde en  

 redegørelse om boets behandling og om arveforholdene samt en opgørelse over  

 boets aktiver, passiver, indtægter og udgifter (regnskab) og en angivelse af  

 fordelingen mellem legatarer og arvinger (repartition), samt den beregnede  

 bo- og tillægsboafgift.
 Redegørelsen om boets behandling bør indeholde oplysning om boets  

 udlevering, proklama, åbningsstatus og solvens, om afdødes og boets  

 skatteforhold, om udbetalte forsikringssummer, om eventuelle ægtepagter, om  

 eventuelle retssager og om dispositioner, der i øvrigt har haft væsentlig  

 betydning for boets økonomiske forhold, herunder om salg eller afvikling af  

 en virksomhed og om salg af fast ejendom og andre betydningsfulde aktiver.  

 Redegørelsen om arveforholdene skal indeholde de nødvendige oplysninger om  

 afdødes ægteskabelige status og slægtskabsforhold, om eventuelle  

 testamentariske dispositioner og om arveafkald.
 Opgørelsen over boets aktiver og passiver, og over de indtægter og  

 udgifter, der er påløbet i tiden mellem dødsfaldet og skæringsdagen, samt af  

 fordelingen mellem arvinger og eventuelle legatarer, og beregningen af  

 boafgifter kan foretages på en boopgørelsesblanket, der udfærdiges i medfør  

 af forslagets § 112, og som tillige giver mulighed for at medtage oplysninger  

 om boets skattepligt.
Efter bestemmelsens stk. 2 er den seneste skæringsdag, der kan  

 anvendes i opgørelsen, 2 års-dagen for dødsfaldet.
I større og komplicerede  

 boer vil det imidlertid kunne forekomme, at opgørelsen ikke kan udfærdiges  

 med 2 års-dagen fra dødsfaldet som skæringsdato.
Uanset at bestemmelsens stk.  

 3 åbner mulighed for, at opgørelse vedrørende en endnu ikke oppebåret indtægt  

 eller vedrørende et betinget eller omtvistet krav eller andre nærmere  

 afgrænsede dele af boet kan henskydes til tiden efter boets afslutning, vil  

 tidsfristen i en række boer udgøre et problem.
Dette vil navnlig kunne være  

 tilfældet, hvor en større virksomhed i drift skal afvikles eller afhændes,  

 hvor boets formueforhold er omfattende eller komplicerede, hvor boets aktiver  

 er vanskelige at realisere, eller hvor aktiver i udlandet skal realiseres  

 eller hjemtages.
Når der er hengået 2 år, findes det imidlertid rimeligt, at  

 skifteretten inddrages til kontrol af, at bobehandlingen fremmes behørigt.  

 Bestemmelsens stk. 2 foreskriver derfor, at bobestyreren inden 2-årsdagen  

 skal give skifteretten meddelelse om, at boet ikke kan opgøres med denne  

 skæringsdato, og at bobestyreren skal afgive en nærmere redegørelse for  

 baggrunden.
Skifteretten kan herefter bestemme, at skæringsdatoen udskydes,  

 og at der løbende skal indgives redegørelser om boets forhold, jf. tillige  

 forslagets § 54, stk. 2.
Det forudsættes, at skifteretten foretager en nøje kontrol af, om  

 grundlaget for udsættelse er til stede.
Finder skifteretten, at årsagen til,  

 at bobestyreren søger om udsættelse, utvivlsomt er bobestyrerens egen  

 forsinkelse af bobehandlingen, kan skifteretten, hvor forholdene taler  

 derfor, straks afsætte bobestyreren.
I andre tilfælde vil skifteretten kunne  

 meddele en frist for boets afslutning, jf. forslagets § 66, stk. 4, med eller  

 uden etablering af et løbende tilsyn efter forslagets § 54, stk. 2, og  

 derefter afsætte bobestyreren, dersom denne frist ikke uden rimelig grund  

 overholdes.
Bestemmelsens stk. 3 svarer til den gældende skiftelovs § 46 for så  

 vidt angår krav, som er omtvistede eller betinget af en endnu ikke indtrådt  

 omstændighed.
I lighed med konkurslovens § 149 foreslås imidlertid også andre  

 nærmere afgrænsede dele af boet at skulle kunne henskydes til tiden efter  

 boets afslutning. Ønsker bobestyreren, at en del af opgørelsen henskydes til  

 tiden efter boets afslutning, skal tilladelse hertil søges inden  

 2-årsfristens udløb.
Tillægsopgørelse skal i givet fald indleveres snarest  

 muligt, og skifteretten bør i tilfælde, hvor 2 årsfristen ikke kan  

 overholdes, og hvor forholdene taler derfor, fastsætte en frist for  

 tillægsopgørelsens indgivelse.
Efter stk. 4 kan skifteretten til enhver tid, herunder også ved  

 boets udlevering, fastsætte en frist for boets slutning.
Bestemmelsen er ny  

 og skal ses i lyset af det overordnede mål, hvorefter behandlingstiden for  

 bobestyrerboer gennemsnitligt bør nedsættes væsentligt i forhold til de  

 gennemsnitlige behandlingstider for de eksisterende skifteretsbehandlede boer  

 og eksekutorboer.
 I betænkningen er den tilsvarende bestemmelse angivet som § 63.
Til § 67 Snarest efter at boet er udleveret til behandling ved bobestyrer, skal  

 bobestyreren efter forslagets § 48 søge at klarlægge arveforholdene, herunder  

 ved at eftersøge forsvundne arvinger.
 Er arveforholdene fortsat uafklarede ved boets afslutning, således at det  

 ikke vides, om en arving eller legatar har overlevet den afdøde, følger det  

 af bestemmelsens stk. 1 , at bobestyreren til skifteretten skal  

 indstille, hvorvidt der skal afsættes arv efter bestemmelserne i § 25 i lov  

 om borteblevne.
 Stk. 2 svarer til den gældende skiftelovs § 45, stk. 2, og til  

 dels til konkurslovens § 153, stk. 2. Bestemmelsen forudsættes anvendt med  

 tilbageholdenhed særligt ved tilsidesættelse af testamentariske bestemmelser  

 om genstande, der har affektionsværdi.
 For så vidt angår beløb, som ikke inden et år efter udlodning har kunnet  

 udbetales til fordringshaveren, henvises til lovforslagets § 86.
Til § 68 I den gældende skifteordning findes der ingen faste regler for, hvornår et  

 bo skal afsluttes.
Således kan f.eks. privatskiftede boer i princippet  

 fortsætte uden tidsbegrænsning.
Dog er der efter lov om afgift af dødsboer og  

 gaver og efter kildeskatteloven en 15-måneders-frist for indgivelse af  

 boopgørelse til skifteretten og for ophør af skattepligt.
I praksis vælger  

 arvingerne oftest at slutte det indbyrdes bo samtidigt.
I eksekutorboer gælder heller ingen tidsgrænse for, hvor længe boets  

 behandling kan fortsætte.
Boet skal dog senest ved udløbet af fristen for  

 indgivelse af selvangivelsen for det 3. indkomstår betale foreløbige rets- og  

 boafgifter.
Til beregning af disse er det nødvendigt, at der udfærdiges en  

 foreløbig boopgørelse.
 For boer, der behandles ved skifteretten, gælder der slet ingen frister  

 for, hvornår boet skal være afsluttet, og der er ingen forpligtelser til at  

 indbetale foreløbige rets- og boafgifter.
 For så vidt angår lovforslagets frist for afslutning af privatskiftede  

 boer henvises til § 32 med bemærkninger.
 Bestemmelserne i forslagets § 68 angiver de frister, der foreslås fastsat  

 for de boer, der behandles ved bobestyrer.
Efter bestemmelsens stk. 1 skal boopgørelsen senest 2 måneder efter  

 skæringsdagen fremlægges til godkendelse i et obligatorisk afsluttende  

 bomøde.
Dog har bobestyreren altid en frist på 9 måneder fra dødsfaldet, før  

 boopgørelsen skal fremlægges.
En tilsvarende bestemmelse er ikke indeholdt i Skiftelovsudvalgets  

 lovudkast.
En absolut frist på blot 2 måneder fra den valgte skæringsdag,  

 ville imidlertid i praksis gøre det næsten umuligt at anvende dødsdagen som  

 skæringsdag.
Nogle af de modtagne høringssvar peger på de konsekvenser, der  

 ville være forbundet hermed.
Formålet med bestemmelsens 2. pkt. er derfor at  

 sikre, at der fortsat er mulighed for i praksis at anvende dødsdagen som  

 skæringsdag i den endelige boopgørelse.
Dette kan være af betydning, bl.a. i  

 forhold til f.eks. humanitære og sygdomsbekæmpende foreninger, der er indsat  

 som arvinger i dødsboer, og som ofte vælger at slutte dødsboet med dødsdagen  

 som skæringsdag, således at aktiver incl. rentebærende beløb og fordringer  

 kan tilfalde foreningsarvingen, uden at der dermed udløses aktuel  

 skattebetaling.
 Indkaldelse til bomødet skal ske med mindst to ugers varsel, og senest  

 samtidigt dermed skal boopgørelsen sendes eller afleveres til boets arvinger.  

 Kan arvingerne godkende boopgørelsen, er fremmøde på bomødet unødvendig.  

 Bobestyreren kan da fremlægge arvingernes godkendelsesskrivelser.
Kan arvingerne ikke godkende bobestyrerens opgørelse, derunder  

 salærberegningen, må klage herover ifølge bestemmelsens stk. 2  

 fremsættes over for bobestyreren inden fire uger efter det afsluttende  

 bomøde.
Indgås forlig ikke, indbringer bobestyreren snarest muligt klagen for  

 skifteretten.
Ved behandlingen af klagen finder bestemmelserne i forslagets §  

 97, stk. 4 og 5, tilsvarende anvendelse, hvilket indebærer, at skifteretten  

 kan opfordre klageren og bobestyreren til at indgive yderligere skriftligt  

 indlæg, og at der kan afholdes retsmøder med klageren og bobestyreren.  

 Skifteretten træffer afgørelse i klagesagen og kan i givet fald pålægge  

 bobestyreren at ændre opgørelsen eller at udfærdige tillægsopgørelse eller om  

 nødvendigt at udfærdige helt ny boopgørelse, ligesom der kan fastsættes en  

 frist herfor.
Efterkommer bobestyreren ikke et sådant pålæg, kan skifteretten  

 i medfør af forslagets § 41 afsætte bobestyreren.
 Fremsættes klage ikke inden udløbet af den i stk. 2 fastsatte frist, er  

 boopgørelsen endelig.
Bestemmelsens stk. 3 foreskriver, at boopgørelsen inden to uger  

 efter at den er blevet endelig, skal indsendes i et eksemplar til den  

 kommunale skattemyndighed og i et eksemplar til skifteretten.
Begge  

 eksemplarer skal være underskrevet af bobestyreren.
Til insolvente dødsboer, §§ 69-73 Insolvente dødsboer skal behandles efter de særlige regler herom i  

 lovforslaget.
Det er på den baggrund ønskeligt, at boets insolvens i klare  

 tilfælde fastslås hurtigt, således at insolvensreglerne straks gøres  

 anvendelige, og valget af bobehandler så vidt muligt kan blive endeligt.
Insolvensspørgsmålet kan forelægges for skifteretten på forskellige  

 tidspunkter og på forskellige måder.
Hvis skifteretten allerede under  

 overvejelserne om, hvorledes boet skal berigtiges, bliver bekendt med, at  

 boet klart må antages at være insolvent, vil skifteretten på det foreliggende  

 grundlag kunne træffe bestemmelse om insolvensbehandling og udpege en  

 bobestyrer.
Skifteretten skal ganske vist ikke oplyse sagen ex officio, men  

 skal dog bistå en arving, legatar eller kreditor ved vejledning efter  

 forslagets § 91, eller ved eventuelt at foretage afhøringer og meddele  

 editionspålæg efter forslagets § 92, og kan i den forbindelse få kendskab til  

 boets insolvens.
 Denne fremgangsmåde findes at burde forbeholdes de tilfælde, hvor  

 insolvensen er åbenbar, og hvor der foreligger et væsentligt behov for straks  

 at kunne bringe konkurslovens regler i anvendelse, ligesom det naturligvis  

 forudsætter, at boet ikke skal berigtiges på anden måde, navnlig ved boudlæg  

 efter forslagets kapitel 12. Tilsvarende betragtninger gør sig gældende i  

 relation til antagelse af en midlertidig bobestyrer med den opgave at skaffe  

 fornøden dokumentation for, om insolvens foreligger.
 Almindeligvis vil anmodningen om, at der indledes insolvensbehandling udgå  

 fra en bobestyrer efter bestemmelserne i forslagets §§ 43 og 52. Hensynet til  

 en hurtig stillingtagen til boets behandlingsmåde er her tilgodeset ved, at  

 en bobestyrer straks skal anmode skifteretten om at træffe afgørelse om  

 insolvensbehandling, hvis boet må antages at være insolvent.
Bobestyrerens indstilling om, at boet på grund af insolvens skal tages  

 under insolvensbehandling, er ikke bindende for skifteretten.
Skifteretten må  

 foretage en selvstændig prøvelse af, om betingelserne for insolvensbehandling  

 foreligger.
Skifterettens afgørelse af, om et bo må antages at være solvent  

 eller insolvent, må nødvendigvis i visse tilfælde bero på et skøn.
Er boets  

 væsentligste aktiv f. eks. en fast ejendom, vil det således kunne være  

 afgørende for boets solvens, om ejendommen kan afhændes hurtigt, og til  

 hvilken pris den kan sælges.
Er boet udleveret til en efterlevende ægtefælle efter forslagets § 22  

 eller efter reglerne om uskiftet bo i kapitel 14 og ændringsforslaget til  

 arveloven, kapitel 3, eller er boet udleveret til privat skifte efter kapitel  

 15, og viser boet sig at være insolvent, kan ægtefællen eller arvingerne  

 henholdsvis efter forslagets § 23, forslaget til ændring af arvelovens § 16,  

 stk. 2, eller forslagets § 29, stk. 1, fremsætte anmodning om, at boet tages  

 under behandling ved bobestyrer.
Skifteretten skal i disse tilfælde træffe  

 afgørelse om insolvensbehandling, hvis betingelserne herfor er opfyldt.
Lovforslagets insolvensbegreb er først og fremmest funderet på  

 betragtninger om sufficiens, idet de fleste dødsboer kun har beskedne  

 indtægter og udgifter.
Dette insolvensbegreb er ikke i strid med  

 insolvensbegrebet i konkurslovens § 17, stk. 2, hvorefter det afgørende er,  

 om en skyldner ikke kan opfylde sine forpligtelser, efterhånden som de  

 forfalder, medmindre betalingsudygtigheden må antages blot at være  

 forbigående.
I konkursretlig henseende er det såkaldte insufficienssynspunkt  

 imidlertid trådt tilbage i betydning i forhold til et illikviditetssynspunkt.
 Med det fastsatte insolvensbegreb skal et bo herefter anses for at være  

 solvent, såfremt dets aktiver, d.v.s. realisationsværdien af aktiverne med  

 tillæg af boets indtægter, er tilstrækkelige til at dække boets passiver,  

 d.v.s. afdødes gæld, der kan kræves dækket i boet, herunder skattekrav, med  

 tillæg af boets udgifter, d.v.s. massekrav, skattekrav for mellemperioden og  

 for boperioden.
 Om baggrunden for forslagets regler om insolvente dødsboer henvises i  

 øvrigt til de almindelige bemærkninger afsnit 9.4. og til betænkningen s. 245  

 ff.
Til § 69 Er boet insolvent, følger det af bestemmelsens stk. 1 , at  

 skifteretten skal træffe afgørelse om insolvensbehandling.
Efter  

 betænkningsudkastet foreslås skifterettens afgørelse om insolvens truffet ved  

 kendelse.
Dette krav til afgørelsesformen er ikke fastholdt i lovforslaget.  

 Konkursloven stiller ikke krav om, at konkursdekretets afsigelse skal ske ved  

 kendelse, og insolvent dødsbobehandling findes ikke at afvige så væsentligt  

 fra konkursbehandling, at der bør stilles krav om en særlig afgørelsesform.  

 Kendelsesformen skal således alene anvendes, hvor der opstår tvist om  

 insolvensspørgsmålet, jf. herved forslagets § 102, stk. 1.
Tages boet under insolvensbehandling, skal skifteretten samtidig tage  

 stilling til, hvem der som bobestyrer skal forestå bobehandlingen.
Dog kan  

 skifteretten bestemme, såfremt omstændighederne undtagelsesvis måtte tale  

 herfor, at der i stedet skal udpeges et udvidet bostyre efter konkurslovens  

 regler herom, jf. nærmere bemærkningerne til forslagets § 70, stk. 2.
 Skifterettens afgørelse om insolvensbehandling kan kæres til højere ret.  

 Efter forslagets § 103, stk. 1, nr. 1, har skifteretten mulighed for at  

 omgøre en afgørelse om insolvens.
Efter bestemmelsens stk. 2 skal bobestyreren snarest muligt efter,  

 at der er truffet afgørelse om, at insolvensbehandling skal indledes, give  

 boets arvinger, legatarer og kendte kreditorer samt den kommunale  

 skattemyndighed meddelelse om skifterettens afgørelse.
Meddelelse kan sendes  

 som almindeligt brev.
Bestemmelsen skal bl.a. ses i sammenhæng med forslagets  

 § 52, stk. 3, 2. pkt., hvorefter udsendelse af åbningsstatus af praktiske  

 grunde kan undlades, såfremt bobestyrerens indstilling til skifteretten om  

 insolvensbehandling tages til følge.
Ved bestemmelsen stk. 3 gøres reglerne i forslagets § 104  

 tilsvarende anvendelige, når der er truffet bestemmelse om  

 insolvensbehandling.
Enhver, der fra boet har modtaget mere end vedkommende  

 kan kræve, har således pligt til at tilbagelevere det modtagne eller tilsvare  

 berigelsen m.v. efter forslagets § 104. Derved er der tale om en videregående  

 pligt end efter dansk rets almindelige regler om condictio indebiti.
Bestemmelsen i stk. 4 , der er omformuleret i forhold til  

 Skiftelovsudvalgets udkast, muliggør, at de udgifter, der er forbundet med et  

 insolvent dødsbos behandling, vil kunne dækkes, hvis der ikke i boet skulle  

 være midler hertil.
Omkostningerne dækkes i givet fald af statskassen.
I praksis forekommer der i stigende omfang boer, hvor det eller de  

 væsentligste aktiver er overbehæftede.
Efter praksis udføres det nødvendige  

 arbejde i disse boer af skifteretterne, idet der i boerne oftest ikke findes  

 midler til at antage en medhjælper for skifteretten, og der heller ikke  

 findes nogen hjemmel til at bestemme, at de nødvendige omkostninger ved boets  

 behandling skal betales af statskassen.
Bestemmelsen giver den nødvendige hjemmel til at dække salær til  

 bobestyreren og andre udgifter forbundet med bobehandlingen.
Bestemmelsen  

 giver derimod ikke hjemmel til at dække udgifter ved begravelsen.
Til § 70 Justitsministeriet kan tiltræde Skiftelovsudvalgets grundlæggende ide bag  

 opbygningen af insolvensreglerne og finder i lighed med udvalget, at de  

 fleste af lovforslagets behandlingsregler med fordel også kan finde  

 anvendelse på insolvente dødsboer, idet behandlingen af sådanne boer normalt  

 alene består i en rolig afvikling ved realisation af aktiver med  

 efterfølgende udlodning af provenuet efter konkursordenen.
I overensstemmelse hermed gøres ved bestemmelsens stk. 1, 1. pkt.,  

 en række regler i konkursloven anvendelige med de ændringer, der følger af  

 forholdets natur.
På enkelte områder findes en nærmere præcisering dog at  

 være påkrævet.
 Således fastlægges det i bestemmelsens stk. 1, 2. pkt ., at der i  

 de tilfælde, hvor der efter konkursloven regnes med tidspunktet for  

 konkursdekretets afsigelse, i insolvente dødsboer i stedet skal regnes med  

 tidspunktet for skifterettens bestemmelse om insolvensbehandling efter § 69,  

 stk. 1.
Ved bestemmelsens 3. pkt . præciseres det dernæst, at bobestyreren  

 varetager skifterettens funktioner ifølge en række af de overførte  

 bestemmelser - men ikke ifølge alle overførte bestemmelser - og at  

 bobestyreren i det hele varetager kurators funktioner.
Ved bestemmelsen  

 overføres skifterettens funktioner efter konkurslovens § 150, stk. 1, 151,  

 stk. 2, og 155, stk. 1, til bobestyreren.
Efter overførslen af konkurslovens § 151, stk. 1, 1. pkt., skal der gives  

 fordringshaverne lejlighed til på en skiftesamling at udtale sig om det af  

 bobestyreren udarbejdede udkast til regnskab og udlodning.
Bobestyreren skal  

 derefter stadfæste udkastet, medmindre dette lider af fejl eller mangler, der  

 nødvendiggør, at det må laves om.
 Ved bestemmelsen i stk. 1, 4. pkt., foreskrives det, at  

 skifteretten i et insolvent dødsbo skal godkende bobestyrerens  

 salærberegning.
 Ved bestemmelsens stk. 1, 5. og 6. pkt ., præciseres det, at  

 fordringsprøvelsen sker efter forslagets § 56, således at prøvelsen sker over  

 for boets kreditorer, og at dette kan ske ved en meddelelse om, at  

 indstillingerne ligger til gennemsyn på bobestyrerens kontor.
 Endelig præciseres det ved bestemmelsens 7. pkt ., at ordet  

 »arving« skal læses som »kreditor« i forslagets § 45, §  

 53, stk. 1 og 3 - 4, samt § 55, stk. 1, 2. pkt.
 Om baggrunden for udvalget af overførte bestemmelser i konkursloven  

 henvises i øvrigt til betænkningens side 254 - 259.
Ved bestemmelsens stk. 2 gives der mulighed for, at skifteretten  

 efter anmodning fra en fordringshaver tillige kan lade konkurslovens  

 bestemmelser om udvidet bostyre finde anvendelse.
Efter omstændighederne vil  

 der kunne være behov for et udvidet konkursbostyre i dødsboer, i hvilke der  

 findes en større virksomhed i drift og i øvrigt i dødsboer med betydelige  

 kolliderende kreditorinteresser, der kan begrunde afholdelse af valg af  

 kurator.
Da et sådant bostyre imidlertid vil tynge boets afvikling,  

 forudsættes det, at bestemmelsen kun bringes i anvendelse i  

 undtagelsestilfælde.
Som en mellemvej vil skifteretten altid kunne drøfte  

 forholdene med kreditorerne og derefter udpege en bobestyrer eller flere  

 bobestyrere.
 Hvor udvidet bostyre er foreskrevet, sluttes boet i det hele efter  

 reglerne i konkursloven, idet dog tvister om opgørelsen ikke behandles efter  

 konkurslovens § 151, stk. 1, 2. pkt., med henvisninger, men efter reglerne i  

 forslagets kapitler 23-25 og 27-29.
 Afgørelse efter stk. 2 bør så vidt muligt træffes i forbindelse med  

 afgørelsen om insolvensbehandling efter § 69, stk. 1, men kan, hvor  

 forholdene gør det ønskeligt, træffes senere.
Til § 71 Bestemmelsen svarer til den gældende konkurslovs § 92.
 Da denne bestemmelse alene vedrører dødsboer, der efter forslaget ikke  

 længere tages under konkursbehandling, men behandles efter de nye regler om  

 insolvente dødsboer, foreslås bestemmelsen overført fra konkursloven til lov  

 om skifte af dødsboer.
Til § 72 Efter den gældende skiftelovs § 44 finder en række af konkurslovens  

 bestemmelser, herunder konkurslovens kapitel 7 om gensidigt bebyrdende  

 aftaler, anvendelse på gældsfragåelsesboer med de ændringer, der følger af  

 forholdets natur og således, at der i stedet for konkursdekretets afsigelse  

 regnes med tidspunktet for dødsfaldet.
Reglerne, der gælder, uanset om boet  

 er solvent eller insolvent, antages også at finde anvendelse i  

 udsættelsesperioden.
Afdødes medkontrahenter kan således straks efter  

 dødsfaldet forlange, at boet beslutter, om det vil indtræde i gensidigt  

 bebyrdende aftaler, jf. konkurslovens § 55. Tages der ikke snarest muligt  

 efter dødsfaldet fra boets side stilling til, om boet skal indtræde i sådanne  

 aftaler, vil der være risiko for, at aftalerne misligholdes og ophæves af  

 medkontrahenterne med den følge, at boet lider tab.
Ved anvendelsen af  

 konkurslovens regler på dødsboer, er det imidlertid et væsentligt problem, at  

 et bostyre som regel først etableres efter udløbet af de i konkursloven  

 fastsatte frister.
Indtil et bostyre er etableret, er det efter den gældende  

 retstilstand skifteretten, som på boets vegne må tage stilling til spørgsmål  

 vedrørende eventuelle gensidigt bebyrdende aftaler.
Da det imidlertid på  

 dette trin af bobehandlingen er vanskeligt for skifteretterne at skulle tage  

 stilling til spørgsmål af denne karakter, har skifteretterne, såfremt sådanne  

 spørgsmål foreligger, i almindelighed valgt hurtigst muligt at tage boet  

 under gældsfragåelsesbehandling, således at et egentligt bostyre kan  

 etableres.
For at imødegå dette problem er der ved lovforslagets § 12 givet  

 skifteretten mulighed for om nødvendigt at udpege en midlertidig bobestyrer,  

 der kan varetage boets anliggender, herunder sikre en hurtig stillingtagen  

 til gensidigt bebyrdende kontrakter.
Samtidigt hermed lægges der op til, at  

 bestemmelserne i konkurslovens kapitel 7 om gensidigt bebyrdende kontrakter  

 ikke skal finde anvendelse i tidsrummet fra dødsfaldet og indtil boets  

 berigtigelse.
Først når boets insolvens er fastslået, bliver konkurslovens  

 bestemmelser anvendelige.
Bestemmelsen i lovforslagets § 72 er udtryk for, at der fra et bostyres  

 etablering skal gælde en regel, der svarer til konkurslovens.
Før et bostyre  

 er etableret, bør der således kun opstå massekrav, hvor ydelsen har været til  

 gavn for boet.
Bestemmelsens nr. 1 angår løn m.v. til en arbejdstager for arbejde,  

 som den pågældende har udført efter anmodning fra boet.
Reglen angår alene  

 den del af et lønkrav m.v., der relatere sig til arbejde, der efter anmodning  

 er udført for boet.
I tilfælde, hvor en af afdøde ansat medarbejder  

 fortsætter arbejdet, uden at boet har anmodet derom, bliver arbejdstagerens  

 krav stillet som krav fra den forudgående periode, jf. forslagets § 70, stk.  

 1, med henvisningen til konkurslovens § 95, nr. 1. Der henvises i øvrigt til  

 konkurslovens § 63, stk. 2, 2. pkt.
 Tilsvarende gælder efter bestemmelsens nr. 2 for den del af et  

 leje- eller forpagtningskrav, der refererer til en periode, hvor boet faktisk  

 har benyttet ejendommen, f.eks til opbevaring af indbo.
Bestemmelsens nr. 3 svarer til konkurslovens § 16 c, stk. 2. Er  

 overgivelsen sket inden dødsfaldet, kan reglen ikke anvendes, og der er ikke  

 krav på tilbagelevering.
Havde yderen kendskab til dødsfaldet, kan  

 tilbagelevering m.v. ikke forlanges på grundlag af bestemmelsen.
Reglen  

 finder kun anvendelse, hvor boet - og ikke uvedkommende - har rådet over  

 ydelsen.
Den angår også tilfælde, hvor ydelsen, f.eks. vand, gas, telefon  

 m.v. er leveret efter dødsfaldet, men uden at leverandøren m.fl. havde  

 kendskab til dette.
 Bestemmelsens nr. 4 svarer til konkurslovens § 94, nr. 2, og skal  

 fortolkes i overensstemmelse med den praksis, der er dannet om denne  

 bestemmelse.
 Aftaler indgået af en efterlevende ægtefælle eller af en arving, vil efter  

 omstændighederne efterfølgende kunne godkendes af boets bobestyrer med den  

 virkning, at kravet stilles efter konkurslovens § 93.
 Stilling som massekrav efter konkurslovens § 93, nr. 3, får efter  

 forslaget tillige omkostninger ved boets behandling i den nævnte periode,  

 herunder en midlertidig bobestyrers salær.
 Forslaget til § 72 svarer i al væsentlighed til § 68 i betænkningens  

 lovudkast.
Til § 73 Viser det sig, efter at insolvensbehandling er påbegyndt, at boet reelt  

 var solvent, eller bliver boet efterfølgende solvent, overgår boet til  

 behandling efter reglerne om solvente boer, når kreditorerne har opnået  

 dækning eller er sikret dækning.
 Ændringen i boets status kan f.eks være affødt af, at værdien af boets  

 aktiver har ændret sig, eller en eller flere anmeldte fordringer i boet viser  

 sig helt eller delvis ikke at bestå.
En formel afgørelse fra skifteretten om, at boet nu er solvent, er ikke  

 nødvendig.
Bobestyreren har pligt til at holde sig orienteret om boets status  

 og i givet fald gå frem efter bestemmelsen.
Er f.eks en fordringshaver  

 utilfreds med bobestyrerens afgørelse, er der klageadgang efter forslagets  

 kapitel 27. Såvel kreditorer som arvinger skal underrettes om boets ændrede  

 status.
 Bestemmelsen svarer til § 69 i betænkningens lovudkast.
Til kapitel 17 Skifte af en efterlevende ægtefælles aktiver og passiver Kapitlet indeholder regler om skifte af en efterlevende ægtefælles aktiver  

 og passiver.
Den gældende skiftelovs kapitel 5 indeholder regler om behandling af  

 dødsboer, når der er en efterlevende ægtefælle.
Kapitlet medtager dels en  

 række materielle regler om kvantitativ og kvalitativ fordeling af arv.
Disse  

 regler, der fremstår som egentlige arveregler, foreslås ved det samtidig  

 hermed fremsatte lovforslag til ændring af arveloven, overført til arveloven.  

 Derudover indeholder den gældende skiftelovs kapitel 5 en række processuelle  

 bestemmelser, der angiver reglerne for skifte af den afdøde ægtefælles  

 ejendele og den efterlevende ægtefælles fællesejemidler.
Kapitlet indeholder  

 ikke regler om skifte af selve fællesboet.
I praksis har man ved skifte af  

 fællesboer udover reglerne i ægteskabsretsvirkningsloven anvendt de af  

 reglerne i kapitel 6, som angår materiel deling af fællesboer efter  

 separation og skilsmisse m.v.
 Ved lovforslagets kapitel 17 foreslås den eksisterende retstilstand  

 klargjort og præciseret samt tilpasset forslagets øvrige bestemmelser.
 Lovforslagets bestemmelser svarer til §§ 70-73 i betænkningens lovudkast.
Til § 74 Bestemmelsen angiver hvilke regler, der regulerer skiftet efter en gift  

 person, der dør, og de regler, der skal finde anvendelse ved behandlingen af  

 den efterlevende ægtefælles fællesejemidler.
Efter bestemmelsen skal boet efter førstafdøde behandles efter reglerne i  

 nærværende lovforslag.
Dette indebærer, at den førstafdøde ægtefælles  

 fuldstændige særeje, tidligere skilsmissesæreje, der ved dødsfaldet bliver  

 fælleseje, og bodel skal skiftes efter reglerne i forslaget til lov om skifte  

 af dødsbo.
Hvor boet efter den førstafdøde undergives skiftebehandling,  

 inddrages den efterlevende ægtefælles fællesejemidler efter reglerne i  

 forslagets §§ 75-76, hvorefter boslodsudvekslingen i medfør af forslagets §  

 77 optages i boopgørelsen.
 Der henvises til betænkningen, side 263 - 265.
Til § 75 Bestemmelsens stk. 1 og 2 svarer med redaktionelle ændringer til  

 gældende ret ifølge skiftelovens § 58. Også rådigheden over den del af  

 aktiverne i et brøkdelssæreje, der er fuldstændigt særeje, kan fratages.
 Bestemmelsen i stk. 3 svarer til den gældende skiftelovs § 62. Det  

 kreditorproklama, der udstedes, angår alene den afdøde ægtefælles hæftelse.  

 Tages således den længstlevendes bo under konkursbehandling, afskærer dette  

 ikke et allerede indledt privat skifte af førstafdødes bo fra at fortsætte.
 Lovforslagets § 75 svarer til § 71 i betænkningens lovudkast.
Til § 76 Bestemmelserne i stk. 1 og 2 svarer i princippet til den gældende  

 skiftelovs § 60, idet det dog er fundet overflødigt at foreskrive, at boet  

 ikke kan forlange realisation af efterlevendes fællesejemidler.
Endvidere er  

 det udtrykkeligt foreskrevet, at ægtefællen har pligt til efter anmodning at  

 dokumentere rigtigheden af de fornødne oplysninger.
 Ved bestemmelsens stk. 3 gives skifteretten mulighed for at  

 bestemme, at hele fællesboet og eventuelt tillige den efterlevende ægtefælles  

 fuldstændige særeje skal tages under behandling ved bobestyrer, hvis den  

 efterlevende ægtefælle ikke opfylder sine forpligtelser efter stk. 1 og 2,  

 eller efter § 77.
 En tilsvarende bestemmelse findes ikke i gældende ret, hvor der således  

 ingen klar hjemmel findes til at gennemføre en registrering og vurdering.
 Bestemmelsen om eventuel inddragelse af den efterlevende ægtefælles  

 fuldstændige særeje er nødvendig, hvor ægtefællen nægter at opfylde et  

 vederlagskrav efter ægteskabsretsvirkningslovens 23, stk. 1 og 2.
 Bestemmelsen er identisk med § 72 i betænkningens lovudkast.
Til § 77 Bestemmelsen gør en række regler i den gældende skiftelovs kapitel 6 om  

 materiel deling af fællesboer, herunder om boslodsudveksling og eventuel  

 inddragelse af fuldstændigt særeje tilsvarende anvendelige og svarer således  

 til, hvad der ifølge skifteretspraksis er gældende ret.
 I betænkningen er en tilsvarende bestemmelse medtaget som § 73.
Til kapitel 18 Skifte af uskiftet bo, medens den efterlevende ægtefælle er i live Kapitel 18 angiver reglerne for skifte af et uskiftet bo, der finder sted,  

 medens den længstlevende ægtefælle er i live.
 Efter gældende ret skiftes et uskiftet bo, der skiftes i den efterlevende  

 ægtefælles levende live, efter reglerne i skiftelovens kapitel 5.
 Ved de foreslåede regler tilstræbes en vis opstramning og præcisering af  

 de gældende regler, ligesom bestemmelserne i lovforslagets kapitel 18 er  

 tilpasset lovforslagets bestemmelser iøvrigt.
 Om baggrunden for de foreslåede bestemmelser henvises i øvrigt til  

 betænkningens s. 266 ff.
Til § 78 Ved bestemmelsens stk. 1 gøres reglerne i §§ 75-77 tilsvarende  

 anvendelige.
Der skal udstedes proklama, medmindre dette er sket tidligere, eller  

 skifteretten fritager den efterlevende ægtefælle herfor.
Fritagelse vil  

 f.eks. kunne være begrundet i den tid, der er forløbet siden førstafdødes  

 død.
Bestemmelsens stk. 2 indeholder en hæftelsesregel for førstafdødes  

 arvinger.
Den efterlevende ægtefælles medarvinger skal herefter alene hæfte  

 for gæld, som påhvilede den førstafdøde ægtefælle og for gæld og omkostninger  

 på draget ved boets behandling efter reglerne i forslagets § 27, stk. 2.
Efter bestemmelsens stk. 3 behandles boet i øvrigt efter reglerne i  

 denne lov.
Dette indebærer bl.a., at ægtefællen selv kan forlange boet  

 behandlet ved bobestyrer.
Individualforfølgning kan i så fald alene ske mod  

 de af ægtefællens aktiver, som ikke er omfattet af bobestyrerbehandlingen.
Om  

 udpegning af bobestyrer gælder reglen i forslagets § 38, stk. 1, nr. 6.
Endvidere finder bestemmelserne i forslagets §§ 30 - 32 om privat skifte,  

 herunder reglerne om boets eventuelle overgang til behandling ved bobestyrer  

 og om boopgørelser i privatskiftede boer, anvendelse.
Reglerne om forenklet  

 privat skifte finder ligeledes anvendelse, hvilket også er tilfældet for så  

 vidt angår reglerne i forslagets kapitel 16 om behandling ved bobestyrer,  

 herunder fristerne for valg af skæringsdag, der regnes fra skiftebegæringens  

 imødekommelse.
 Bestemmelsen svarer til § 74 i betænkningens lovudkast.
Til kapitel 19 Boets afslutning Ved bestemmelserne i lovforslagets kapitel 19, der svarer til § 75 i  

 betænkningens lovudkast, fastsættes regler om afslutning af boer.
Med lovforslagets bestemmelser tilstræbes en væsentlig forenkling i  

 forhold til de gældende regler.
Som en væsentlig nydannelse indgår, at  

 skifterettens virksomhed med beregning af bo- og tillægsboafgift i dødsboer  

 (tidligere arveafgift) gøres judiciel.
 Om betragtningerne bag de foreslåede regler henvises i øvrigt til  

 lovforslagets almindelige bemærkninger afsnit 15 samt betænkningens side  

 15-16 og side 270-273.
 Livsforsikringssummer m.v., der udbetales til en begunstiget, indgår ikke  

 som et aktiv i boet, jf. forsikringsaftalelovens § 102, stk. 1. Det er  

 hensigten, at der stilles forslag om, at der i lov om afgift af dødsboer og  

 gaver medtages regler, som gør bestemmelsen i dette lovforslags § 80 om  

 skifterettens prøvelse og afgørelse om bo- og tillægsboafgifter tilsvarende  

 anvendelig i relation til anmeldelser efter § 10, stk. 3 - 7, herunder  

 anmeldelser vedrørende visse livsforsikringer, i lov om afgift af dødsboer og  

 gaver.
Til § 79 Efter bestemmelserne i forslagets §§ 32 og 68 skal boopgørelse indsendes i  

 to eksemplarer, hvoraf det ene eksemplar tilgår den kommunale  

 skattemyndighed.
Begge eksemplarer af boopgørelsen skal være underskrevet af  

 samtlige arvinger eller i bobestyrerbehandlede boer af bobestyreren.
 Bestemmelsen i lovforslagets § 79, stk. 1 , foreskriver, at  

 skifteretten ved modtagelsen skal påse, at opgørelsen er korrekt  

 underskrevet.
 Den kommunale skattemyndighed påser, at værdiansættelserne i boopgørelsen  

 er i overensstemmelse med de krav, skattelovgivningen foreskriver derom.  

 Bliver den kommunale skattemyndighed under sagsbehandlingen vedrørende  

 værdiansættelserne opmærksom på forhold i boopgørelsen, som må antages at  

 være mangelfulde eller urigtige, kan den kommunale skattemyndighed efter  

 bestemmelsens stk. 2 anmode skifteretten om at træffe afgørelse om  

 bestemt angivne forhold.
 Bestemmelsens stk. 3 fastsætter det minimumsniveau, der skal gælde  

 for skifteretten ved revision af en boopgørelser.
 Er der således arvinger eller legatarer i boet, der er repræsenteret ved  

 værge eller skifteværge, skal revision finde sted, jf. nr. 1 .  

 Synspunktet er her, at en forholdsvis indgående revision af boopgørelsen da  

 er nødvendig fra skifterettens side for at sikre, at sådanne arvinger eller  

 legatarers ret til at arve ikke tilsidesættes.
Endvidere er revision efter bestemmelsens nr. 2 påkrævet i det  

 omfang, den kommunale skattemyndighed måtte anmode herom.
Af henvisningen til  

 stk. 2 følger, at den kommunale skattemyndighed som udgangspunkt ikke har en  

 blancoadgang til at kræve hele opgørelsen revideret, men at anmodningen om  

 revision skal relatere sig til bestemt præciserede forhold.
 Endelig følger det af nr. 3 , at skifteretten skal foretage  

 revision i det omfang, det som et led i en stikprøvekontrol eller af hensyn  

 til lov om afgift af dødsboer og gaver måtte findes hensigtsmæssigt.
I privatskiftede boer vil der almindeligvis intet behov være for revision  

 af hensyn til arvingernes indbyrdes interesser, bortset fra de boer, hvori  

 indgår arvinger eller legatarer, som er repræsenteret ved værge- eller  

 skifteværge.
Herudover vil der i visse boer alene være et vist behov for  

 revision af hensyn til beregningen af boafgifter.
I boer, der behandles af en  

 autoriseret bobestyrer, er behovet for revision minimalt, såfremt den  

 kommunale skattemyndighed har godkendt værdiansættelserne og ikke har  

 antegnet forhold ved opgørelsen.
Her vil revisionen kunne indskrænkes til en  

 stikprøvekontrol.
Denne kan bl. a. omfatte bobestyrerens salærberegning og  

 arvens fordeling.
Er boet behandlet af en skifteretten ubekendt bobestyrer,  

 kan behovet for revision efter omstændighederne være større.
Efter stk. 4 kan skifteretten fastsætte en frist for berigtigelse  

 af fejl og mangler ved en boopgørelse.
Afhjælpes en væsentlig mangel ikke i  

 et privatskiftet bo, kan skifteretten efter forslagets § 30, stk. 1, nr. 3 og  

 4, træffe bestemmelse om, at boet skal overgå til behandling ved bobestyrer.
 Det følger af forslagets §§ 89, stk. 1, og 102, at skifterettens afgørelse  

 om antegnelser efter stk. 3 og om frist fastsættelse efter stk. 4 for  

 berigtigelse, er judicielle.
Efter stk. 5 kan skifteretten ex officio ændre det salær, en  

 bobestyrer har tillagt sig i forbindelse med behandlingen af et bo.
Som  

 udgangspunkt er det arvingerne, der må reagere, hvis der skal tages nærmere  

 stilling til salærets størrelse.
Hertil har de efter forslagets § 68, stk. 2,  

 en frist på 4 uger efter det afsluttende bomøde.
Der kan forekomme situationer, hvor det ville forekomme åbenbart  

 urimeligt, hvis ikke skifteretten af egen drift skulle kunne gribe ind over  

 for en bobestyrer, der måtte have beregnet sig et salær, der ikke kan skønnes  

 at stå mål med det arbejde, der har været med sagen, eller som i væsentlig  

 grad afviger fra de salærer, der ellers måtte være sædvanlige i boer af  

 tilsvarende karakter.
I særdeleshed i boer, hvor der optræder umyndige  

 arvinger, slår det beskyttelseshensyn, der ligger bag bestemmelsen igennem.  

 Måtte værgen have overset, at der i et bo var taget et urimeligt salær og har  

 den pågældende således således ikke reageret inden 4-ugers fristen, bør  

 skifteretten have mulighed for at rette op på forholdet.
Bestemmelsens anvendelsesområde er imidlertid ikke forbeholdt boer, hvori  

 indgår umyndige arvinger m.v.
Bestemmelsen giver generelt skifteretten  

 mulighed for efter en konkret vurdering at tilsidesætte et salær, hvis dette  

 efter boets forhold og omstændigheder i øvrigt måtte være rimeligt.
Til § 80 Bestemmelsens stk. 1 , hvorefter skifteretten skal beregne og  

 opkræve bo- og tillægsboafgift i dødsboer, svarer til gældende ret.
De  

 nærmere bestemmelser, herunder også om henstand og inddrivelse, findes i lov  

 om afgift af dødsboer og gaver.
Før skifteretten træffer afgørelse om  

 boafgifter, kan spørgsmål vedrørende afgiftsberegningen forelægges for Told-  

 og Skattestyrelsen.
Efter stk. 2 sendes opkrævningen i privatskiftede boer til den  

 person, der efter forslagets § 25, stk. 6, skal angives, for at boet kan  

 udleveres til privat skifte, og som på boets vegne kan modtage henvendelser  

 vedrørende boet.
I bobestyrerbehandlede boer sendes opkrævningen til  

 bobestyreren.
I og med, at skifterettens afgiftsberegning gøres judiciel,  

 bortfalder den efterfølgende klageadgang inden for det administrative  

 skatteretlige klagesystem.
Skal der i boet beregnes afgift af et beløb på  

 over 2 mio. kr., skal skifteretten underrette Told- og Skattestyrelsen herom.  

 Denne regel er medtaget for at give Told- og Skattestyrelsen en mulighed for  

 at foretage en ekstra kontrol i de boer, hvor der er større økonomiske  

 interesser for det offentlige.
Tilsvarende er det forudsat, at styrelsen  

 underrettes, hvis der herfra er indgivet klage, eller man har udbedt sig  

 underretning.
Derved er styrelsen ydermere generelt sikret mulighed for at  

 varetage sine partsbeføjelser, bl.a. i boer med en større afgiftspligtig  

 arvebeholdning, men slipper for at blive ulejliget med sager, der måske blot  

 består i at rette en mindre ekspeditionsfejl.
 Det foreslåede system tilsigter at fritage styrelsen for arbejde af  

 ekspeditionsmæssig karakter i boer, hvis den afgiftspligtige arvebeholdning  

 ikke overstiger 2 mio. kr. og at inddrage styrelsens sagkundskab i sager af  

 principiel karakter.
Ved bestemmelsens stk. 3 gives der arvinger, legatarer og Told- og  

 Skattestyrelsen en frist på 4 uger fra modtagelsen af meddelelsen om  

 afgiftsberegningen til at klage over denne.
I privatskiftede boer regnes  

 fristen fra det tidspunkt, hvor den i § 25, stk. 5, angivne person modtager  

 meddelelsen.
I boer, der behandles ved bobestyrer, regnes fristen fra  

 bobestyrerens modtagelse af meddelelsen.
Når disse personer har modtaget  

 meddelelsen, anses alle arvinger og legatarer for at have modtaget denne.  

 Klager må indgives skriftligt eller fremsættes mundtligt ved fremmøde i  

 skifteretten.
 Indgives klage ikke rettidigt, er afgiftsberegningen endelig, således at  

 fristen i stk. 5 for udlodning i boer, der behandles ved bobestyrer, løber.  

 Afgiftsberegninger efter § 80, stk. 1, der ikke påklages rettidigt, kan  

 således ikke kæres efter klagefristens udløb, jf. forslagets § 105, stk. 2,  

 2. pkt.
Er klage indgivet rettidigt efter stk. 3, træffer skifteretten efter  

stk. 4 ny afgørelse om afgiftsberegningen.
Fastholdes den første  

 afgørelse eller imødekommes klagerens krav ikke fuldtud, træffes afgørelsen  

 ved kendelse, jf. forslagets § 102, stk. 1, idet der da foreligger en tvist.  

 Meddelelse om afgørelsen sendes i så fald efter reglerne i stk. 2 til boets  

 arvinger og legatarer samt til Told- og Skattestyrelsen, der derefter kan  

 kære skifterettens afgørelse. Ændrer skifteretten afgiftsberegningen i  

 overensstemmelse med klagerens krav, gives der meddelelse derom til arvinger  

 og legatarer efter reglerne i stk. 2. De pågældende kan derefter kære  

 skifterettens afgørelse.
 Udover at friholde Told- og Skattestyrelsen for unødigt arbejde er det ved  

 det foreslåede system tilstræbt, at landsretterne alene får forelagt de  

 sager, hvor det er skifterettens endelige standpunkt, der ønskes ændret.
 Ved stk. 5 er fastsat en yderste frist for udlodningen i  

 bobestyrerboer, idet udlodning i disse boer skal finde sted senest 14 dage  

 efter, at beregningen af afgifterne i dødsboet er blevet endelig.
Til kapitel 20 Proklama Efter de gældende regler i skiftelovens §§ 20-22 er der ved dødsfald  

 adgang til ved 3 indrykkede bekendtgørelser - såkaldt præklusivt proklama - i  

 Statstidende at indkalde den afdødes kreditorer til at anmelde deres krav med  

 den virkning, at et krav bortfalder, såfremt det ikke anmeldes inden for en  

 bestemt angivet frist, almindeligvis 3 måneder.
Udstedelse af proklama er  

 obligatorisk i gældsfragåelsesboer.
I gældsvedgåelsesboer og i privatskiftede  

 boer kan enhver af arvingerne forlange, at der skal udstedes proklama.
I  

 boer, der påbegyndes som offentlige, men i medfør af den gældende skiftelovs  

 § 75 senere udleveres til privat skifte, hyppigst fordi der blandt arvingerne  

 er umyndige eller fraværende, vil skifteretten endvidere efter praksis stille  

 krav om, at der skal udstedes proklama.
Udlægges et bo for  

 begravelsesomkostningerne eller i medfør af skiftelovens § 57, stk. 1, jf. §  

 62 b, stk. 2, efter »150.000 kr.'s reglen«, udstedes i praksis ikke  

 proklama.
I boer, der er udleveret til uskiftet bo, kan den efterlevende  

 ægtefælle endelig ifølge arvelovens § 16 ved proklama efterfølgende indkalde  

 den afdødes kreditorer.
 Som anført under de almindelige bemærkninger afsnit 8.2.3. om proklama i  

 privatskiftede boer har den gældende retstilstand, der almindeligvis først  

 tillader udstedelse af proklama efter, at boet er berigtiget, og arvingerne  

 dermed har været nødsaget til at tage stilling til, om de vil vedgå  

 gældsansvaret, utvivlsomt til følge, at et vist antal boer, der kunne have  

 været skiftet privat, i stedet skiftes som gældsfragåelsesboer ved  

 skifteretten.
Lovforslaget lægger op til en forenkling af de gældende regler om  

 proklama.
Samtidig fører lovforslaget til en noget videregående anvendelse af  

 proklama, end tilfældet er efter gældende ret.
Herved skabes sikkerhed for,  

at den afdødes kreditorer får adgang til dækning i boets aktiver,  

 inden disse deles mellem arvingerne og legatarerne, at der hurtigt kan  

 tages stilling til, om boet er solvent eller insolvent, samt at  

 arvingerne kan regne med at beholde, hvad de modtager i arv, og ikke efter  

 boets slutning mødes med dem ubekendte krav.
Hovedsigtet med forslagets  

 proklamaregler er således, at der ved bobehandlingen så vidt muligt skal  

 finde et endeligt opgør sted med boets kreditorer.
Efter lovforslaget skal der udstedes proklama i alle egentligt skiftede  

 boer, dvs. privatskiftede boer, herunder boer med en efterlevende ægtefælle,  

 og bobestyrerbehandlede boer.
Der lægges endvidere op til, at proklama skal  

 kunne udstedes i alle andre boer, samt at proklama i visse tilfælde allerede  

 skal kunne udstedes inden boets berigtigelse.
Adgangen til at udstede  

 proklama efter et bos udlevering til uskiftet bo efter de hidtidige regler i  

 arvelovens § 16 foreslås således opretholdt.
 Ved forslaget forudsættes det, at justitsministeren udfærdiger et  

 egentligt blanketsystem, idet det herved bl.a. er forudsat, at indrykning af  

 proklama i Statstidende skal foregå på en blanket, der standardiserer  

 bekendtgørelsens indhold, således at optagelserne i Statstidende kan kortes  

 væsentligt ned, hvilket tillige vil nedsætte udgifterne til indrykning af  

 bekendtgørelserne.
 Kapitlets bestemmelser svarer til §§ 76-78 i betænkningens lovudkast.
Til § 81 Efter bestemmelsens stk. 1 kan proklama udstedes på et hvilket som  

 helst tidspunkt efter dødsfaldet.
Ved bestemmelsen anføres således, at  

 proklama kan udstedes efter, at der er truffet afgørelse om boets  

 behandlingsform, og med skifterettens tilladelse efter berigtigelsen.
I boer,  

 der udleveres til privat skifte, skal proklama dog senest udstedes i  

 forbindelse med udleveringen, jf. herved forslagets § 25, stk. 4.
Da proklamaudstedelse før et bos berigtigelse vil udskyde tidspunktet for  

 boets berigtigelse med 8 uger, bør skifteretten generelt være tilbageholdende  

 med at give tilladelse til disse tidlige proklamaer.
Tilladelse til  

 proklamaudstedelse før berigtigelsen bør således kun gives, såfremt det må  

 antages, at proklamaudstedelsen vil kunne få betydning for, hvorledes boet  

 skal berigtiges.
Er det klart, at boet skal berigtiges til boudlæg eller til  

 bobestyrerbehandling, må skifteretten normalt afslå en anmodning om  

 proklamaudstedelse før berigtigelsen.
Nærer en ægtefælle eller arvingerne  

 derimod begrundet tvivl om, hvilken gæld der findes, og har dette betydning  

 for overvejelserne om berigtigelsesmåden, bør proklamaudstedelse tillades,  

 såfremt de pågældende kan forventes at ville begære boet udleveret til privat  

 skifte eller til et kapitel 13-udlæg eller til uskiftet bo, hvis der ingen  

 overraskende og større gældsposter bliver anmeldt.
Ifølge bestemmelsens stk. 2 skal proklama udstedes i alle boer,  

 hvor der finder et egentligt skifte sted, dvs. i boer, der skiftes privat,  

 herunder med en efterlevende ægtefælle efter forslagets kap. 17 og 18, eller  

 ved bobestyrer.
Er proklama udstedt inden boets berigtigelse, skal der ikke  

 udstedes nyt proklama i forbindelse med eller efter berigtigelsen.
Den gældendes skiftelov stiller krav om, at proklama indrykkes 3 gange i  

 Statstidende og eventuelt tillige i en eller flere aviser.
At stille krav  

 herom findes ikke længere sagligt begrundet, og en sådan regel findes alene  

 egnet til at forlænge og fordyre skiftebehandlingen.
For professionelle  

 kreditorer, som anvender Statstidende, vil en indrykning være fuldt  

 tilstrækkeligt.
Private kreditorer vil i almindelighed få kendskab til  

 dødsfaldet på anden måde og anmelder i praksis oftest deres krav i løbet af  

 kort tid.
Hvor der i et dødsbo må antages at findes private kreditorer, som  

 ikke kan ventes at få kendskab til dødsfaldet, kan skifteretten efter  

 bestemmelsens stk. 6 bestemme, at indkaldelsen tillige skal optages i et  

 eller flere lokale blade.
 I overensstemmelse hermed angiver bestemmelsens stk. 3 , at der  

 alene skal indrykkes en bekendtgørelse i Statstidende.
 I modsætning til den gældende skiftelov indeholder bestemmelsen tillige  

 udtømmende regler om proklamabekendtgørelsens indhold.
Det følger således af bestemmelsens nr. 1 , at afdødes fulde navn,  

 sidst kendte adresse, CPR-nummer og dødsdag skal anføres.
Oplysningerne må  

 være så fyldige og præcise, at der ikke kan opstå vanskeligheder med at  

 identificere den afdøde.
Sad afdøde i uskiftet bo, skal også førstafdødes  

 tilsvarende data anføres, jf. stk. 4. Drev afdøde en personligt ejet  

 virksomhed, skal også dennes navn, adresse samt dens SE-nummer angives.
Efter gældende ret er proklamavarslet 3 måneder, eller hvor det skønnes,  

 at afdøde havde gældsforpligtelser uden for Europa eller i Island eller på  

 Færøerne, 6 måneder.
Justitsministeriet kan tiltræde Skiftelovsudvalgets  

 opfattelse af, at bobehandlingen vil kunne effektiviseres betydeligt ved at  

 afkorte proklamafristen.
Et kort varsel er tillige ønskeligt, da forslaget  

 skaber hjemmel for, at boets berigtigelse skal kunne afvente proklamafristens  

 udløb.
I overensstemmelse hermed angiver nr. 2 , at krav skal anmeldes  

 inden 8 uger efter bekendtgørelsen.
Nutidens moderne kommunikationsmidler  

 indebærer, at det findes forsvarligt at fastsætte et fælles varsel for  

 indenlandske og udenlandske kreditorer.
Det følger af bestemmelsens nr. 3, at proklamaet skal angive en  

 person, til hvem anmeldelse kan ske.
Denne kan navnlig være en efterlevende  

 ægtefælle, en af arvingerne, en advokat eller bobestyreren.
Anmeldelsen skal  

 tilgå denne person, jf. dog § 83, stk. 2, nr. 1, hvorefter krav, der er  

 fremsat skriftligt efter dødsfaldet, og som kommer boet i hænde inden  

 proklamafristens udløb, ikke prækluderes.
 Er der truffet bestemmelse om insolvensbehandling, før proklamaudstedelsen  

 finder sted, bør oplysning derom optages i bekendtgørelsen, for at anmelderne  

 kan indrette deres anmeldelser under hensyntagen dertil, hvilket især har  

 betydning ved renteopgørelser og ved spørgsmål om eventuel fortrinsret for  

 krav.
 Hvis afdøde sad i uskiftet bo, skal proklamaet tillige indeholde  

 oplysninger vedrørende førstafdøde, jf. stk. 4 . Dødsdagen skal også  

 anføres, idet denne kan have betydning for anmeldelse af eventuelle  

 rentekrav.
Udenlandske kreditorer har i realiteten kun beskedne praktiske muligheder  

 for at orientere sig om et proklama, der er bekendtgjort i Statstidende.
Som  

 følge heraf og i konsekvens af det afkortede varsel, foreslås det ved  

 bestemmelsens stk. 5 , at der samtidigt med indkaldelsen i  

 Statstidende skal sendes en meddelelse om proklamaet til kreditorer med bopæl  

 uden for Danmark, herunder også til kreditorer i Grønland eller på Færøerne,  

 såfremt disse er boet eller nogle af arvingerne bekendt.
Kun derved vil  

 proklamaet efter forslagets bestemmelser opnå præklusiv virkning over for de  

 pågældende kreditorer, medmindre disse beviseligt måtte have fået kendskab  

 til proklamaet på anden måde.
Såfremt afdøde var forretningsdrivende,  

 forudsættes det, at arvingerne eller bobestyreren i dette øjemed må foretage  

 en egentlig gennemgang af den afdødes papirer og bøger.
Bevisbyrden for, at  

 boet var bekendt med et krav, påhviler dog den pågældende fordringshaver.  

 Udenlandske kreditorer, som er boet ubekendte, vil herefter kunne få deres  

 krav prækluderet.
Den særskilte tilsendelse af en kopi af proklamabekendtgørelsen bør  

 oversættes til det pågældende lands sprog eller til det hovedsprog, som bedst  

 forstås i det pågældende land.
Proklamafristen regnes i disse tilfælde fra  

 afsendelsen til den adresse, der er boet bekendt.
 I medfør af bestemmelsens stk. 6 kan skifteretten bestemme, at  

 proklamaet tillige skal optages i lokale blade.
Til § 82 Bestemmelsen indeholder en række formkrav til anmeldelsen af fordringer og  

 andre krav.
Bestemmelsens stk. 1 fastslår indledningsvis, at anmeldelser skal  

 være skriftlige.
Dette findes påkrævet af ordens- og bevismæssige grunde.
En  

 anmeldelse vil dog inden for fristen kunne fremsættes mundtligt ved et møde i  

 skifteretten eller ved et møde hos boets bobestyrer, idet det forudsættes, at  

 anmeldelsen i sidstnævnte fald skriftligt tilføres skiftesagens akter.
For at  

 skabe størst mulig klarhed om det anmeldte krav foreslås det videre, at  

 anmeldelsen skal indeholde en opgørelse af kreditors tilgodehavende.
Gør  

 kreditor endvidere gældende at have krav på renter og incassoomkostninger, og  

 i tilfælde af boets insolvens fortrinsstilling for kravet, skal også dette  

 fremgå af anmeldelsen.
 Særligt for tilfælde, hvor der træffes bestemmelse om insolvensbehandling,  

 efter at proklama er indrykket, foreskrives det ved bestemmelsens stk.  

 2 , at bobestyreren skal meddele de kreditorer, der har anmeldt deres  

 krav eller anmelder deres krav rettidigt, at de inden for en frist af 8 uger  

 skal anmelde eventuelt uanmeldte krav på fortrinsstilling.
Bestemmelsens stk. 3 gør det muligt at fravige anmeldelsesfristen  

 på 8 uger.
Er det således ikke muligt inden anmeldelsesfristens udløb at  

 opgøre et krav endeligt, må der indgives en foreløbig anmeldelse.
Ved  

 foreløbig anmeldelse må kreditor skønsmæssigt anslå kravets størrelse, idet  

 dette kan have betydning for boets videre dispositioner.
Kreditor er dog ved  

 den efterfølgende endelige anmeldelse ikke bundet af den skønsmæssige  

 angivelse af kravets størrelse.
En meddelelse, ved hvilken det blot  

 forbeholdes, at der kan være et krav, er ingen foreløbig anmeldelse, og  

 medfører derfor præklusion af et eventuelt krav.
Af hensyn til boets videre  

 behandling må endelig anmeldelse ske inden 8 uger efter proklamafristens  

 udløb.
Kan kreditor i ganske særlige tilfælde ikke nå at opgøre kravet  

 endeligt indenfor den nævnte frist, kan fristen mod behørig dokumentation  

 for, at kravet ikke kan opgøres, forlænges af skifteretten.
Anmodning om  

 fristforlængelse må i så fald fremsættes inden udløbet af 8-ugersfristen.
 Efteranmeldelse, dvs. regulering af et allerede anmeldt krav, således at  

 dette forøges, kan kun accepteres efter reglerne om foreløbig anmeldelse.
 Bestemmelsens stk. 4 svarer til gældende praksis og til  

 konkurslovens § 130, stk. 2.
 Ved bestemmelsens stk. 5 sidestilles anmeldelse med sagsanlæg for  

 så vidt angår retsvirkninger i forhold til renter, afbrydelse af forældelse  

 m.v.
Til § 83 I lighed med den gældende skiftelovgivning, der bygger på regler i Danske  

 Lov, og i lighed med retsstillingen i vore nabolande, findes det som et  

 hovedprincip at burde gælde, at proklama i dødsboer er præklusivt.
I overensstemmelse hermed foreslås det ved bestemmelsens stk. 1 ,  

 at fordringshavere og andre kreditorer, der ikke anmelder deres krav  

 rettidigt, mister retten til dækning i boet.
Som udgangspunkt prækluderes  

 alle krav uanset disses karakter, og uanset om de er forfaldne eller ej.
Dog bør visse typer af krav grundet deres karakter friholdes fra  

 præklusion.
Ved afgrænsningen af disse krav er der i lovforslaget lagt vægt  

 på, om boet selv på en rimelig sikker måde har kunnet gøre sig bekendt med  

 kravets eksistens og størrelse.
Er dette tilfældet, prækluderes kravet ikke.
I overensstemmelse med dette synspunkt friholder bestemmelsens stk.  

 2 , fire grupper af krav fra præklusion.
Disse er:
 Nr. 1: Visse kendte krav.
 Nr. 2: Krav, der hviler på ejendomsret, når ejerforholdet var eller burde  

 være kendt.
 Nr. 3: Pantekrav m.v.
 Nr. 4: Krav på skatter og afgifter.
 Efter bestemmelsens nr. 1 skal krav, som fremsættes efter  

 dødsfaldet, og som inden proklamafristens udløb er kommet boet i hænde, være  

 undtaget fra præklusion, selv om anmeldelse ikke er sket som foreskrevet i §  

 82. Den foreslåede regel vil ikke påføre arvingerne eller bobehandlerne noget  

 nævneværdigt ekstraarbejde, og vil forhindre, at der sker præklusion i  

 tilfælde, hvor dette ville føles som åbenbart urimeligt, f.eks fordi en  

 regning, uden at afsenderen på afsendelsestidspunktet havde kendskab til  

 dødsfaldet, er fremsendt til betaling og rent faktisk bliver boet bekendt.  

 Reglen vil endelig på en tilpas skarp måde afgrænse området for præklusionen.
Bestemmelsen i nr. 1 vil tillige medføre, at anmeldelser fremsendt til en  

 anden adressat end den i bekendtgørelsen angivne, det være sig til  

 skifteretten, enhver af arvingerne eller en bobestyrer, vil være  

 tilstrækkelig til at afbryde præklusionen.
Også regninger, som er stilet til  

 afdøde og fremsendt til afdødes adresse eller forretningsadresse efter  

 dødsfaldet, vil herefter være undtaget fra præklusion, såfremt kravet rent  

 faktisk er kommet til boets kundskab.
Den, der forsømmer at drage omsorg for,  

 at et sådant kendt krav tages i betragtning ved boets opgørelse, vil kunne  

 ifalde erstatningsansvar.
Bevisbyrden for, at et krav har været kendt af  

 boet, påhviler imidlertid fordringshaveren.
Efter gældende ret prækluderes krav, der hviler på ejendomsret,  

 almindeligvis ikke.
Arvingerne kan derfor blive udsat for, at de senere må  

 udlevere sådanne genstande eller svare erstatning eller tilsvare berigelsen,  

 selv om de ikke havde kendskab til tilhørsforholdet.
Dette forhold foreslås ved bestemmelsens nr. 2 ændret, således at  

 også krav, der hviler på ejendomsret, i et vist omfang skal kunne  

 prækluderes.
Også genstande solgt under ejendomsforbehold er omfattet af  

 bestemmelsen.
 Ved fastlæggelsen af præklusionens rækkevidde er tilstræbt en afvejning  

 mellem de hensyn, der gør sig gældende over for hhv. den retmæssige ejer og  

 arvingerne, idet præklusionen samtidig naturligvis ikke bør strækkes længere,  

 end selve formålet med præklusionen kan bære.
 Udgangspunktet ved fastlæggelsen af præklusionsbestemmelsernes indhold har  

 været, at arvinger efter en given frist så vidt muligt skal sikres mod at  

 skulle tilbagelevere det, de i god tro har modtaget i arv, og som de måske  

 har indrettet sig i tillid til.
På baggrund heraf er bestemmelsen formuleret således, at krav, der hviler  

 på ejendomsret, alene skal undtages fra præklusion, når genstanden var i  

 boets besiddelse og mærket på en sådan måde, at ejerforholdet fremgik deraf,  

 eller boet - det vil sige arvingerne eller en af disse eller bobestyreren -  

 havde kendskab til ejerforholdet, eller der forelå omstændigheder, som var  

 egnede til at vække mistanke om ejerforholdet.
Bevisbyrden for, at boet var i  

 ond tro, påhviler, som det fremgår af formuleringen, ejeren.
Der stilles ikke  

 noget krav til det retlige grundlag, som har medført, at genstanden var i  

 boets besiddelse.
En ting kan være glemt, lejet, lånt, deponeret, købt under  

 omstændigheder, hvor købet er ugyldigt eller hævet, eller solgt, men ikke  

 leveret o.s.v.
Det følger af forslagets § 85, stk. 2, der svarer til konkurslovens § 83,  

 stk. 1, at salg også i ond tro af stjålne koster fra et bobestyrerbehandlet  

 bo generelt medfører ekstinktion til fordel for en godtroende køber.
Tilbage  

 bliver alene det spørgsmål, om en arving, der i god tro får tingen udlagt i  

 arv, kan mødes med et vindikationskrav, når også boets øvrige arvinger og en  

 eventuel bobestyrer var i god tro.
Den foreslåede regel forudsætter, at den  

 bestjålnes vindikationskrav i så fald er prækluderet.
 At tingen er i boets besiddelse skal forstås i vid betydning, således at  

 tingen også anses for at være i boets besiddelse, når den befinder sig hos  

 trediemand, og trediemand anerkender boets ret.
Ved bestemmelsens nr. 3 fritages krav sikret ved pant eller på  

 tilsvarende måde fra præklusion.
For krav sikret gennem håndpant i et  

 ejerpantebrev er det dog en betingelse, at kreditors identitet er eller burde  

 være boet bekendt.
Almindeligvis vil boet være bekendt med, at der består en pantefordring.  

 Sikringsakterne ved de mest anvendte former for pantsætning er enten  

 tinglysning, rådighedsberøvelse eller denunciation, og boet vil således ikke  

 kunne disponere over aktiverne uden at blive opmærksom på eksistensen af  

 pantekravet.
Dertil kommer, at det som udgangspunkt vil være lettere for boet  

 at undersøge, om der f.eks. på en fast ejendom er tinglyst pantebreve, end  

 det vil være for panthaverne at følge med i, om skyldneren er død, og om der  

 er udstedt proklama.
 Da der ikke praktisk består væsentlige grunde for at opretholde en  

 forskelsbehandling mellem de forskellige arter af panterettigheder, foreslås  

 det som en hovedregel, at panterettigheder undtages fra præklusion, såfremt  

 panteretten er gyldigt stiftet, og sikringsakten - hvor en sådan kræves - er  

 iagttaget.
 Undtagelsen fra hovedreglen i stk. 1 om, at krav sikret ved pant ikke  

 prækluderes, gælder som udgangspunkt alle pantekrav.
 I de situationer, hvor pantekravet er en følge af, at afdøde har stillet  

 pant for tredjemands gæld, kan panteretten dog - som efter den nugældende  

 retstilstand - bortfalde ud fra et forudsætningssynspunkt; eksempelvis hvor  

 den personlige skyldners forpligtelse er bortfaldet ved præklusion.
 For så vidt angår krav, der er sikret ved håndpantsætning af  

 ejerpantebreve i fast ejendom eller løsøre, indeholder forslaget en særlig  

 regel i stk. 2, nr. 3, 2. led.
Efter bestemmelsen prækluderes således håndpanterettigheder i  

 ejerpantebreve, hvad enten disse angår fast ejendom eller løsøre, medmindre  

 boet vidste eller burde vide, hvem der er kreditor.
Boet kan således ikke  

 holde sig i uvidenhed og undlade at undersøge forhold, der giver mistanke om,  

 at et tinglyst ejerpantebrev er håndpantsat.
I langt de fleste tilfælde vil håndpanthaverens eller dennes repræsentants  

 identitet fremgå af tingbogen eller af et andet tilsvarende register.
I  

 praksis vil således også almindeligvis i relation til ejerpantebrevet være  

 registreret en oplysning om, til hvem meddelelse i henhold til  

 retsplejelovens §§ 563-64 skal gives.
Begrundelsen for, at boet bør være forpligtet til at undersøge forhold,  

 der giver mistanke om, at håndpantsætning har fundet sted, er, at boet ved  

 tinglysningen af ejerpantebrevet er blevet advaret om, at der kan være  

 håndpanterettigheder.
Boet vil således være forpligtet til at kontrollere, om  

 håndpanthavers identitet fremgår af tingbogen, idet panthaver kan have ladet  

 tinglyse til hvem, meddelelser efter retsplejelovens §§ 563-564 skal tilgå.  

 Såfremt det af tingbogen alene fremgår, at der er lyst et ejerpantebrev, uden  

 at det samtidigt er tinglyst, til hvem meddelelser skal gives, vil boet ikke  

 være forpligtet til at undersøge, om håndpantsætninger har fundet sted.
 I de tilfælde, hvor boet ved et gennemsyn af tingbogen kan konstatere, at  

 der er en håndpanthaver eller en tinglysning af, til hvem henvendelser skal  

 rettes, vil boet have pligt til at rette henvendelse til den person eller det  

 selskab, der fremgår af tingbogen, med henblik på at få oplyst, om der  

 eksisterer sekundært berettigede.
Det undgås herved, at de sekundære håndpanthavere er nødt til at foretage  

 tinglysning for at opnå beskyttelse i forhold til et dødsbo.
Havde dette  

 været en betingelse for at undgå præklusion i dødsboer for de sekundært  

 berettigede, må det antages, at antallet af tinglysninger af  

 meddelelsespåtegninger ville stige betydeligt.
Såfremt den primært  

 berettigede har sikret sig ved tinglysning, vil det for de sekundært  

 berettigede således være tilstrækkeligt, at de har iagttaget deres  

 sikringsakt i form af meddelelse til den primære håndpanthaver, der således  

 har kendskab til deres eksistens.
Udover egentlige pantekrav undtages efter nr. 3 tillige krav, der er  

 sikret på anden tilsvarende måde.
Omfattet af denne bestemmelse er f.eks.  

 tinglyst udlæg i fast ejendom, udlæg i løsøre, registrerede  

 sikkerhedsrettigheder over fondsaktiver og omsætningsgældsbreve, jf.  

 retsplejelovens § 526, panterettigheder, der er gyldige imod enhver uden  

 tinglysning, jf. tinglysningslovens § 4, samt tilbageholdsret.
 Det forudsættes, at krav sikret ved modregningsadgang som hidtil  

 prækluderes, bortset fra adgangen til konneks modregning.
 For så vidt angår ejendomsforbehold forudsættes det som nævnt foran i  

 bemærkningerne til nr. 2, at disse alene undtages fra præklusion efter  

 reglerne i nr. 2.
 Det er ikke ved forslaget tilsigtet ændringer i reglerne om, at en  

 uanmeldt personlig fordring, der er forbundet med panteret, prækluderes.
 Efter bestemmelsens nr. 4 undtages krav på skatter og afgifter fra  

 præklusion i det omfang, det er bestemt i anden lovgivning.
Efter gældende ret prækluderes forfaldne krav på skatter og afgifter, der  

 har kunnet gøres op.
Dette hovedprincip forudsættes videreført.
Til kapitel 21 Uprækluderede rettigheder Konkurslovens § 82 fastslår, at genstande, der tilhører trediemand, skal  

 udleveres til den berettigede.
Denne bestemmelse er ved den gældende  

 skiftelovs § 44, stk. 2, gjort tilsvarende anvendelig i dødsboer.
Derimod er  

 de nyere regler i konkurslovens § 83 om retsstillingen efter boets  

 uberettigede dispositioner over genstande i dets besiddelse og i § 84 om  

 fordringshavermora ikke blevet gjort tilsvarende anvendelige i dødsboer.
Ved forslagets § 84, stk. 1, foreslås en selvstændig bestemmelse svarende  

 til konkurslovens § 82 medtaget i lov om dødsboskifte.
Ved forslagets § 84,  

 stk. 2 og 3, foreslås nye selvstændige regler om fordringshavermora med et  

 vist ændret indhold i forhold til konkurslovens regler i § 84 derom, idet det  

 ved de foreslåede bestemmelser er tilstræbt at indrette reglerne efter de  

 særlige forhold, der gør sig gældende ved dødsbobehandling.
Endvidere  

 foreslås grundsætningerne i konkurslovens §§ 83 og 84 gjort anvendelige i  

 dødsboer, men således at reglerne tilpasses de nye regler om præklusion i  

 forslagets § 83, stk. 2, nr. 1-3, især reglen i nr. 2 om præklusion af  

 ejerrettigheder.
 Endelig foreslås det ved forslagets § 86, at der indføres en regel  

 svarende til konkurslovens § 153, stk. 3, således at der kan gøres op med  

 beløb, der ved boets slutning ikke har kunnet udbetales til fordringshavere.
 Reglerne foreslås samlet i forslagets kapitel 21, hvorved det markeres, at  

 de - bortset fra § 85, stk. 2, - finder anvendelse i alle boer, der  

 undergives en egentlig skiftebehandling, herunder også i privatskiftede boer.  

 Reglerne finder derimod ikke anvendelse, hvor et bo udleveres til ægtefællen  

 efter forslagets kapitel 13 eller til uskiftet bo, idet ægtefællen i disse  

 tilfælde succederer fuldt ud i den afdøde ægtefælles retsstilling, således at  

 konflikter - bortset fra en mulig præklusion af krav - skal løses efter dansk  

 rets almindelige regler og uden anvendelse af boreguleringsregler.
 En midlertidig bobestyrer må derfor før et bos berigtigelse disponere med  

 hensyntagen til, at boet eventuelt skal udlægges til ægtefællen efter  

 reglerne i forslagets kapitel 13 eller til uskiftet bo.
 Reglerne i forslagets §§ 84-86 forudsættes derimod at finde tilsvarende  

 anvendelse i boer, der sluttes ved boudlæg efter forslagets kapitel 12.
 Bestemmelserne i lovforslagets kapitel 21 svarer til §§ 79-81 i  

 betænkningens lovudkast.
Til § 84 Bestemmelsens stk. 1 svarer til gældende ret og til konkurslovens §  

 82.
Bestemmelsens stk. 2 og 3 indeholder forslag til nye regler om  

 fordringshavermora i dødsboer.
Bestemmelser med et indhold, der - udenfor  

 dødsboskifte - i det væsentligste svarer til forslagets, findes i købelovens  

 §§ 34-35 og konkurslovens § 84.
 Stk. 2 regulerer situationer, hvor der foreligger et mere eller  

 mindre akut behov for hurtig realisation eller bortskaffelse m.v. af aktiver.  

 Reglerne kan derfor anvendes såvel før som efter boets berigtigelse.
Bestemmelsens stk. 3 omhandler de tilfældegrupper, hvor der ikke  

 foreligger noget mere påtrængende behov for realisation eller bortskaffelse.  

 Bestemmelsen forudsætter, at anmeldelsesfristen er udløbet, uden at ejerens  

 ret er prækluderet.
Med bestemmelsen tilsigtes at give boet mulighed for at  

 komme af med et aktiv, før boet skal sluttes.
Bestemmelsens stk. 4 fastslår, at det ved salget indvundne provenu  

 tilfalder ejeren.
Når præklusion ikke har fundet sted, tilfalder provenuet  

 aldrig boet.
Kan udbetaling af det beløb, fordringshaveren herefter skal  

 modtage, ikke finde sted, skal der gåes frem efter forslagets § 86.
 Det følger af forslagets § 85, stk. 1, at boet er erstatningspligtigt,  

 hvis salg eller bortskaffelse har fundet sted, uden at betingelserne i stk.  

 2-3 var opfyldt.
Til § 85 Bestemmelsen regulerer de situationer, hvor et dødsbo efter  

 anmeldelsesfristens udløb råder over et aktiv, der tilhører tredjemand.
Råder boet over et aktiv, før anmeldelsesfristen er udløbet, har den  

 tredjemand, der ejer aktivet eller har pant eller tilsvarende sikkerhed heri,  

 krav på erstatning efter dansk rets almindelige regler, hvis dispositionen  

 påfører ham et tab.
I forhold til erhververen er den berettigede stillet  

 efter dansk rets almindelige regler.
Ekstinktion vil efter omstændighederne  

 muligvis kunne statueres i medfør af andre regler, f.eks.  

 »forhandlergrundsætningen«.
Bestemmelsens stk. 1 regulerer forholdet mellem tredjemand og boet,  

 når boet efter anmeldelsesfristens udløb råder over et aktiv, som tilhører  

 tredjemand, eller som tredjemand har pant eller anden tilsvarende  

 sikkerhedsret i.
Boet er da erstatningspligtigt for det eventuelle tab, der  

 påføres tredjemand, medmindre tredjemands krav er bortfaldet ved præklusion,  

 eller efter § 84, stk. 2 - 3, eller ved kreditorekstinktion m.v.
Retsstillingen afviger fra retsstillingen efter konkurslovens § 83, fordi  

 dødsboproklamaet er præklusivt.
Har tredjemand ikke anmeldt sin ret, er  

 vedkommendes krav i almindelighed bortfaldet, jf. dog forslagets § 83, stk.  

 2, nr. 2, om krav, der hviler på ejendomsret, og nr. 3 om krav, der er sikret  

 ved pant eller på anden tilsvarende måde.
 Såfremt et erstatningskrav vil ramme navnlig privatskiftende arvinger  

 urimeligt hårdt, kan en nedsættelse finde sted efter erstatningsansvarslovens  

 § 24.
 Er boet behandlet ved bobestyrer, vil bobestyreren som altovervejende  

 hovedregel være erstatningsansvarlig over for boet.
 Bestemmelsens stk. 2 regulerer forholdet mellem tredjemand og  

 erhververen.
Som det er tilfældet ved konkurslovens § 83 afskærer også denne  

 bestemmelse tredjemand fra at gøre krav gældende i forhold til en køber, der  

 efter anmeldelsesfristens udløb har købt genstanden af et bo, der behandles  

 ved bobestyrer, hvis erhververen ikke var i ond tro.
Bestemmelsen går dog det  

 lille skridt videre end konkurslovens § 83, at den også beskytter den  

 godtroende erhverver mod en ret, der faktisk var anmeldt i boet, eller som  

 boet uden anmeldelse skulle respektere, når tingen er afhændet af  

 bobestyreren ved en fejltagelse.
En erhverver har ingen mulighed for at gøre  

 sig bekendt med, hvilke rettigheder der er anmeldt i boet, og boet vil være  

 fuldt erstatningspligtigt over for trediemand efter reglerne i bestemmelsens  

 stk. 1, også således, at den berettigede i givet fald kan holde sig til  

 bobestyreren og dennes ansvarsforsikring.
 I privatskiftede boer gælder dansk rets almindelige regler om vindikation  

 og ekstinktion.
Til § 86 Bestemmelsen svarer til konkurslovens § 153, stk. 3.
 Bestemmelsen angår alene fordringshaveres krav, idet arvingers og  

 legatarers retsstilling reguleres ved lov om borteblevne.
Til kapitel 22 Opsigelse af gæld og betaling af morarenter Kapitlet indeholder forslag til nye regler om opsigelse af gæld i solvente  

 boer.
Endvidere foreslås ved § 88 indført en bestemmelse om morarente ved for  

 sen udbetaling af arv og sumlegat og ved for sent tilsvar af boslod.
Til § 87 Efter konkurslovens § 41 kan boet erlægge en ydelse eller foretage  

 udlodning, selv om skyldneren endnu ikke var berettiget til at frigøre sig  

 ved erlæggelse af ydelsen.
Ved den gældende skiftelovs § 44, stk. 3, er  

 bestemmelsen i konkursloven gjort anvendelig i dødsboer med de ændringer, der  

 følger af forholdets natur.
Ved lovforslagets § 70, stk. 1, er konkurslovens § 41 gjort anvendelig i  

 insolvente boer.
Herefter kan boet straks uden opsigelse erlægge en  

 uopsigelig ydelse.
For at præcisere retsstillingen i solvente boer foreslås en særlig  

 bestemmelse herom indsat ved forslagets § 87. Denne betemmelse tager således  

 specifik sigte på skifte af solvente dødsboer, det være sig privatskiftede  

 boer og boer, der behandles ved bobestyrer.
Reglen finder ikke anvendelse,  

 hvor et bo er udlagt til en efterlevende ægtefælle i medfør af forslagets  

 kapitel 13 eller til uskiftet bo.
Dette følger af, at der i disse situationer  

 ikke længere foreligger et bo.
Indfrielse kan efter bestemmelsen kun finde sted efter opsigelse med  

 sædvanligt varsel, hvor et sådant efter retsforholdets art kan angives, og  

 ellers med rimeligt varsel, dog højst 6 måneder.
Et sådant varsel giver på  

 den ene side boet mulighed for at indfri kravet inden boets slutning, således  

 at afsætning af et måske vanskeligt fikserbart beløb undgås.
Varslet giver på  

 den anden side fordringshaveren tid til fornødne overvejelser om  

 geninvestering.
Indfrielse må ske med ydelsens handelsværdi i indfrielsesøjeblikket.
En  

 højtforrentet uopsigelig fordring, usikret eller forbundet med pant i boets  

 ejendom, kan derfor indfries til den eventuelle overkurs, som svarer til  

 markedsværdien.
I tvivlstilfælde kan handelsværdien fastslås ved sagkyndig  

 vurdering efter forslagets kapitel 26.
 Bestemmelsen svarer til § 82 i betænkningens lovudkast.
Til § 88 Efter gennemførelse af renteloven, jf. lovbekendtgørelse nr. 583 af 1.  

 september 1986, svares der ikke uden særlig hjemmel morarente af familie- og  

 arveretlige krav.
Det foreslås på den baggrund, at der indføres hjemmel for  

 tilsvar af morarente over for sumlegatarer, idet der i disse tilfælde synes  

 at være et særligt klart behov herfor.
Efter bestemmelsens stk. 1 skal der herefter svares sædvanlig  

 morarente, hvor en sumlegatar ikke fyldestgøres rettidigt.
Har arveladeren  

 ikke truffet bestemmelse om tidspunktet for legatets opfyldelse og eventuel  

 bestemmelse om betaling af kreditrente og/eller morarente, følger det af  

 forslagets § 14, at legatet i almindelighed skal opfyldes senest samtidigt  

 med, at boets øvrige aktiver deles mellem arvingerne.
Betales et sumlegat  

 ikke til den tid, der herefter er forfaldstid, skal sumlegatet forrentes fra  

 denne dato og til betaling sker med rentelovens til enhver tid værende  

 morarentesats.
 I forhold til den tilsvarende bestemmelse i betænkningen, der er medtaget  

 i udkastets § 83, stk. 1, angiver bestemmelsen i lovforslaget specifikt, at  

 den alene relaterer sig til sumlegatarer.
Hvis en genstandslegatar under tilsvarende omstændigheder skal have  

 erstatning, må kravet herom støttes på dansk rets almindelige regler.
Dette  

 vil efter omstændighederne kunne være aktuelt, hvor et særligt tab ved  

 forsinket modtagelse af genstanden kan dokumenteres, eller hvis legataren med  

 rette har foretaget dækningskøb.
 Efter bestemmelsens stk. 2 kan der tilkendes morarente til en  

 arving eller ægtefælle, der ikke rettidigt har modtaget arv og/eller boslod.  

 Det er forudsat, at der i dødsboskifter må være tale om et forhold af en vis  

 grovhed, for at morarente bør udløses navnlig således, at forpligtelsen skal  

 være klar, og påkrav i almindelighed skal have været fremsat.
Til kapitel 23 Skifterettens kompetence I lovforslagets § 2, stk. 1 og 2, er fastsat regler for skifterettens  

 internationale kompetence.
 Reglerne om skifterettens saglige kompetence følger dels af forslagets §  

 1, dels af forslagets § 89.
 Skifterettens stedlige kompetence fremgår udover af lovforslaget § 2 af  

 forslagets § 90.
Til § 89 Bestemmelsen svarer i det væsentligste til gældende ret, jf.  

 retsplejelovens § 660 og konkurslovens § 242, men indeholder en række  

 præciseringer og forslag til nydannelser, herunder særligt stk. 1, nr. 4  

 (kompetence i livsforsikringssager) og stk. 3 (overførsel af retsplejelovens  

 regler om henvisning til landsret). Endvidere foreslås skifterettens  

 almindelige kompetence gjort eksklusiv.
Dette indebærer, at den hidtidige  

 adgang til alternativt søgsmål i første instans ved civilretten bortfalder.  

 Da skiftedommeren skal vige sit sæde for en sættedommer, hvis en sag  

 indebærer en vurdering af skiftedommerens handlemåde og efter  

 omstændighederne også af personalets handlemåde, findes det ubetænkeligt at  

 lade erstatningskrav mod en bobestyrer eller mod skifteretten påkende af  

 skifteretten.
Den tidligere praksis, hvorefter sag om massekrav og krav, der  

 støttes på ejendomsret m.v., kunne anlægges ved civilretten, findes heller  

 ikke at burde opretholdes, idet disse krav efter forslaget dels i et vist  

 omfang kan prækluderes, dels skal indgå under fordringsprøvelsen og i øvrigt  

 kan have betydelig sammenhæng med andre krav, der bedst kan behandles af den  

 skifteret, som har kendskab til boets forhold.
 Bestemmelsens stk. 1 , 1. led, svarer til, hvad der må antages at  

 være gældende ret, og til dels til bestemmelsen i konkurslovens § 242, stk.  

 1, 1. led.
Stk. 1, nr. 1-3 og 5 svarer til gældende ret og til konkurslovens §  

 242, idet det dog ved nr. 2 er præciseret, at også krav rettet mod en  

 bobestyrer og mod skifteretten henhører under skifterettens kompetence.  

 Reglerne omfatter også søgsmål mellem privatskiftende arvinger og søgsmål mod  

 et privatskiftet bo, jf. forslagets § 26, stk. 2, og mod dettes arvinger, jf.  

 forslaget til bestemmelsens stk. 2. Kompetencen til at påkende fordringer og  

 krav, der foreligger mellem lodtagere i boet, er begrænset ved bestemmelsens  

 1. led, hvorefter tvisten skal have forbindelse med boets behandling, som  

 tilfældet f.eks. vil være for en legatars krav efter forslagets § 28 mod  

 privatskiftende arvinger.
Bestemmelsens nr. 3 omfatter især krav efter  

 forslagets § 104.
Ved nr. 4 foreslås skifteretten som noget nyt gjort kompetent til  

 at behandle spørgsmål om, hvem der er berettiget til at modtage en kapital,  

 der kommer til udbetaling i anledning af et dødsfald.
I forhold til  

 betænkningens lovudkast er skifterettens kompetence imidlertid ved  

 lovforslaget begrænset til påkendelse af tvister mellem boet på den ene side  

 og personer eller andre, der anser sig for at være berettigede til at modtage  

 kapitalen på den anden side, eller tvister mellem de sidstnævnte indbyrdes om  

 retten til at modtage kapitalen.
Skifteretten gives derimod ikke kompetence i  

 sager, hvor tvisten drejer sig om, hvorvidt forsikringsselskabet har pligt  

 til at opfylde forsikringsaftalen.
Skiftelovsudvalget fandt det ønskeligt at give skifteretten kompetence til  

 at påkende alle tvister om retten til en livsforsikringssum m.v., herunder  

 også sager mod selskabet.
I forbindelse med høringen over betænkningen  

 udtalte Assurandør-Societetet imidlertid, at spørgsmål om, i hvilket omfang  

 forsikringsselskaberne skal opfylde en forsikringsaftale, efter societetets  

 opfattelse fortsat bør henhøre under de almindelige domstole.
Foranlediget  

 heraf og af de efterfølgende drøftelser med Societetet har Justitsministeriet  

 begrænset skifterettens kompetence i forhold til Skiftelovsudvalgets forslag.
 Angår tvisten såvel spørgsmål mellem arvingerne og eventuelt boet om  

 retten til kapitalen, som forsikringsselskabets pligt til at opfylde  

 forsikringsaftalen, må kompetencespørgsmålet afgøres efter retsplejelovens  

 almindelige kumulationsregler.
Efter retspraksis kan skifteretten afgøre, hvem der er begunstiget i  

 henhold til en forsikring, der ikke indgår i boet, såfremt parterne aftaler  

 skifterettens kompetence, jf.
UfR 1974.836Ø og UfR 1976.716. I øvrigt må  

 tvister om en sådan forsikring efter gældende ret anlægges ved civilretten.
 Med udtrykket »tilsvarende ordning« sigtes bl.a. til kapitaler i  

 pengeinstitutter m.v., som kommer til udbetaling i anledning af et dødsfald.
 Bestemmelsens nr. 5 svarer til konkurslovens § 242, stk. 1, sidste  

 led og stk. 2.
Ved bestemmelsens stk. 2 åbnes der adgang til i sager mod et  

 privatskiftet bo, i hvilke skifterettens kompetence til at påkende krav mod  

 boet fremgår af forslagets § 26, stk. 2, og § 89, stk. 1, nr. 2, tillige at  

 indstævne det privatskiftede bos arvinger.
Efter forslagets §§ 26 og 27 er  

 der adgang til individualforfølgning mod boets aktiver, indtil boet deles, og  

 derefter adgang til på nærmere angiven måde at holde sig til de enkelte  

 arvinger.
Da en dom over afdøde eller over boet ikke uden en ny prøvelse vil  

 kunne fuldbyrdes mod arvingerne, findes det ønskeligt, at arvingerne kan  

 indstævnes for skifteretten.
Skifterettens kompetence efter forslagets § 89 ophører, når boet udlægges  

 til en efterlevende ægtefælle efter forslagets kapitel 13 eller efter  

 reglerne om uskiftet bo.
Allerede anlagte sager kan fortsætte.
Ved stk. 3 gøres bestemmelserne i retsplejelovens §§ 226 - 227  

 anvendelige.
De grunde, der ligger bag disse henvisningsregler, gør sig også  

 fuldt ud gældende i dødsboskiftesager, hvor skifterettens kompetence efter  

 forslaget normalt vil være eksklusiv.
Ved bestemmelsen tilsigtes ikke en modsætningsslutning med hensyn til  

 anvendeligheden af andre bestemmelser i retsplejelovens kapitel 21-23, jf.  

 forslagets § 98, der også angår disse regler i retsplejeloven.
Det kan  

 imidlertid være hensigtsmæssigt dels at afklare uvisheden om anvendeligheden  

 af henvisningsreglerne, dels at den væsentlige bestemmelse i stk. 3 kan  

 findes blandt de processuelle bestemmelser i dødsboskifteloven, og dermed  

 vanskeligere vil blive overset.
Efter bestemmelsens stk. 4 skal sager om tvister, der henhører  

 under en særlig domstol, behandles ved denne.
Som særlige domstole i denne  

 henseende betragtes alle andre retter end byretter, landsretter og  

 Højesteret.
Bestemmelsen forudsættes tillige anvendt ved forskrifter om  

 udnyttelse af en administrativ klageadgang.
 Når bortses fra det under stk. 1, nr. 4, anførte, svarer § 89 i forslaget  

 i al væsentlighed til § 84 i Skiftelovsudvalgets lovudkast.
Til § 90 Bestemmelsen, der er identisk med § 85 i Skiftelovsudvalgets lovudkast,  

 fastlægger den stedlige kompetence i dødsboskiftesager.
Det fremgår af  

 forslagets § 2, stk. 1-3, med bemærkninger, under hvilken retskreds et bo  

 hører.
Bestemmelsen er ikke til hinder for, at parterne i medfør af  

 retsplejelovens § 245 aftaler, at sagen skal behandles ved en anden  

 skifteret.
Til kapitel 24 Skifterettens vejledningspligt Bestemmelserne i kapitlet pålægger skifteretten en vejledningspligt for så  

 vidt angår arveretlige spørgsmål, skifteretlige spørgsmål og inden for visse  

 grænser skatte- og afgiftsmæssige spørgsmål.
Til § 91 Bestemmelsen er i det væsentligste overført fra retsplejelovens § 14, stk.  

 3, og fastslår, at skifteretten har en egentlig vejledningspligt over for  

 arvinger, legatarer og andre berettigede om deres retsstilling, herunder om  

 deres klagemuligheder.
Vejledningspligten omfatter som hidtil rådgivning om  

 korrekt udfyldelse af anmeldelser og opgørelser, der skal indgives til  

 skifteretten.
Pligten til vejledning er ganske vidtgående i relation til arveretlige og  

 skifteretlige spørgsmål, der opstår i forbindelse med drøftelserne om,  

 hvorledes et bo bedst kan berigtiges.
Også mere standardmæssige spørgsmål,  

 der har relation til dødsboskatteforhold, herunder om de anmeldelser, der  

 skal indgives til skattemyndighederne, omfattes af vejledningspligten.
Da  

 skifterettens personale imidlertid ikke er specialuddannet i vanskeligere  

 dødsboskattemæssige spørgsmål, og da en fejlagtig rådgivning kan være  

 erstatningspådragende for statskassen, bør spørgsmål herom henvises til  

 privat rådgivning ved advokat eller revisor.
En anden begrænsning af  

 vejledningspligtens omfang følger af, at boets forhold kan være så  

 komplicerede, at en korrekt vejledning ville være særlig tidskrævende eller  

 kræve særlige undersøgelser.
 Bistand til udfærdigelse af skøder, pantebreve og arveafkald m.v. falder  

 som efter hidtidig praksis uden for området for skifterettens  

 vejledningspligt.
Vejledningspligten består, indtil boet er sluttet.
I boer, der er  

 udleveret til forenklet privat skifte og dermed teknisk set er afsluttet ved  

 udleveringen, består vejledningspligten i indtil 15 måneder fra dødsdagen,  

 jf. herved § 35, stk. 2. Vejledningspligten kan som angivet ved bestemmelsen  

 f.eks. angå privatskiftende arvingers mulighed for at indbringe en tvist for  

 skifteretten eller eventuelle klagemuligheder.
Pligten kan også angå  

 rådgivning om genoptagelsesmuligheder.
 Bestemmelsen svarer til § 86 i betænkningens lovudkast.
Til kapitel 25 Oplysningspligt over for skifteretten Bestemmelsen i forslagets § 92, stk. 1, er ny i forhold til gældende ret  

 og har ikke noget klart sidestykke i konkursloven.
Bestemmelsen i stk. 2 er  

 en udbygning af de gældende regler i retsplejelovens § 660, stk. 2, og  

 konkurslovens § 240.
 Bestemmelsen i lovforslaget er identisk med § 87 i Skiftelovsudvalgets  

 lovudkast.
Til § 92 I og med at behandlingen af offentlige boer lægges ud til selvstændig  

 behandling ved bobestyrere, opstår der behov for regler, der giver  

 skifteretten fuld adgang til indsigt i boets forhold og til at kunne få boets  

 dokumenter udleveret.
En bobestyrer har derfor altid ubetinget pligt til at  

 efterkomme skifterettens ønsker om indsigt.
Afsættes en bobestyrer, kan  

 skifteretten lade boets dokumenter afhente ved en umiddelbar fogedforretning  

 i overensstemmelse med retsplejelovens regler herom.
Bobestyreren har i så  

 fald ikke tilbageholdsret for eventuelt uafregnet salær.
Beføjelsen efter  

stk. 1 kan imidlertid også anvendes over for privatskiftende arvinger,  

 f.eks. i forbindelse med revision af en mangelfuld boopgørelse.
Bestemmelsens stk. 2 svarer for så vidt angår mødepligt og pligt  

 til at afgive forklaring til gældende ret.
Selv om en arving, legatar eller  

 kreditor kan have stilling som part, kan vidnereglerne anvendes, såfremt  

 forklaringen kan have betydning for tredjemand, herunder det offentlige.  

 Pligten til at fremlægge dokumenter går videre end efter bestemmelsen i stk.  

 1, ved tillige at omfatte andre dokumenter end boets.
Efter bestemmelsen kan  

 editionspålæg meddeles af skifteretten uden nogen anmodning fra parter eller  

 andre.
Til kapitel 26 Sagkyndig vurdering De gældende regler om sagkyndig vurdering i dødsboer er opsplittet i tre  

 love.
Således angår skiftelovens § 48, der i praksis er udvidet betydeligt ad  

 fortolkningens vej, vurderinger, som har betydning for arvingers og  

 legatarers indbyrdes retsforhold.
Også den gældende skiftelovs §§ 15 og 16  

 indeholder bestemmelser vedrørende vurdering og udmeldelse af vurderingsmænd.  

 Kildeskattelovens § 16 indeholder bestemmelser vedrørende den  

 værdiansættelse, som arvingerne skal angive i boopgørelsen, og som  

 kontrolleres og godkendes af den kommunale skattemyndighed.
Endelig  

 indeholder lov om afgift af dødsboer og gaver i § 12, der i øvrigt henviser  

 til kildeskattelovens § 16, en bestemmelse om, at værdiansættelserne i  

 dødsboets opgørelse skal svare til aktivernes handelsværdi.
Den kommunale  

 skattemyndighed kan imidlertid selv ændre vurderinger.
Såvel boet som den  

 kommunale skattemyndighed har endvidere mulighed for at få foretaget en  

 egentlig sagkyndig vurdering.
Disse forskellige systemer af vurderingsregler kan medføre, at der i boet  

 kommer til at foreligge forskellige værdiansættelser af det samme aktiv.
For  

 at undgå at sådanne situationer opstår, sker udmeldelser i praksis ofte efter  

 såvel skiftelovens § 48 som kildeskattelovens § 16 og boafgiftslovens § 12.
 Ved lovforslaget tilsigtes det at opbygge et nyt fælles vurderingssystem  

 til sikring af, at et aktiv ansættes til den samme værdi i de forskellige  

 relationer, idet de grundlæggende regler for et sådant vurderingssystem  

 foreslås medtaget ved lovforslagets kapitel 26. Det er herved forudsat, at de  

 skattemæssige vurderingsregler udformes i forlængelse af og i samspil med  

 grundreglerne i forslagets kapitel 26.
 Om gældende ret og baggrunden for forslagets regler om sagkyndig vurdering  

 i øvrigt henvises til lovforslagets almindelige bemærkninger afsnit 11.
 Efter forslaget skal værdiansættelserne ved en sagkyndig vurdering, som  

 det er tilfældet efter de skatteretlige vurderingsregler, give udtryk for  

 handelsværdien ved salg til tredjemand.
Forslaget indeholder ikke udtrykkelige definitioner af, hvad der skal  

 forstås ved en sagkyndig vurdering.
I overensstemmelse med den praksis, som  

 gælder i forbindelse med udmeldelse af retligt syn og skøn, er det lagt til  

 grund, at der foreligger en sagkyndig vurdering, når vurderingen er foretaget  

 af en person, der i kraft af sin uddannelse, beskæftigelse eller på anden  

 lignende måde har erhvervet sig en særlig indsigt, der gør den pågældende  

 tilstrækkeligt kvalificeret til at foretage værdiansættelsen.
Som  

 udgangspunkt vil der derfor være tale om en sagkyndig vurdering, hvis  

 vurderingen er foretaget af en person, der er foreslået af en  

 brancheorganisation eller af en tilsvarende sammenslutning.
Hvorvidt en  

 vurdering skal anses som sagkyndig er i sidste instans et spørgsmål, der  

 henhører under domstolene.
 Der henvises i øvrigt til betænkningens s. 301 ff.
Til § 93 Kan der ikke under behandlingen af et bo opnås enighed om, hvorvidt en  

 sagkyndig vurdering skal finde sted, eller hvem der skal virke som  

 vurderingsmænd, kan spørgsmålet forelægges skifteretten, der herefter træffer  

 afgørelse derom, jf. stk. 1 . Anmodningen kan fremsættes af enhver,  

 der har retlig interesse i aktivets værdiansættelse og kan fremsættes såvel i  

 forbindelse med boets berigtigelse som under selve bobehandlingen.
Behandles  

 boet ved bobestyrer, vil beslutningen om, hvorvidt sagkyndig vurdering skal  

 foretages, efter omstændighederne skulle træffes efter reglerne i forslagets  

 § 53.
 Skifteretten kan afvise en anmodning om sagkyndig vurdering, såfremt den  

 er åbenbart overflødig, f.eks. en anmodning om vurdering af børsnoterede  

 værdipapirer, hvis kursværdi skal fastsættes på grundlag af officielle  

 kursnoteringer.
Efter bestemmelsens stk. 2 skal skifteretten alene udmelde  

 vurderingsmænd, såfremt der fremsættes anmodning derom.
Har skifteretten  

 således efter stk. 1 truffet afgørelse om, at sagkyndig vurdering skal  

 gennemføres, skal skifteretten, bortset fra en mulig vejledning, ikke  

 foretage videre, såfremt der i boet er enighed om, hvem der skal foretage  

 vurderingen.
 Bestemmelsen svarer til § 88 i Skiftelovsudvalgets lovudkast.
Til § 94 Bestemmelsen skaber den fornødne hjemmel til, at skifteretten efter  

 anmodning kan beslutte, at omvurdering skal finde sted, når en allerede  

 foretagen vurderingsforretning anfægtes med rette.
Lovteksten angiver, hvad  

 der kan betragtes som relevante anfægtelsesgrunde.
Efter bestemmelsens nr. 1 , der svarer til gældende  

 skifteretspraksis, skal der foretages omvurdering, hvis det godtgøres, at der  

 er begået fejl ved vurderingens udførelse, som kan have påvirket  

 vurderingsresultatet.
Bestemmelsen sigter mod alle andre fejl end selve den  

 skønsmæssige ansættelse af værdien, der er reguleret ved bestemmelsens nr. 3.
Omvurdering skal efter bestemmelsens nr. 2 endvidere finde sted,  

 såfremt vurderingen ikke i øvrigt er foretaget på betryggende måde.
Der  

 sigtes dermed først og fremmest til tilfælde, hvor det antageliggøres, at  

 vurderingsmanden har været inhabil, eller ikke har besiddet den fornødne  

 sagkundskab.
Endelig skal omvurdering efter bestemmelsens nr. 3 finde sted,  

 såfremt det pågældende aktivs eller passivs handelsværdi må antages at afvige  

 væsentligt fra vurderingsresultatet.
Der sigtes hermed for det første til  

 tilfælde, hvor aktivets værdi må antages at have ændret sig væsentligt, siden  

 en tidligere sagkyndig vurdering fandt sted.
Bestemmelsen tænkes derfor  

 navnlig anvendt i tilfælde, hvor der ved bobehandlingens begyndelse eller før  

 dette tidspunkt har fundet en sagkyndig vurdering sted af et aktiv eller  

 passiv, f.eks. af aktier eller fast ejendom, som siden må antages at være  

 steget eller faldet væsentligt i værdi.
Herudover omfatter bestemmelsen tilfælde, hvor det ikke kan antages, at  

 aktivets værdi har ændret sig siden vurderingen, men hvor det skønsmæssige  

 element i værdiansættelsen må være forkert.
I betænkningen anføres, at en  

 væsentlig afvigelse altid vil foreligge, når differencen må forventes at være  

 25 pct. eller mere.
Skatteministeriet har i et høringssvar til  

 Justitsministeriet påpeget, at i tilfælde, hvor et aktiv er af stor værdi,  

 bør også en mindre procentandel kunne udgøre en væsentlig afvigelse.  

 Justitsministeriet kan tiltræde dette synspunkt og finder generelt, at også  

 afvigelser på under 25 pct. vil kunne betragtes som en væsentlig afvigelse.  

 Navnlig ved aktiver, der repræsenterer en stor værdi i boet, vil selv langt  

 mindre afvigelser kunne betegnes som væsentlige.
 I tilfælde, hvor f.eks. skattemyndighederne ikke har været tilsagt til  

 udmeldelse af vurderingsmænd og/eller vurderingsforretningen, kan der i  

 særlig grad være anledning for skifteretten til at vurdere, om en kritik af  

 vurderingsresultatet i videre omfang bør føre til, at der træffes bestemmelse  

 om omvurdering.
 Det er ved medtagelsen af disse regler forudsat, at reglerne i  

 skattelovgivningen tilpasses, således at skattemyndighederne ikke kan  

 tilsidesætte sagkyndige vurderinger, jf. herved de almindelige bemærkninger,  

 afsnit 11.
Justitsministeriet har overvejet, om der bør gives skifteretterne en  

 adgang til ex officio at træffe bestemmelse om vurdering og omvurdering.
Når  

 imidlertid henses til, at et af hovedelementerne i lovforslaget er at  

 tilstræbe, at skifteretternes opgave i relation til dødsbobehandling i  

 videst muligt omfang begrænses til stillingtagen til juridiske tvister,  

at boet vil blive påført omkostninger ved vurderingsforretningen, og  

at en adgang for skifteretten til ex officio at kræve  

 vurdering/omvurdering hovedsagelig ville sikre varetagelsen af fiskale  

 hensyn, som i forvejen sikres ved regler, der fastsættes i skatte- og  

 afgiftslovgivningen, hvorefter rigtigheden af værdiansættelse skal påses af  

 skattemyndighederne, findes der ikke at være grundlag for at give  

 skifteretterne adgang til at kunne forlange omvurdering, uden at der  

 foreligger en anmodning herom.
 Bestemmelsen svarer til § 89 i lovudkastet i betænkningen.
Til § 95 Skifteretten skal efter forslagets § 93, stk. 2, alene forestå udmeldelsen  

 af vurderingsmænd.
Selve bestillingen af vurderingsmænd må derimod foretages  

 af arvingerne eller af bobestyreren, der derefter vil hæfte for  

 vurderingsomkostningerne.
I overensstemmelse med den praksis, som gælder for udmeldelse af syn og  

 skøn i civile sager, bør skifteretten kunne betinge udmeldelsen af, at der  

 stilles sikkerhed for vurderingsomkostningerne.
Bestemmelsen i stk. 1  

 tænkes således navnlig anvendt i tilfælde, hvor rekvirenten er en eller flere  

 privatpersoner.
Er rekvirenten bobestyrer eller advokat, vil den pågældendes  

 indeståelse for omkostningerne i almindelighed være tilstrækkelig.
Reglen  

 påses ex officio.
Efter bestemmelsens stk. 2 fastsættes vurderingsmandens vederlag om  

 fornødent af skifteretten.
Det er således kun i tilfælde, hvor der mellem  

 rekvirenten og vurderingsmanden er uenighed om vederlaget, at skifteretten  

 skal træffe afgørelse.
Såvel rekvirenten som vurderingsmanden, men efter  

 omstændighederne også arvinger eller legatarer, hvis lod ville kunne blive  

 påvirket af størrelsen af vederlaget, vil kunne indbringe spørgsmålet for  

 skifteretten.
Efter bestemmelsens stk. 3 afholdes udgifter til sagkyndige  

 vurderinger som udgangspunkt af boet som boudgift, idet vurderinger normalt  

 vil være et nødvendigt led i en korrekt bobehandling.
Skifteretten findes dog  

 undtagelsesvis at burde kunne bestemme, at andre, f.eks. en eller flere af  

 arvingerne, eller det offentlige, helt eller delvis skal afholde  

 vurderingsudgiften.
Sådan bestemmelse vil komme på tale, hvor en eller flere  

 arvinger har afgivet bevidst urigtige oplysninger, der har ført til et  

 forkert vurderingsresultat, eller hvor skattemyndigheden har forlangt en  

 vurdering eller omvurdering, hvis resultatet ikke afviger væsentligt fra den  

 oprindelige værdiansættelse.
 Bestemmelsen svarer til § 90 i lovudkastet i betænkningen.
Til kapitel 27 Klage over bobestyrere Som et væsentligt element i lovforslaget indgår, at behandlingen af de  

 hidtidige offentlige skifteretsboer lægges ud til selvstændige bobestyrere,  

 og at de hidtidige regler om behandling af eksekutorboer indordnes under det  

 nye bobestyrerbehandlingssystem.
 Forslaget herom nødvendiggør regler, der sikrer en kontrol med  

 bobestyrerens behandling af dødsboer.
 Ved valg af kontrolsystem er det tilstræbt at skabe et så handlekraftigt  

 system som muligt, der samtidigt fremstår smidigt og ubureaukratisk.
 En lang række af bestemmelserne i lovforslaget sikrer arvinger, legatarer  

 og kreditorer en løbende information fra bobestyreren om alle væsentlige  

 forhold ved bobehandlingen, jf. herved forslagets § 15 (skifteværger), § 45  

 (skriftlig meddelelse om væsentlige beslutninger i boet), § 47 (meddelelse om  

 arveret), § 52, stk. 2, (tilsendelse m.v. af åbningsstatus), § 53  

 (forelæggelse af væsentlige spørgsmål; klageadgang), § 54 (løbende  

 orientering om forløb og afslutning), § 55 (indkaldelse til bomøder), § 56  

 (forelæggelse af fordringer til prøvelse), § 68 (forelæggelse af boopgørelse  

 til godkendelse), og § 70 (de fleste af disse regler tilsvarende anvendelige  

 i insolvente boer).
Ved fremover at give arvinger, legatarer og kreditorer en sådan bredere  

 information om bobehandlingen, er det enklest og naturligst at lade disse  

 tage initiativet, hvis de finder, at de ikke får den krævede information,  

 eller hvis de finder, at bobestyreren ikke behandler boet på en  

 tilfredsstillende måde, og at det som følge heraf er påkrævet at klage over  

 bobestyreren til skifteretten.
Ved at bygge kontrolsystemet op om disse  

 løbende underretninger, findes der at være tilvejebragt et effektivt og  

 handlekraftigt system.
 Skifteretten har mulighed for at gribe ind over for en bobestyrer, der  

 ikke behandler et bo forsvarligt, ved at forlange oplysninger m.v. efter  

 forslagets § 92, ved at meddele pålæg og løbende indberetningspligt efter  

 forslagets § 54, stk. 2, ved at fastsætte frist for bobehandlingens  

 afslutning efter forslagets § 66, stk. 4, ved at fastsætte frist for  

 berigtigelse af fejl og mangler ved boopgørelsen efter forslagets § 79, stk.  

 4, og ved at afsætte bobestyreren efter forslagets § 41.
Til § 96 Bestemmelsens stk. 1 foreskriver, at klager over bobestyrere skal  

 indgives skriftligt, idet en mundtlig klage almindeligvis ikke vil give et  

 tilstrækkeligt fast grundlag for en klagebehandling.
Modtager skifteretten en  

 mundtlig henvendelse, følger det imidlertid af forslagets § 91, at  

 skifteretten skal vejlede om klageadgangen og om nødvendigt bistå den  

 pågældende med at udfærdige en skriftlig klage.
Ved bestemmelsens stk. 2 er fastsat en frist for klager over  

 afgørelser, der træffes af bobestyreren.
Klagefristen er fastsat til 2 uger  

 fra det tidspunkt, hvor klageren fik kendskab til afgørelsen, og fristen  

 svarer dermed til kærefristen.
Ligesom i retsplejelovens § 394 findes der dog  

 at burde gives skifteretten adgang til undtagelsesvist at behandle en klage,  

 der er modtaget efter fristens udløb.
 Det er ikke fundet nødvendigt at fastsætte en frist for klager over andet  

 end afgørelser.
 Reglerne om opsættende virkning i bestemmelsens stk. 3 , svarer  

 til, hvad der gælder efter retsplejelovens § 395 i kæresager.
 Bestemmelsen svarer til § 91 i betænkningens lovudkast.
Til § 97 Snarest muligt efter at have modtaget en klage over en bobestyrer eller en  

 afgørelse truffet af denne, skal skifteretten forelægge klagen for  

 bobestyreren.
Forelæggelse efter bestemmelsens stk. 1 bør ske  

 skriftligt.
Hvor forholdene gør dette ønskeligt kan skifteretten fastsætte en  

 kortere svarfrist for bobestyreren end 14 dage.
 Ved bestemmelsens stk. 2 gives skifteretten mulighed for at afkræve  

 bobestyreren yderligere oplysninger inden for en nærmere fastsat frist, der  

 kan forlænges efter bestemmelsens stk. 3.
Tilsvarende er der ved bestemmelsens stk. 4 givet mulighed for  

 indhentelse af yderligere oplysninger.
Dette være sig fra såvel bobestyreren  

 som klageren.
 Endvidere anviser bestemmelsen muligheden for, at der på dette tidspunkt i  

 sagsbehandlingstiden i skifterettens regi afholdes et retsmøde, hvor klagen  

 kan drøftes og eventuelt afgøres.
Ved en række af bestemmelserne i forslagets § 97 er forudsat en skriftlig  

 ekspedition, men skifteretten kan naturligvis på et hvilket som helst  

 tidspunkt lade sagen behandle i et retsmøde, hvorved reglerne om mødepligt og  

 oplysningspligt efter forslagets § 92 kan komme på tale.
Hvor forholdene gør  

 det forsvarligt, kan skifteretten efter bestemmelsens stk. 4, sidste pkt.,  

 ved udeblivelse eller ikke rettidig besvarelse vælge at afgøre klagesagen på  

 det foreliggende grundlag.
Skifterettens træffer efter bestemmelsens stk. 5 afgørelse i  

 klagesagen.
Skifteretten kan meddele bobestyreren pålæg om inden for en  

 eventuel fastsat frist at foretage, hvad der findes fornødent, og kan i  

 øvrigt gå frem efter forslagets §§ 54, stk. 2, 66, stk. 4, og 41.
 Er bobestyreren advokat, og finder skifteretten bobestyrerens forhold så  

 graverende, at anvendelse af sanktionerne i retsplejelovens § 147 c bør komme  

 på tale, kan sagen indsendes til Advokatnævnet.
 Har bobestyrerens forhold været graverende, indberetter skifteretten sagen  

 til Justitsministeriet.
Henvisningerne til §§ 89, stk. 1, nr. 1 - 5, og 106, stk. 1, er  

 ensbetydende med, at skifteretten ikke under klagesagen kan prøve spørgsmål,  

 som henhører under retternes afgørelse ved dom, f.eks. spørgsmål om en  

 arvings arveberettigelse eller om en inddrivelse af boets mulige fordringer  

 mod tredjemand.
I sådanne tilfælde skal skifteretten ved behandling af  

 klagesagen henvise den eller de pågældende til eventuelt at anlægge retssag.  

 Det tilsvarende gælder, hvor en klage over en boopgørelse i medfør af  

 forslagets § 68, stk. 2, undtagelsesvist forudsætter stillingtagen til et  

 spørgsmål, f.eks. om arveberettigelse, der henhører under prøvelse ved dom,  

 hvorimod andre spørgsmål, herunder om salærberegningen i et bobestyrerbo,  

 afgøres ved beslutning eller kendelse.
Afgørelser efter forslagets § 97, stk.  

 5, træffes således altid ved beslutning eller kendelse, og retsmidlet er i  

 medfør af forslagets § 105, stk. 1, altid kære.
Til kapitel 28 Skifterettens behandling af tvister De processuelle regler om skifterettens behandling af tvister m.v. og om  

 appel af skifterettens afgørelser i dødsboer findes i retsplejeloven, hvis  

 kapitel 58 angår skifte af dødsbo og fællesbo og de øvrige af skifteloven  

 omfattede boer.
Som anført under afsnit 11 i de almindelige bemærkninger findes det  

 processuelle regelsæt for dødsbobehandling at burde fremgå af selve den lov,  

 der i øvrigt regulerer dødsboer.
Reglerne i retsplejelovens kapitel 58  

 foreslås derfor ikke længere at skulle gælde for så vidt angår behandling af  

 dødsboer, idet de nødvendige processuelle regler, herunder bestemmelserne i  

 forslagets kapitel 27 om behandling af tvister, medtages i nærværende  

 lovforslag.
 De processuelle regler i lovforslagets kapitel 28 svarer til §§ 93-97 i  

 betænkningens lovudkast.
Til § 98 Bestemmelsen er ny, men svarer til konkurslovens § 243. Henvisningen angår  

 retsplejelovens kapitler 1 - 5, 13 - 19 og 20 - 35.
Til § 99 Bestemmelsens stk. 1 er ny.
Ved bestemmelsen præciseres, at boet  

 altid er part, og dermed har procedureret og appelbeføjelse, såfremt dets  

 interesser berøres af sagen.
Partsbeføjelser tilkommer ligeledes enhver  

 arving samt legatarer og kreditorer, hvis interesser berøres af sagen, jf. de  

 tilsvarende regler om sager ved civilretten i forslagets § 109.
Bestemmelsen i stk. 2 er ligeledes ny.
For at lette  

 søgsmålsadgangen mod et bo under privat skifte og mod privat skiftende  

 arvinger foreslås det, at forkyndelse skal kunne ske over for den person, som  

 efter forslagets § 25, stk. 6, kan modtage henvendelser vedrørende boet.
Til § 100 Bestemmelsen svarer til konkurslovens § 245 og i alt væsentligt til  

 gældende skifteretspraksis.
 Allerede efter forslagets § 98 er der mulighed for i domssager at bringe  

 den mere skønsbetonede adgang til advokatbeskikkelse i retsplejelovens § 259,  

 stk. 3, i anvendelse.
 Med nærværende bestemmelse gives mulighed for en yderligere - om end  

 baseret på mere fastlåste kriterier - mulighed for at beskikke en advokat for  

 en part.
Til § 101 Bestemmelsens stk. 1 svarer til gældende ret, jf. retsplejelovens §  

 660, stk. 1, og til konkurslovens § 246. Reglen omfatter ikke spørgsmål om  

 boafgifter, jf. forslagets § 80, stk. 4, og heller ikke afgørelser om  

 bobestyrerens salær, jf. forslagets § 97, stk. 5.
Efter bestemmelsens stk. 2 kan boets modkrav, der henhører under de  

 almindelige domstole, efter skifterettens bestemmelse påkendes ved  

 skifteretten.
Bestemmelsen gør i øvrigt reglerne i retsplejelovens § 249,  

 stk. 2 og 3, anvendelige.
Til § 102 Bestemmelsens stk. 1 svarer med præciseringer til gældende ret, jf.  

 retsplejelovens § 660, stk. 1, og til konkurslovens § 247, stk. 1, idet dog  

 kendelsesformen altid skal anvendes ved afgørelser efter forslagets § 2, stk.  

 3, § 5, § 41 og § 97, stk. 5, 2. pkt.
 Bestemmelsen i stk. 2 svarer til konkurslovens § 247, stk. 2.
 Bestemmelsens stk. 3 svarer til konkurslovens § 247, stk. 3.
Til Kapitel 29 Retsmidler mod trufne afgørelser Forslagets kapitel 29 omhandler retsmidler mod trufne afgørelser og  

 vedrører således berigtigelse, omgørelse, genoptagelse, anke og kære.
Den gældende skiftelov har i § 10, stk. 3, regler om genoptagelse af  

 begravelsesudlæg og i § 72 regler om senere tilkomne arvingers adgang til at  

 forlange offentligt skifte.
Herudover findes der ikke lovregler om omgørelse  

 og genoptagelse af dødsboskiftesager.
Gennem retspraksis er imidlertid  

 udviklet forskellige fastere retningslinier for, hvornår afsluttede  

 bobehandlinger kan genoptages, ligesom det i skifteretspraksis i temmelig  

 vidt omfang er antaget, at omgørelse kan finde sted i forskellige grupper af  

 tilfælde, hvor behovet for en ny afgørelse er påkrævet.
Ved henvisningen til retsplejelovens regler om borgerlige sager i  

 forslagets § 98 er reglerne om berigtigelse, omgørelse og genoptagelse i  

 retsplejelovens §§ 221, 222 og kapitel 35 gjort umiddelbart anvendelige i  

 dødsboskiftesager.
Endvidere medfører forslagets §§ 98 og 105, stk. 1, at  

 tillige reglerne i retsplejelovens kapitel 38 om ekstraordinær genoptagelse  

 finder direkte anvendelse i dødsboskiftesager.
 Den praksis, der i øvrigt har udviklet sig på skifteretsområdet er søgt  

 kodificeret ved bestemmelserne i forslagets § 103, der dog samtidig tager  

 højde for lovforslagets øvrige regler.
Forslagets § 104 er en nyskabelse og fremstår som et af hovedelementerne  

 ved opbygningen af det nye skiftelovsforslag.
Bestemmelsen indeholder den  

 meget vigtige regel om tilbageførsel af en modtaget berigelse m.v., som er et  

 væsentligt element ved anvendelse af forslagets bestemmelser i § 20, 2. pkt.  

 (genoptagelse af boudlæg), § 23 (genoptagelse af udlæg til en efterlevende  

 ægtefælle), forslaget vedrørende arvelovens § 16, stk. 2 (genoptagelse af  

 uskiftet bo), forslagets §§ 29 og 30 (genoptagelse eller omgørelse af privat  

 skifte og § 69 (overgang fra bobestyrerbehandling af solvent bo til  

 insolvensbehandling).
 Bestemmelserne i lovforslaget svarer til §§ 98-100 i betænkningens  

 lovudkast.
Til § 103 En udtømmende angivelse af de situationer, hvor omgørelse og genoptagelse  

 skal kunne finde sted, er ikke mulig.
Bestemmelsen er på den baggrund  

 opbygget efter en tilsvarende skabelon som retsplejelovens § 504, således at  

 der angives en række typetilfælde, som i retspraksis har ført til omgørelse  

 eller genoptagelse.
I øvrigt overlades det til den fremtidige retsanvendelse  

 at fastlægge i enkelttilfælde, hvornår omgørelse og genoptagelse mere præcist  

 skal tillades efter de nye systemer i forslaget.
Omgørelse retter sig alene mod de af skifterettens beslutninger og  

 kendelser, herunder også de inappelable, som er judicielle, men derimod ikke  

 mod skifterettens domme.
Omgørelse vil efter omstændighederne kunne ske ex  

 officio.
Påkæres en afgørelse, har skifteretten mulighed for at omgøre afgørelsen i  

 stedet for at indsende kæreskriftet til landsretten.
Omgørelsesadgangen har  

 således også en procesbesparende funktion.
Genoptagelse forudsætter en anmodning fra nogen, der har retlig interesse  

 i, at boet optages til fornyet behandling.
For at genoptagelse kan komme på  

 tale kræves, at skiftebehandlingen er afsluttet.
Dette ligger i udtrykket  

 »genoptagelse«.
Adgangen til genoptagelse gælder også afsluttede  

 boer, hvor ingen afgørelse fra skifterettens side foreligger.
 Ved kravet om, at omgørelse og genoptagelse kun kan finde sted, når det  

 findes påkrævet, er anvendt en kriterium svarende til retsplejelovens.
 Efter bestemmelsens nr. 1 kan omgørelse eller genoptagelse finde  

 sted, når der er fremkommet yderligere aktiver eller passiver.
 Efter bestemmelsens nr. 2 kan omgørelse eller genoptagelse finde  

 sted, når arven er fordelt forkert, eller når udlodningen er foretaget  

 forkert.
 Domstolene har ved adskillige lejligheder påkendt spørgsmål om omgørelse  

 eller genoptagelse i sager vedrørende de typetilfælde, der omfattes af  

 bestemmelsens nr 1 og 2. Der henvises herved til betænkningens side 312 -  

 313.
 Efter bestemmelsens nr. 3 kan genoptagelse eller omgørelse ske, når  

 der er begået væsentlige fejl i forbindelse med boets behandling.  

 Bestemmelsen har særlig betydning for omgørelse, idet genoptagelse normalt  

 vil blive afvist, når fejlen ikke har givet sig udslag i, at arven er fordelt  

 forkert, eller udlodningen er foretaget forkert.
 Også beslutninger truffet af personale med bemyndigelse efter  

 retsplejelovens § 17 a, stk. 2, til at udføre skifteforretninger er  

 judicielle og underkastet reglerne om retsmidler i forslagets kapitel 29.
Bestemmelsen i nr. 4 er ny og har nær sammenhæng med forslagets §  

 80, hvorefter skifterettens afgørelse om bo- og tillægsboafgift gøres  

 judiciel.
Når klagefristen i § 80, stk. 3, er udløbet, uden at klage er  

 indgivet, eller når skifteretten har truffet endelig afgørelse i en klagesag,  

 og skifterettens endelige afgørelse ikke er påkæret, er afgiftsberegningen  

 endelig, og eventuel inddrivelse kan finde sted.
 Kan arvinger eller legatarer imidlertid dokumentere, at de har betalt for  

 meget i boafgifter, findes de at burde have adgang til tilbagebetaling.
 Hvor en endelig afgørelse om afgiftsberegningen er truffet af en højere  

 ret, kan skifteretten ikke tilsidesætte afgørelsen, medmindre der foreligger  

 nye oplysninger.
 Skifterettens afgørelse om omgørelse af boafgift er judiciel og kan kæres  

 til højere ret.
 Ved bestemmelsens nr. 5 gøres det muligt at omgøre en tidligere  

 truffet afgørelse eller at genoptage et bo, når der er behov for at udlevere  

 boet til anden behandlingsmåde.
Efter bestemmelsens nr. 6 kan genoptagelse eller omgørelse endelig  

 ske, når der i øvrigt foreligger nye oplysninger af væsentlig betydning for  

 boets behandling eller for trediemands retsstilling.
Om eksempler fra  

 retspraksis henvises til betænkningens side 313.
 Bestemmelsen i stk. 2 forudsættes særlig anvendt i tilfælde, hvor  

 skifteretten finder, at den, der begærer omgørelse eller genoptagelse, har  

 udvist et forhold, som gør det rimeligt at lade vedkommende bære de  

 omkostninger helt eller delvist, som omgørelsen eller genoptagelsen  

 forårsager.
Til § 104 Som anført i de indledende bemærkninger til dette kapitel fremstår  

 forslagets § 104 som en væsentlig og nødvendig forudsætning for flere af  

 forslagets øvrige bestemmelser.
 En betingelse for hæftelsesfritagelse efter forslagets §§ 23 og 29 og  

 efter arvelovsforslagets § 16, stk. 2, er således, at arvingen eller  

 ægtefællen opfylder sine forpligtelser efter forslagets § 104.
 Udover at have betydning i sådanne boer, hvor en frigørelsesadgang kan  

 blive aktuel, finder bestemmelsens regler om tilbageførsel af en opnået  

 berigelse imidlertid også anvendelse i alle de situationer, hvor der træffes  

 bestemmelse om omgørelse eller genoptagelse, eller hvor der træffes afgørelse  

 om insolvensbehandling efter forslagets § 69, stk. 1, og dette medfører, at  

 en udlodning eller en betaling m.v. må gå tilbage, for at boets aktivmasse  

 kan blive fordelt korrekt.
 Forslagets regler om tilsvar af berigelse, erstatningspligt og  

 tilbagelevering m.v., svarer i al væsentlighed til konkurslovens regler i  

 kapitel 8.
Krav om tilbageførsel vil i de fleste tilfælde fremkomme inden for et par  

 år efter at udlodningen eller betalingen har fundet sted.
I enkeltstående  

 tilfælde vil der dog kunne blive tale om, at kravet rejses senere.
Ved  

 uskiftet bo stilles således ikke noget krav om proklama før udleveringen.
Her  

 kan et ukendt og betydeligt krav derfor dukke op når som helst.
Endvidere vil krav fra eventuelle forbigåede arvinger kunne blive aktuelle  

 indtil adskillige år efter dødsboets afslutning.
I givet fald er det reglerne  

 i forslagets § 104, der regulerer tilbagebetalingspligten, jf. herved  

 forslaget til ændring af borteblevnelovens § 25, stk. 2, i det samtidigt  

 hermed fremsatte forslag til ændring af retsplejeloven, konkursloven,  

 tinglysningsloven, lov om ægteskabets retsvirkninger samt forskellige andre  

 love.
Som udgangspunkt har modtageren af boets midler alene pligt til at  

 fralægge sig den berigelse, vedkommende har opnået, men ikke pligt til at  

 erstatte boet dets tab.
Var modtageren imidlertid i ond tro, som tilfældet  

 meget vel kan være, hvor privatskiftende arvinger deler boets aktiver mellem  

 sig uden at dække boets gældsforpligtelser, bør der derimod være pligt til at  

 erstatte boet dets tab.
 Det følger af forslagets § 89, stk. 1, nr. 3, at sager efter bestemmelsen  

 hører under skifterettens kompetence.
 Bestemmelsens stk. 1 svarer til konkurslovens § 75 om omstødelse  

 over for godtroende begunstigede, idet pligten til at tilsvare oppebåret  

 udbytte dog efter forslaget indtræder fra det tidspunkt, hvor kravet  

 udenretligt rejses mod modtageren.
 Bestemmelsens stk. 2 svarer til konkurslovens § 76 om omstødelse  

 over for ondtroende begunstigede.
 Bestemmelsens stk. 3 svarer til den kvalitative regel i  

 konkurslovens § 77. Boet bør forlange tilbagelevering, hvor dette er muligt,  

 såfremt ægtefællens eller arvingernes eller legatarernes ret til overtagelse  

 efter vurdering begrunder dette.
 Bestemmelsens stk. 4 svarer til lempelsesreglen i konkurslovens §  

 78. Er længere tid forløbet siden modtagelsen, taler dette i videre omfang  

 for at lempe kravet over for en godtroende modtager.
 Bestemmelsens stk. 5 svarer til konkurslovens § 79 om  

 retsstillingen over for trediemand.
Bestemmelsens stk. 6 svarer til konkurslovens § 80, stk. 1, om krav  

 mod trediemand, der har fået frigivet pant eller kaution.
Dog indeholder  

 bestemmelsen den udvidelse i forhold til konkursloven, at en frigivelse for  

 hæftelse, som skyldes, at boets betaling frigør en på lige fod solidarisk  

 hæftende medskyldner, er medtaget.
Til § 105 Bestemmelsens stk. 1 erstatter de gældende regler i retsplejelovens  

 §§ 661, 662 og 664 - 665 og svarer til konkurslovens § 255. Forslaget  

 indebærer, at retsplejelovens almindelige appelsystem, herunder reglerne om  

 appelbegrænsninger, gøres tilsvarende anvendelige i dødsboskiftesager.
Virkningerne af et kæremål afhænger af den almindelige regel i  

 retsplejelovens § 395, hvorefter kære som udgangspunkt ikke har opsættende  

 virkning.
Såvel den ret, hvis afgørelse kæres, som den ret, hvortil der  

 kæres, har imidlertid mulighed for at tillægge kæremålet opsættende virkning.
 Bestemmelsens stk. 2 fastsætter området for skifterettens  

 inappellable afgørelser og svarer for så vidt til retsplejelovens § 663 og  

 til konkurslovens § 249.
Til kapitel 30 Retssager ved de almindelige domstole Kapitlet svarer til konkurslovens kapitel 17 og vedrører retssager, som  

 behandles ved de almindelige domstole.
I modsætning hertil står reglerne i  

 forslagets kapitel 28, der omhandler de tvister, som behandles af  

 skifteretten selv.
 Reglerne svarer i hovedtræk til, hvad der efter retspraksis må antages at  

 være gældende ret, men indeholder en række præciseringer.
Til § 106 Bestemmelsen i stk. 1 svarer til konkurslovens § 135 og angiver  

 sammenholdt med forslagets § 89 den almindelige kompetencefordeling mellem  

 skifteretterne og de almindelige domstole.
 Medmindre der er tale om en tvist, der efter forslagets § 89, stk. 1, nr.  

 1-5, henhører under skifterettens kompetence, eller der mellem parterne er  

 vedtaget behandling ved skifteretten, eller sagen hører under en særlig  

 domstol, må boets søgsmål anlægges ved de almindelige domstole.
Efter bestemmelsens stk. 2 kan modkrav, der hører under  

 skifterettens kompetence, efter rettens bestemmelse påkendes under sagen.
Med  

 henvisning til retsplejelovens § 249, stk. 3, kan retten henvise modkravet  

 til afgørelse ved skifteretten eller henvise sagen i sin helhed til afgørelse  

 ved denne.
Til § 107 Bestemmelsen svarer til konkurslovens § 136 og til gældende ret.
Boets  

 erklæring om at indtræde i sagen efter stk. 1 er nødvendig, for at  

 boet kan blive bundet af dommen.
Til § 108 Bestemmelsen svarer til gældende ret.
Afgørende for, om modkravet kan  

 påkendes, er, om dette er forkyndt for afdøde inden dødsfaldet, hvormed må  

 sidestilles, at modkravet er fremsat i et retsmøde, hvor afdøde var  

 repræsenteret.
Finder retten det hensigtsmæssigt, kan henvisningsadgangen i  

 retsplejelovens § 249, stk. 3, 2. og 3. pkt. benyttes, jf. herved  

 lovforslagets § 106, stk. 2, 2. pkt.
Til § 109 Bestemmelsen svarer med redaktionelle ændringer til gældende ret og til  

 konkurslovens § 137.
 Reglerne er anvendelige såvel i boer, der behandles ved bobestyrer, som i  

 boer, der skiftes privat.
 Undlader en lodtager uden ugrundet ophold at fremsætte en anmodning om  

 frist over for skifteretten, fortaber lodtageren sin ret til at anlægge sag  

 eller indtræde i en verserende retssag.
Til § 110 Bestemmelsen svarer til konkurslovens § 141, stk. 1 og 2, og til gældende  

 ret.
Til § 111 Bestemmelsen er ny i forhold til gældende ret, men svarer til dels til  

 konkurslovens § 141, stk. 4. Henvisningsadgangen er fakultativ.
Boets modpart bør have lejlighed til at udtale sig.
En begæring om  

 henvisning af en sag, hvori boet er indtrådt i medfør af forslagets § 110,  

 bør i almindelighed imødekommes, medmindre domsforhandling eller forberedende  

 bevisførelse er berammet og nært forestående, eller syn og skøn er udmeldt,  

 eller andre tilsvarende foranstaltninger er iværksat.
 Henvisning kan også ske fra landsret, medmindre sagen er omfattet af  

 retsplejelovens § 227, stk. 1, og en part ønsker sagen fortsat ved  

 landsretten, eller sagen behandles ved landsretten som ankeinstans, jf.  

 retsplejelovens § 368.
Til kapitel 31 Forskellige bestemmelser Kapitlet indeholder en bestemmelse om bemyndigelse til justitsministeren,  

 samt forskellige bestemmelser om skifteretsattester, offentlighed og  

 inhabilitet.
Til § 112 Ved bestemmelsen bemyndiges justitsministeren til at fastsætte de nærmere  

 regler om de erklæringer, som arvingerne eller ægtefællen skal afgive for at  

 få et bo udleveret.
I medfør af denne regel vil således bl.a. skulle  

 fastsættes regler om de solvenserklæringer, der skal afgives for at få et bo  

 udleveret til privat skifte, jf. nærmere herom bemærkningerne til § 25, stk.  

 1, nr. 3.
Til § 113 Efter bestemmelsen skal skifteretten på anmodning udstede en  

 skifteretsattest til boets arvinger, ægtefællen eller til den, der i øvrigt  

 måtte få boet udlagt.
Forslaget til ændring af retsplejeloven, konkursloven,  

 tinglysningsloven m.v., indeholder tillige et forslag til ændring af bl.a.  

 retsafgiftsloven, således at der ikke afkræves afgift for den første attest i  

 dødsboer.
Der henvises herved til forslaget til ny § 49, stk. 2, nr. 9, i  

 retsafgiftsloven.
 For så vidt angår skifteretsattester til bobestyrere henvises til  

 lovforslagets § 12, stk. 3, og § 42, samt til forslaget til ny § 49, stk. 1,  

 nr. 4, i retsafgiftsloven, der indeholder særlige regler herom.
 Det er forudsat, at der ved boudlæg efter kapitel 12 og ægtefælleudlæg  

 efter kapitel 13 i skifteretsattesten sker en specifikation af de udlagte  

 aktiver, og at blanketsystemet m.v. indrettes i overensstemmelse hermed.
Til § 114 Bestemmelsen fastlægger grænserne for offentlighed i dødsboskiftesager.
 Behandles der tvister i retsmøder i skifteretten, gælder reglerne i  

 retsplejelovens kapitel 2.
For at fjerne tvivl om offentlighed i andre møder for skifteretten og i  

 bomøder, der afholdes af en bobestyrer, fastslår bestemmelsens stk. 1  

 , at disse møder ikke er offentlige.
Det afhænger således af boets  

 beslutning, om en medkontrahent har adgang til at være til stede i et møde,  

 ligesom pårørende til arvinger om nødvendigt kan nægtes adgang til  

 skiftesamlinger og andre møder, såvel hos bobestyreren som ved skifteretten,  

 medmindre de pågældende har skiftefuldmagt.
Bestemmelsens stk. 2 svarer til dels til konkurslovens § 9, stk. 2.  

 Kun en forespørgsel på en bestemt afdøds navn må besvares.
Skifteretten må  

 spørge, om den retlige interesses art og om nødvendigt efterprøve svaret.
 Bestemmelsens stk. 3 , 1. pkt., regulerer adgangen til at få  

 udskrift af boets dokumenter.
 Om adgangen til at få udskrifter af retsbøgerne gælder reglerne i  

 retsplejelovens § 41.
Bestemmelsen i stk. 3 om boets dokumenter er videregående end den  

 tilsvarende regel i retsplejelovens § 41, der kræver, at et dokument skal  

 have været fremlagt.
En fremlæggelse af et dokument kan imidlertid kun ske  

 for en ret og ikke for en bobestyrer.
Forslaget indeholder ikke et særligt  

 system om fremlæggelse.
I stedet er det ved forslagets § 45 foreskrevet, at  

 bobestyreren skal give arvingerne skriftlig meddelelse om væsentlige  

 forhandlinger og beslutninger i boet, og denne bestemmelse regulerer tillige  

 adgangen for andre til at få oplysninger om indholdet af de meddelelser, der  

 gives af bobestyreren.
Efter nærværende bestemmelses 1. pkt., kræves der  

 derfor ikke fremlæggelse.
En begrænsning ligger således alene i, at det skal  

 dreje sig om boets dokumenter.
Vejledende herfor kan bl.a. være, om  

 dokumentet ville være blevet fremlagt, såfremt bobehandlingen var foretaget i  

 et retsmøde.
 Boets dokumenter i skifterettens besiddelse behandles efter reglerne om  

 fremlagte dokumenter i retsplejelovens § 41, jf. herved bestemmelsens 2. pkt.
Dokumenter i en bobestyrers besiddelse behandles herefter på tilsvarende  

 måde.
Nægter bobestyreren at give udskrift af et dokument, kan bobestyrerens  

 afgørelse påklages til skifteretten, der derefter træffer afgørelse.  

 Bobestyreren kan i tvivlstilfælde henskyde spørgsmålet til skifterettens  

 afgørelse.
Til § 115 Bestemmelsen svarer til konkurslovens § 238 og er dermed udtryk for en  

 stramning af inhabilitetsreglerne i forhold til gældende ret.
Efter hidtidig  

 praksis har en eksekutorbevilling kunnet udstedes til en medarving.
Eftersom  

 forslaget tillægger bobestyreren en vis foreløbig myndighed til at træffe  

 bestemmelser i boets anliggender, opstår der behov for en skærpelse af de  

 inhabilitetsregler, der efter hidtidig ret må antages at gælde for  

 eksekutorboer.
Efter bestemmelsens stk. 1 , 1. led, udelukkes en bobestyrer for  

 det første, såfremt han er nærstående, jf. herved konkurslovens § 2, til  

 nogen af boets arvinger, disses værger eller skifteværger, eller er afhængig  

 af disse.
Dette krav er en naturlig følge af, at bobestyreren skal varetage  

 alles interesser så objektivt som muligt.
 Den betingede inhabilitetsgrund i bestemmelsens stk. 1, 2. led, svarer til  

 konkurslovens § 238, stk. 2.
 Bestemmelsens stk. 2 om revisor og vurderingsmand svarer til  

 konkurslovens § 238, stk. 2.
 Bestemmelsens stk. 3 om vurderingsmænd svarer til konkurslovens §  

 238, stk. 3, men medtager, at vurderingsmanden ikke må have økonomisk  

 interesse hos aftagere, og gør undtagelse for auktionsholdere, når  

 vurderingen alene foretages i disses egenskab af auktionsholdere og til brug  

 for bortsalg på offentlig auktion.
 Bestemmelsens stk. 4 om afhændelser svarer til konkurslovens § 238,  

 stk. 4.
Til kapitel 32 Ikrafttrædelses- og overgangsbestemmelser Kapitlet indeholder ikrafttrædelses- og overgangsbestemmelser til  

 lovforslaget.
Til § 116 Bestemmelsens stk. 1 indeholder lovens ikrafttrædelsestidspunkt,  

 der er fastsat til den 1. januar 1997. Dødsboskifteloven nødvendiggør  

 udstedelse af en række forskrifter og udfærdigelse af en række nye  

 blanketter.
Herudover vil en vis efteruddannelse såvel inden for domstolene  

 som blandt advokatansat personale være nødvendig.
 På Skatteministeriets område er det hensigten at tilpasse reglerne om  

 dødsboskat og boafgifter til de nye dødsboskifteregler.
 I betragtning heraf er ikrafttrædelsestidspunktet fastsat til den 1.  

 januar 1997.
 Ved bestemmelsens stk. 2 foreslås loven om tilsyn med de af  

 eksekutorer behandlede dødsboer (eksekutorloven) ophævet, idet  

 eksekutorordningen foreslås erstattet af lovforslagets regler om bobestyrere.  

 Der henvises herved afsnit 3 under de almindelige bemærkninger.
 Bestemmelsen indeholder herudover forslag til ophævelse af en række ældre  

 bestemmelser, der alle er overflødiggjort ved nærværende forslag, eller som i  

 realiteten bortfaldt eller ændredes ved gennemførelsen af skifteloven af  

 1874.
 Bestemmelsens stk. 3 ændrer den gældende skiftelovs titel til lov  

 om skifte af fællesbo m.v.
Skifteloven af 1874 kan ikke fuldstændig ophæves, da dens  

 anvendelsesområde rækker videre end skifte af dødsboer.
Den gældende  

 skiftelov indeholder således i kap. 6 regler om skifte ved separation og  

 skilsmisse m.v. og i § 82 regler om skifte af andre boer.
Da disse regler  

 henviser til eller forudsætter anvendelse af de fleste af de øvrige  

 bestemmelser i skifteloven, har Justitsministeriet ikke fundet det  

 hensigtsmæssigt, at søge at angive, hvilke bestemmelser i skifteloven, der  

 med sikkerhed kan ophæves.
Bestemmelserne i den hidtidige skiftelov foreslås  

 derfor opretholdt for så vidt angår skifte i anledning af separation og  

 skilsmisse m.v. og skifte af andre boer.
Til § 117 Af bestemmelsen kan udledes, at der ved lovens ikrafttræden gælder nye  

 regler for skifte af dødsboer, og således at skifteloven af 1874 herefter  

 ikke længere skal finde anvendelse for så vidt angår skifte af dødsboer.
 Loven skal således finde anvendelse på dødsfald, der finder sted efter  

 ikrafttrædelsestidspunktet.
 Har dødsfaldet fundet sted forud for ikrafttrædelsestidspunktet, anvendes  

 de hidtil gældende regler, herunder skifteloven fra 1874 og  

 eksekutortilsynsloven.
 Dog indeholder bestemmelsens 2. pkt. en særlig bestemmelse for så vidt  

 angår skifte af uskiftet bo, idet de nye regler også skal finde anvendelse  

 ved sådanne skifter, hvis den længstlevende ægtefælle dør efter lovens  

 ikrafttrædelsestidspunkt, eller hvis der i øvrigt i den længstlevendes  

 levende live anmodes om skifte efter dette tidspunkt.
Til § 118 Bestemmelsen fastslår, at eksekutorindsættelser i testamenter skal  

 betragtes som bobestyrerindsættelser.
Beføjelsen til at behandle et bo som  

 eksekutor er ikke af en væsentlig anden karakter end beføjelsen til at  

 behandle et bo som bobestyrer.
Bestemmelsen medfører, at de eksisterende  

 eksekutorindsættelser ikke bortfalder.
Bestemmelsen får således primært  

 betydning i relation til de mange eksekutorindsættelser i testamenter, der er  

 oprettet før lovens ikrafttrædelsestidspunkt, men vil også kunne anvendes på  

 testamenter, der - fejlagtigt - efter ikrafttrædelsestidspunktet måtte  

 operere med eksekutorindsættelser.
Der henvises iøvrigt til bemærkningerne  

 til forslagets § 38.
Til § 119 Bestemmelsen giver mulighed for, at loven om skifte af dødsboer sættes i  

 kraft på Færøerne og Grønland ved kongelig anordning med de afvigelser, der  

 følger af forholdets natur.
BILAG 1 Lovbekendtgørelse 1986-10-23 nr. 725 om skifte af dødsbo og fællesbo m.v.  

 som ændret ved L 1990-06-13 nr. 396 1. afsnit Om dødsfaldets anmeldelse og om de almindelige betingelser for  

 skifterettens overtagelse af dødsboers behandling I § 1. Når nogen afgår ved døden, skal derom uopholdelig gøres  

 anmeldelse til stedets skifteret, som på forlangende og uden betaling  

 meddeler attest om anmeldelsen.
Ligets begravelse må ikke finde sted,  

 forinden sådan attest er forevist.
 Stk. 2. Anmeldelsespligten påhviler den afdødes ægtefælle, hvor  

 sådan gives og er nærværende; i andet fald de tilstedeværende myndige  

 arvinger og, hvor sådanne ikke findes, den, hos hvem den afdøde har været til  

 huse, eller de myndige medlemmer af samme husstand.
 § 2. Forsømmelse af den i foregående paragraf foreskrevne  

 anmeldelse belægges under en offentlig politisag med en bøde til statskassen  

 af 20-200 kroner.
 § 3. Ved anmeldelsen, som kan ske enten skriftlig eller mundtlig,  

 bør det såvidt muligt opgives, hvor den afdøde havde bolig eller opholdssted,  

 hvem arvingerne er, samt hvor efterladenskaberne forefindes.
 Stk. 2. Det påhviler såvel anmelderen som andre, hos hvem en  

 afdøds efterladenskaber beror, med tilbørlig omhu at bevare disse, indtil  

 skifterettens nærmere bestemmelse kan erholdes.
§ 4. Adgang til at forlange offentligt skifte har enhver arving,  

 om også de øvrige arvinger er enige i at ville dele boet selv.
Derimod kan  

 legatarer ikke forlange boet taget under offentlig skiftebehandling, og ej  

 heller kreditorer, undtagen i de tilfælde, hvor sådant hjemles ved reglerne  

 om konkurs.
 § 5. Uden hensyn til arvingernes forlangende bliver dødsboer, med  

 den af § 10 flydende indskrænkning, at tage under behandling af skifteretten:
a) når ved skiftets begyndelse nogen af arvingerne på grund af alder er  

 umyndig; b) når nogen af arvingerne ved skiftets begyndelse er umyndiggjort, med  

 mindre den umyndiggjorte var i sædvanligt formuefællesskab med ham samlevende  

 ægtefælle i live, i hvilket tilfælde værgen i forbindelse med denne kan  

 tiltræde boet på den umyndiggjortes vegne; c) når ved skiftets begyndelse nogen af arvingerne er fraværende uden for  

 riget, eller hans opholdssted ikke vides, og han heller ikke har  

 befuldmægtiget en anden til i boet at varetage sit tarv; vides det ikke, om  

 en eventuelt arveberettiget person, hvis opholdssted ikke kendes, har  

 overlevet arveladeren, kan boet dog overtages til privat skifte, når der er  

 forløbet en tid af 5 år, siden der sidst havdes efterretning om ham, eller  

 når de i forordningen af 11. september 1839 §§ 14 og 15 omhandlede  

 betingelser, under hvilke en bortebleven persons arvinger ville kunne  

 procedere til at erholde nytten og brugen af denne formue, er tilstede med  

 hensyn til ham.
§ 6. Skifteretten har fremdeles, uden hensyn til arvingernes  

 forlangende, at behandle sådanne dødsboer, som ved gyldig viljesbestemmelse  

 af den afdøde er henviste til offentlig skiftebehandling.
Selv om en  

 arvelader efterlader sig livsarvinger, skal det være ham tilladt ved  

 testamente at anordne offentligt skifte eller at indsætte testamentexekutorer  

 uden dømmende myndighed.
Sådan bestemmelse kan med virkning for hele  

 fællesboet træffes af den længstlevende ægtefælle, der hensidder i uskiftet  

 bo.
 § 7. Har arvingerne overtaget boet til privat skifte og deling,  

 indtræder offentligt skifte ikke, fordi forholdene senere under boets  

 behandling forandrer sig derhen, at offentligt skifte måtte være indtrådt,  

 hvis de havde været således ved dødsfaldet.
 § 8. I tilfælde af uenighed imellem arvinger, som har begyndt  

 privat skifte, er enhver enkelt af dem berettiget til at fordre boet opgjort  

 og delt ved skifteretten i overensstemmelse med reglerne for behandlingen af  

 dødsboer, i hvilke arv og gæld vedgås.
 § 9. Er offentligt skifte begyndt, men grunden til sådan  

 behandling bortfalder, forinden boet sluttes, kan arvingerne fordre sig boet  

 udleveret til privat skifte og deling, når de alle er enige herom, dog kun  

 med de anmeldte kreditorers samtykke, hvis de ikke fyldestgøres, eller  

 sikkerhed stilles dem for, at de vil blive fyldestgjorte til forfaldstid, og,  

 for så vidt kreditorerne er blevet indkaldte, først efter udløbet af den dem  

 satte frist.
 Stk. 2. Under samme betingelser kan den længstlevende ægtefælle,  

 for så vidt forudsætningerne for at hensidde i uskiftet bo er tilstede,  

 fordre sig boet udleveret til fri rådighed.
 § 10. Når det ifølge de ved dødsanmeldelsen foreliggende  

 omstændigheder må antages, at der i et dødsbo ikke findes midler til at dække  

 andre udgifter end begravelsesudgifterne, kan skifteretten straks udlægge,  

 hvad der findes i boet, til den, som har bekostet eller vil bekoste  

 begravelsen.
 Stk. 2. Aktiver, som ikke medgår til dækning af  

 begravelsesudgifter, men som er af så ringe værdi, at de ikke kan dække  

 omkostningerne ved en bobehandling, eller hvis værdi står i åbenbart  

 misforhold til omfanget af det arbejde, som en bobehandling vil kræve, kan  

 skifteretten udlægge til den eller dem, som bekoster eller vil bekoste  

 begravelsen, til afdødes efterladte eller til statskassen.
Stk. 3. Genoptages et bo, der er udlagt efter stk. 1 eller 2,  

 fordi der efter udlægget fremkommer yderligere aktiver, indgår det udlagte  

 ikke i boet.
Skifteretten kan dog undtagelsesvis bestemme, at udlæg efter  

 stk. 2 helt eller delvis skal indgå i boet.
 § 11. Om fremgangsmåden, som arvinger, der ønsker at benytte deres  

 ret til at skifte og dele selv, har at bruge, og om beviserne, som de i så  

 henseende har at forskaffe, gælder der i øvrigt de nedenfor i kapitel 7 givne  

 forskrifter.
 2. afsnit.
Om offentligt skifte II.
Om den offentlige skiftebehandlings begyndelse og om de første  

 foranstaltninger ved den § 12. Er betingelserne for offentlig skiftebehandling tilstede,  

 skal der, for så vidt denne lov ikke bestemmer anderledes, snarest mulig  

 efter, at dødsanmeldelsen er sket, eller efter at skifteretten på anden måde  

 er kommen til kundskab om dødsfaldet, afholdes en begyndelsesforretning,  

 under hvilken skifteretten ved forsegling eller på anden hensigtssvarende  

 måde har at tage under sin varetægt, hvad der findes i boet, ligesom den har  

 at drage omsorg for, at de boet tilhørende genstande, som findes i andre  

 retskredse, tages under forsegling eller under varetægt af stedets skifteret.  

 Forefundne på ihændehavere lydende værdipapirer skal skifteretten snarest  

 mulig foranstalte noterede på navn, for så vidt sådan notering kan finde  

 sted.
Erfares det, at den afdøde har haft noget udestående hos andre, bør med  

 hensyn dertil træffes fornøden foranstaltning.
Ting, som skønnes at tilhøre  

 andre, og som disse kan forlange straks udleverede, bliver ikke at inddrage  

 under behandlingen.
 § 13. Den i foregående paragraf omhandlede begyndelsesforretning  

 kan dog opsættes til straks efter begravelsen, for så vidt skifteretten ikke  

 i de foreliggende omstændigheder finder betænkelighed derved.
 Stk. 2. Når betingelserne for, at den længstlevende ægtefælle kan  

 hensidde i uskiftet bo, eller for, at arvingerne kan tiltræde boet uden det  

 offentliges mellemkomst, vel ikke straks ved anmeldelsen er tilstede, men det  

 dog kan forudses, at de inden kort tid vil kunne opfyldes, kan skifteretten  

 give en kort udsættelse med forretningen, for så vidt boets ejendele skønnes  

 ikke at være udsatte for at forvanskes eller forkomme.
 Stk. 3. Det har sit forblivende ved bestemmelserne i forordningen  

 om kasse- og regnskabsvæsenet i almindelighed af 8. juli 1840 §§ 52 og 53.
§ 14. Skifteretten har snarest mulig efter boets overtagelse at  

 anstille undersøgelse om arvingerne og legatarerne, samt at give dem særskilt  

 underretning om dødsfaldet, for så vidt dette behøves.
Sådan underretning  

 meddeles på den måde, skifteretten i hvert enkelt tilfælde anser for  

 hensigtsmæssig, og det er den navnlig tilladt at benytte meddelelse ved  

 anbefalet brev.
Hvis der iblandt foranførte i boet interesserede personer  

 findes umyndige, har skifteretten at gøre de fornødne skridt, for at værger  

 snarest mulig kan blive beskikkede for dem, for så vidt dette ikke tidligere  

 er sket.
For fraværende arvinger, hvis opholdssted ikke kendes, eller som er  

 så langt borte, at boets videre behandling ikke findes at burde udsættes,  

 indtil deres bestemmelse kan indhentes, bliver der ligeledes, for så vidt  

 ingen fuldmægtig giver møde for dem, efter skifterettens foranstaltning i  

 overensstemmelse med reglerne i forordningen af 11. september 1839 § 6, jf. §  

 7, at beskikke værger, der i enhver henseende har samme ret og pligt og er  

 samme kontrol underkastede som værger for umyndige.
 § 15. Enten i forbindelse med begyndelsesforretningen eller  

 snarest mulig derefter skal skifteretten foretage registrering af boet og i  

 forbindelse dermed lade iværksætte vurdering af det, ved hvilken lejlighed  

 også boets indgæld og udgæld optegnes, for så vidt om samme på den tid haves  

 kundskab, og det ikke skønnes hensigtsmæssigere at udsætte dette, indtil  

 gennemsyn af boets regnskabsbøger og papirer har fundet sted, hvilket så  

 snart som muligt bør iværksættes af skifteretten, således at der gives  

 arvingerne lejlighed til at være tilstede.
§ 16. Begyndelses- og registreringsforretninger udføres af  

 skifteretten i forening med to vidner, hvilke under eds tilbud har at vurdere  

 boets ejendele, for så vidt der ikke hertil udfordres særlige kundskaber, i  

 hvilket tilfælde kyndige vurderingsmænd bliver at udmelde af skifteretten.  

 Dersom det senere under skiftet forlanges, lader skifteretten vidnerne  

 bekræfte den stedfundne vurdering med ed, som modtages i en skiftesamling.
På  

 steder, hvor omstændighederne gør det tilrådeligt, kan efter  

 Justitsministeriets nærmere bestemmelse et fast ansat retsbud i stedet for de  

 tvende vidner benyttes til at foretage vurdering af indbo af mindre  

 betydenhed, ligesom med Justitsministeriets billigelse faste edsvorne  

 vurderingsmænd og vurderingskoner for retskredsen kan ansættes af  

 skifteretten til at foretage alle vurderinger af løsøre.
På landet kan  

 skifteretten lade begyndelses- og registreringsforretninger i boer efter  

 gårdmænd, der kun er brugere, samt husmænd og andre, der er stillede lige med  

 dem, såsom håndværkere og mindre handlende, udføre af sognefogeden med to  

 tilkaldte vidner.
Disse forretninger indføres i en særskilt af amtet  

 autoriseret protokol.
Vederlaget til vidner, retsbude og vurderingsmænd  

 fastsættes af skifteretten og afholdes af boet.
Stk. 2. Ved de i denne paragraf omhandlede forretninger bliver, så  

 vidt det kan ske uden ophold, arvinger og legatarer at tilkalde.
Skifteretten  

 har enten ved registreringsforretningens slutning eller, navnlig for så vidt  

 forretningen er udført af sognefogeden, i en særskilt skiftesamling, der  

 afholdes snarest mulig derefter, efter forhandling med dem at tage beslutning  

 om sådanne foranstaltninger i boet, som ikke tåler opsættelse, og at opfordre  

 dem til at erklære, om de vil overtage ansvaret for den afdødes gæld eller  

 ikke.
Til at afgive denne erklæring kan der tilstås dem en kort  

 betænkningstid.
Er der umyndige eller fraværende arvinger, for hvilke værger  

 er beskikkede ifølge § 14, afgives erklæringen på deres vegne af disse; dog  

 kan skifteretten, uagtet værgerne erklærer at ville vedgå arv og gæld,  

 modsætte sig dette, når den antager, at der vil blive påført den umyndige  

 eller den fraværende arving tab ved at overtage gældsansvaret.
 § 17. Når der fra de arvinger, som har været tilstede ved den i  

 forrige paragraf omhandlede forretning, erholdes erklæring om, at de vil  

 overtage gældsansvaret, eller de i alt fald ikke afgiver en modsat erklæring,  

 men der er fraværende arvinger, fra hvilke ingen erklæring haves, har  

 skifteretten uden ophold at indkalde samtlige arvinger og legatarer til en  

 skiftesamling.
 Stk. 2. De arvinger og legatarer, hvis bopæl eller opholdssted  

 inden riget er skifteretten bekendt, skal have særskilt underretning, der kan  

 gives ved anbefalet brev; dersom ikke alle arvingerne eller legatarerne  

 kendes, eller nogen af dem ikke har bekendt bopæl eller opholdssted inden  

 riget, foregår indvarslingen for deres vedkommende ved en offentlig  

 indkaldelse, der indrykkes to gange i de for skiftebekendtgørelser i  

 almindelighed bestemte aviser.
 Stk. 3. Skifteretten bestemmer varslet efter et skøn over, hvad  

 der i hvert enkelt tilfælde er nødvendigt; dog bør det i reglen ikke være  

 kortere end 1 og ikke længere end 6 uger.
 § 18. I den i foregående paragraf omhandlede skiftesamling skal  

 skifteretten give arvingerne og legatarerne underretning om boets  

 formuetilstand, så vidt oplysning herom haves, hvorefter arvingerne opfordres  

 til at erklære, om de vil overtage ansvaret for den afdødes gæld eller ikke.
 Stk. 2. Når der ikke, enten ved den i § 16 omhandlede sammenkomst  

 med arvingerne eller ved den i overensstemmelse med § 17 berammede  

 skiftesamling, fra alle arvingerne fås erklæring om at ville vedgå gæld, og  

 når der heller ikke forlanges konkursbehandling i henhold til konkurslovens §  

 19, behandles boet i overensstemmelse med reglerne i det følgende kapitel med  

 den virkning, at ethvert gældsansvar udover, hvad boets midler er i stand til  

 at dække, undgås.
III.
Om behandlingen af dødsbo, når arvingerne ikke påtager sig  

 ansvaret for gælden, og ej heller nogen kreditor forlanger boets behandling  

 efter konkursloven ifølge dennes § 19 Første underafdeling Om behandlingsmåden i almindelighed § 19. Når arv og gæld ikke vedgås, er kreditorerne  

 stemmeberettigede i boets anliggender så længe, indtil de er fyldestgjorte,  

 eller behørig fyldestgørelse sikres dem.
Fra dette tidspunkt af bliver  

 derimod arvingerne at anse som dem, der har rådighed over boet.
Rejses der  

 tvivl om, hvorvidt nogen, der som fordringshaver møder i en skiftesamling,  

 forinden fordringerne er prøvede, bør erkendes som sådan, har skifteretten  

 ved at benytte de oplysninger, som på forhånd kan haves, at afgøre, hvorvidt  

 den mødende kan stedes til stemme.
Denne afgørelse er uden indflydelse på den  

 senere prøvelse af hans fordring.
 § 20. Vedgås arv og gæld ikke, skal indkaldelse, indeholdende  

 udtrykkelig tilkendegivelse herom, straks udstedes til kreditorerne, jf. dog  

 § 43.
 Stk. 2. Skifterettens pligt at meddele visse fordringshavere eller  

 andre særlig underretning om skiftet vedbliver fremdeles ligesom hidtil.
§ 21. Indkaldelsen til kreditorerne bør tillige indeholde  

 opfordring til arvinger og legatarer, for så vidt disse ikke allerede kendes  

 og deres opholdssted vides, om at melde sig inden samme frist; dog kan  

 indkaldelsen i forhold til dem ikke medføre nogen pligt til at melde sig  

 under deres rettigheders fortabelse.
Den træder i alle henseender i stedet  

 for den nu foreskrevne indkaldelse af arvinger med år og dags varsel, og hvor  

 den lovmedholdelig kan undlades (jf. § 43), er skifteretten ikke pligtig at  

 vente nogen vis tid med boets opgørelse og slutning.
§ 22. Indkaldelsen sker ved en 3 gange i de for  

 skiftebekendtgørelser i almindelighed bestemte aviser indrykket  

 bekendtgørelse med 3 måneders varsel, når den afdøde skønnes ikke at have  

 stået i gældsforpligtelser eller at have arvinger på noget sted uden for  

 Europa eller på Island eller Færøerne, og i andet fald med 6 måneders varsel,  

 i begge tilfælde regnet fra den sidste bekendtgørelse.
Når skifteretten  

 finder det rigtigt, kan indkaldelsen tillige bekendtgøres på anden  

 hensigtsmæssig måde.
Stk. 2. Viser det sig, at den afdøde har haft kreditorer udenfor  

 Europa eller på Island eller Færøerne, bliver der dog ikke at udstede ny  

 indkaldelse, men sådanne kreditorer kan fordre deres krav taget i  

 betragtning, for så vidt de anmelder dem inden forløbet af det længere  

 varsel, som burde være givet ved indkaldelsen.
Sker slig anmeldelse, forinden  

 endelig opgørelse er affattet, kan skifteretten, når den erkender, at den  

 udstedte indkaldelse har givet for kort varsel, om fornødent, genoptage de  

 allerede afsluttede dele af skiftebehandlingen.
Dersom anmeldelsen først  

 sker, efter at boet er sluttet, må den stedfundne skiftebehandling påankes  

 til omgørelse, hvorefter der da under den fornyede behandling bliver at tage  

 behørigt hensyn til de inden forløbet af 6 måneder fra den sidste  

 bekendtgørelse af indkaldelsen lovlig anmeldte fordringer.
 Stk. 3. Det har sit forblivende ved den gældende rets regler om  

 den pligt som indkaldelsen pålægger kreditorerne til at melde sig under deres  

 fordringers fortabelse, samt om måden, hvorpå indkaldelsens virkning  

 afbrydes.
§ 23. Skiftesamlinger afholdes i boet efterhånden, som det findes  

 fornødent.
De tillyses ved en bekendtgørelse fra skifteretten i de for  

 skiftebekendtgørelser i almindelighed bestemte aviser - efter  

 omstændighederne tillige i andre aviser - for så vidt skifteretten ikke  

 foretrækker at give dem, der skal tilkaldes, særlig personlig underretning,  

 hvilken kan meddeles på den måde, som skifteretten i hvert enkelt tilfælde  

 finder hensigtsmæssig; det er tilladt at benytte anbefalet brev.
Varslet,  

 tiden og stedet bestemmes af skifteretten.
§ 24. Med det under forhandling værende anliggende og boets videre  

 behandling i henhold hertil forholdes i reglen på den måde, som de mødende  

 stemmeberettigede (§ 19) forenes om, dog at skifteretten kan nægte sin  

 godkendelse af en værges erklæring, når den skønner, at den tagne beslutning  

 vil skade myndlingens tarv.
Sålænge den for fordringernes anmeldelse bestemte  

 frist ikke er udløben, bør skifteretten dog ikke tage beslutninger til følge,  

 som strider mod endnu ikke anmeldte kreditorers interesse.
Det følger i  

 øvrigt af sig selv, at skifteretten ikke bør godkende beslutninger, hvorved  

 de stemmende gør indgreb i nogens ret.
Stk. 2. I tilfælde af meningsulighed mellem de mødende tilfalder  

 det skifteretten at tage beslutninger om de omhandlede punkter.
Retten har  

 herved at tage det størst mulige hensyn til de fremsatte meninger, men den er  

 dog ikke bunden ved dem, hvorimod den, for så vidt ikke anderledes bestemmes  

 i denne lov, har at handle efter sit eget skøn om, hvad der bedst tjener  

 samtliges og især de fraværendes og umyndiges tarv.
§ 25. Udebliver nogen fra en skiftesamling, til hvilken han lovlig  

 er kaldet, er han afskåren fra at gøre nogen indvending imod  

 hensigtsmæssigheden af de angående boets bestyrelse i samme tagne  

 bestemmelser.
Derimod kan den udeblivende selvfølgelig ikke anses for at have  

 givet afkald på nogen rettighed eller fordring.
§ 26. Møder på skiftesamlingen ingen stemmeberettiget, har  

 skifteretten at tage beslutning angående det pågældende anliggende efter eget  

 bedste skønnende om, hvad der er hensigtsmæssigt.
Dog kan skifteretten, når  

 omstændighederne taler derfor, indkalde en ny skiftesamling, forinden endelig  

 beslutning tages.
§ 27. Salg af boets ejendele sker ved skifterettens  

 foranstaltning.
Salget sker ved offentlig auktion, jf. retsplejelovens § 538  

 b, eller på anden måde, såfremt dette vedtages på en skiftesamling eller  

 skifteretten antager, at der ved underhåndssalg kan opnås et bedre resultat  

 for boet.
 § 28. Værdipapirer, som har kurs på Københavns børs eller på  

 fremmede børser, sælges ved et medlem af fondsbørsen eller en bank eller  

 sparekasse, medmindre de udlægges til arvinger.
 Stk. 2. Har boet i øvrigt udestående fordringer, der ikke er af  

 den beskaffenhed, at de kan gives kreditorer eller arvinger i udlæg efter  

 deres fulde pålydende, og det formedelst fordringernes usikkerhed, det  

 ophold, boet ville lide ved deres inddrivelse, eller af andre grunde anses  

 for utilrådeligt at bekoste søgsmål i anledning af samme, bør de bortsælges  

 ved offentlig auktion, for så vidt boets vedkommende ikke vil lade sig dem  

 udlægge pro rata eller enes om en værdi, for hvilken en eller flere af dem  

 vil overtage fordringerne.
 § 29. (Ophævet).
 § 30. Skifteretten har at udføre samtlige til boets behandling  

 hørende forretninger; dog kan den forlange, at en inkassator skal antages.  

 Denne vælges af boets vedkommende med stemmeflerhed i en tilvarslet  

 skiftesamling, men skifteretten har at påse, at den antagne stiller  

 betryggende sikkerhed.
§ 31. Inkassator har at affatte forslag til auktionskonditioner  

 for boets løsøre og forelægge disse for skifteretten; ved de løsøreauktioner,  

 som holdes over boets ejendele, bliver han som selvskyldner ansvarlig for, at  

 beløbene af de af ham antagne bud bliver indbetalte til skifteretten inden 4  

 uger efter den i auktionskonditionerne givne betalingsfrists udløb.
Det kan  

 også af skifteretten overdrages inkassator at indkræve boets udestående  

 fordringer, hvilke dog, så snart de indgår, bliver at indbetale til  

 skifteretten.
 Stk. 2. Inkassators vederlag for hans ovennævnte forretninger  

 bestemmes ved overenskomst eller, i fald en sådan ikke er afsluttet, ved  

 skifterettens beslutning.
§ 32. I København, såvel som uden for København, når et mindst  

 halvdelen af de mødende stemmeberettigedes krav repræsenterende flertal derom  

 er enigt, kan der antages en kurator for boet, for så vidt skifteretten  

 dertil finder føje ifølge boets størrelse og beskaffenhed.
Den, for hvem et  

 flertal af den anførte beskaffenhed i en skiftesamling erklærer sig, bør i  

 reglen vælges, medmindre skifteretten finder særlige grunde til at nægte  

 valgets godkendelse, i hvilket tilfælde den efter eget skøn vælger kurator.  

 Denne har som medhjælper under den hele skiftebestyrelse at bistå  

 skifteretten med korrespondance m.m., hvorhos han, dersom der ikke er antaget  

 en særskilt inkassator, tillige har at overtage dennes forretninger.
Ingen,  

 som står i tjenesteforhold til eller er ansat i skifteretten, kan vælges til  

 kurator eller uden alle vedkommendes samtykke antages til for betaling at  

 indkræve boets udestående fordringer eller at udføre de i § 33 nævnte  

 forretninger.
 § 33. Forinden der er givet boets vedkommende lejlighed til at  

 vælge en kurator, såvel som når vedkommende ikke vil beslutte antagelsen af  

 en kurator, er skifteretten berettiget til under administrationen af boet at  

 benytte sådan anden hjælp, som måtte behøves til udførelsen af enkelte boet  

 vedkommende forretninger, der ikke efter de hidtil gældende regler påligger  

 den, såsom sagførelse, bestyrelse og tilsyn med boets faste ejendomme,  

 begyndte forretningers tilendebringelse, gennemsyn af boets bøger og papirer  

 osv.
 Stk. 2. Det vederlag, som tilkommer kurator eller andre, der  

 antages til at udføre noget for boet, bestemmes i tilfælde af uenighed af  

 skifteretten.
Anden underafdeling Om den offentlige skiftebehandlings indflydelse på fordringshavernes  

 stilling, når gældsansvar ikke overtages af arvingerne § 34. Fra den tid, et dødsbo er overtaget til offentlig  

 skiftebehandling, skal alle fordringer på den afdøde eller med hensyn til  

 hans efterladenskab fremsættes for skifteretten.
 Stk. 2. Dog gælder det anførte ikke, når sag imod den afdøde var  

 begyndt derved, at stævning lovligen var ham forkyndt, thi i så fald er boet  

 pligtigt at tåle dens fortsættelse og pådømmelse ved den ret, ved hvilken den  

 lovligen er anlagt.
 § 35. Ved et dødsbos overgang til offentlig skiftebehandling taber  

 arrest, som måtte være gjort i de til det hørende genstande, sin virkning,  

 ligesom også al adgang bortfalder til, i anledning af fordringer på den  

 afdøde eller med hensyn til efterladenskaberne, at lade afholde arrest eller  

 til at søge fyldestgørelse igennem exekution og tvangsauktion.
§ 36. Ved skifterettens beslutninger og kendelser bestemmes, hvad  

 der med hensyn til boets behandling og udlodning bliver at iagttage og  

 derunder, med de i § 34 gjorde undtagelser, hvorvidt de mod samme fremsatte  

 påstande skal antages eller ikke.
Derimod har skifteretten ikke ret til at  

 tilpligte nogen at indbetale noget i boet eller at udføre noget for det eller  

 til i øvrigt at påkende boets fordringer på andre.
Dog kan skifteretten, hvor  

 nogen har anmeldt fordring i boet, påkende dettes modfordringer, for så vidt  

 de kan komme til afdrag i dets gæld, ligesom den, når nogen påstår udlevering  

 eller overdragelse af genstande, der findes i boet, kan gøre sådan udlevering  

 eller overdragelse afhængig af, at vedkommende opfylder sine forpligtelser i  

 den anledning mod boet.
Også kan skifteretten, når noget er udbetalt af boet  

 mod skadesløs kvittering, afgøre, om dette i det hele eller for en del på  

 grund af senere oplysninger eller omstændigheder bør tilbagebetales.
 § 37. Enhver, som har noget at fordre eller påstå i et dødsbo, bør  

 anmelde dette enten i en skiftesamling eller i skrivelse til skifteretten,  

 som på forlangende meddeler tilståelse for anmeldelsen og har at gøre  

 fornøden tilførsel herom i skifteprotokollen eller anden hertil bestemt bog.
 Stk. 2. Ved anmeldelsen erhverves alle de rettigheder med hensyn  

 til renter, afbrydelse af hævd eller forældelse og desl., som ellers flyder  

 af sagsanlæg.
§ 38. Når den ved indkaldelsen til kreditorerne givne frist er  

 udløben, har skifteretten inden en måned derefter at forfatte en liste over  

 de anmeldte fordringer, om fornødent med angivelse af deres indbyrdes orden,  

 og derpå at forelægge denne bilagt med anmeldelserne i en behørig tillyst  

 skiftesamling.
I denne samling gennemgås listen tillige med de bemærkninger,  

 som boets kurator, hvor en sådan er antagen, eller skifteretten har fundet  

 anledning til at knytte til samme eller da fremsætte, og boets vedkommende  

 opfordres til at erklære sig over fordringerne.
Såfremt de vil gøre  

 indsigelse mod nogen fordring eller den en sådan anviste plads i ordenen,  

 skal de være pligtige at fremkomme med disse under samlingen eller senest  

 inden 4 uger efter samme og dernæst uden ophold forfølge dem videre.
De  

 fordringer, mod hvilke ingen indsigelse er fremsat inden den foranførte  

 tidsfrist, betragtes som anerkendte.
I den nævnte samling bør derhos såvidt  

 muligt fremlægges en oversigt over boets status.
§ 39. Når nogen anmeldt fordring modsiges, bliver det, efter  

 forgæves forsøgt forligsmægling af skifteretten, ved dennes kendelse i  

 overensstemmelse med de hidtil gældende rettergangsregler at afgøre, om og  

 for hvilket beløb fordringen skal komme boet til udgift.
På samme måde  

 afgøres tvistigheder om fortrinsret og alle andre tvistigheder om, hvorledes  

 boet skal udloddes.
Skifteretten drager omsorg for, at boets tarv i slige  

 tilfælde varetages enten ved kurator eller, om fornødent, ved en antagen  

 sagfører.
 § 40. De afsagte kendelser kan ikke, medmindre de pågældende  

 parter frafalder påanke, eller vedkommende kendelse ifølge sin genstand er  

 upåankelig, lægges til grund for boets videre behandling, førend  

 påankefristen er udløben, uden at påanke er iværksat, jf. § 88.
 Stk. 2. Skulle kendelsen blive forandret eller annulleret ifølge  

 en senere iværksat påanke, tages behørigt hensyn hertil ved boets videre  

 behandling og i fornødent fald ved omgørelse af det foretagne, hvor skiftet  

 ikke endnu er sluttet, men efter den tid må enhver forandring søges iværksat  

 ved påanke af udlodningen.
 Stk. 3. Lignende regler gælder om de i anledning af påanken  

 afsagte overretsdomme.
 § 41. Vil en eller flere af boets vedkommende påanke en i en  

 tvist, hvori de ikke er boets modparter, afsagt skiftekendelse eller dom, ved  

 hvilken boet vil lade det bero, da har de hertil adgang, for så vidt der ikke  

 mellem boet og vedkommende er sluttet overenskomst om tvistens genstand, og  

 sagens påanke ikke udsætter boet for tab af rettigheder, som ved kendelsen  

 eller dommen måtte være det tilkendt.
§ 42. Boets vedkommende, som ved påanke i henhold til foregående  

 paragraf har forøget boets masse, er berettigede til at forlange de herpå  

 anvendte bekostninger erstattede af boet, for så vidt de ikke overstiger den  

 forøgelse, som boet derved vinder.
Er boet sluttet, når den endelige dom  

 falder, tilfalder det ved påanken vundne den eller dem, som har iværksat den,  

 indtil deres bekostninger er dækkede; med overskuddet forholdes der efter de  

 i tredje underafdeling givne regler.
Tredje underafdeling Om dødsboets slutning og opgørelse § 43. Viser det sig, at der i et dødsbo ikke findes midler til at  

 dække andre udgifter end begravelsesudgifterne, kan skifteretten straks  

 slutte et sådant bo ved at udbetale eller udlægge til den, som har bekostet  

 begravelsen, hvad der findes i boet.
Er det overskydende ikke mere, end at  

 det skønnes at ville medgå til dækning af privilegerede fordringer, kan  

 skifteretten udlægge boets beholdning til disse efter deres orden og  

 beskaffenhed og dermed slutte behandlingen.
 § 44. Så snart de i § 38 nævnte 4 uger efter listens fremlæggelse  

 er gået, iværksætter skifteretten udlodningen til kreditorerne i  

 overensstemmelse med reglerne i konkurslovens 18. kapitel.
 Stk. 2. Kravene fyldestgøres efter reglerne i konkurslovens §§ 82  

 og 85-99.
 Stk. 3. Bestemmelserne i konkurslovens §§ 1, 2, 31 og 38-63  

 anvendes med de ændringer, som følger af forholdets natur, og således at der  

 i stedet for tidspunktet for konkursdekretets afsigelse regnes med tiden for  

 dødsfaldet.
 § 45. Befindes der at være overskud at arve, efter at kreditorerne  

 er fyldestgjorte, har skifteretten at skride til udlodningen af boet til  

 arvinger og legatarer, så snart i øvrigt boets formue er samlet og indkommet.
 Stk. 2. Skifteretten kan bestemme, at der ved opgørelse og  

 udlodning i boet skal bortses fra arvelodder, hvis udbetaling vil medføre  

 uforholdsmæssige ulemper eller omkostninger, eller at sådanne arvelodder skal  

 indbetales til statskassen.
§ 46. Et dødsbo behøver ikke at henstå usluttet på grund af  

 forpligtelser, der er afhængige af betingelser, om hvis indtrædelse der først  

 længere hen i tiden kan fås vished, hvorimod der, når boet i øvrigt er  

 færdigt til udlodning, afsættes det fornødne til sådanne fordringer.
Det, som  

 senere måtte vise sig at være ufornødent til fordringens fyldestgørelse,  

 udlægges da ved en efterlodning til vedkommende.
 Stk. 2. Heller ikke skal det være til hinder for et dødsbos  

 slutning, at den afdøde har arv henstående i uskiftet bo eller anden sådan i  

 henseende til størrelsen uberegnelig fordring, som må henstå i ubestemt tid,  

 hvorimod en senere genoptagelse af skiftet også for så vidt forbeholdes.
§ 47. Enhver arving er berettiget til for sin arvelod at fordre  

 udlæg efter vurdering, dog ikke i fast ejendom; værgens påstand herom på en  

 umyndigs vegne godkendes af skifteretten, når det skønnes at være til den  

 umyndiges gavn.
Forlanger flere arvinger udlæg i den samme ting, bliver det  

 ved lodtrækning at afgøre, hvem der skal have fortrinet.
Ting, der har særlig  

 erindringsværdi for familien, skal den arving, fra hvis slægt eller  

 slægtsgren tingen stammer, dog være fortrinsberettiget til at få udlagt.
Om  

 den efterlevende ægtefælles rettigheder på skifte henvises til § 61 a, 1.  

 punktum, samt §§ 62 a - 62 e og § 63.
§ 48. Vil vedkommende lodtagere i boet, når udlæg efter vurdering  

 af hele boet eller enkelte dertil hørende genstande skal finde sted, ikke  

 erkende den under registreringen stedfundne vurdering for regel, står det  

 enhver af dem åbent at forlange en formelig vurdering af de ting, som  

 formenes at være urigtig ansatte.
Denne vurdering iværksættes af mænd, som  

 skifteretten efter forudgående meddelelse til alle vedkommende udmelder  

 hertil.
 § 49. Hvis beløb, der tilfalder nogen på skifte, skal bestyres  

 efter § 3 i lov om anbringelse og bestyrelse af umyndiges midler m.v., kan  

 sådanne beløb kun med justitsministerens samtykke udlægges i udenlandske  

 pengeeffekter, som ikke kan noteres her i landet, eller som kan opsiges til  

 udbetaling under sådanne former, at der kun med vanskelighed kan opnås  

 kundskab om forfaldstiden, eller hvis renter skal indkasseres i udlandet.
 § 50. Boets slutning kan foregå i en skiftesamling ved opgørelse  

 til skifteprotokollen, og når da alle vedkommende erklærer sig tilfredse med  

 opgørelsen, sker udtællingerne med det samme.
Stk. 2. Hvor denne fremgangsmåde efter boets beskaffenhed ikke kan  

 benyttes, bør skifteretten, så snart boet er modent dertil, optage det til  

 slutning og forfatte et udkast til opgørelse, hvortil den har en frist af i  

 det højeste 6 - eller, når den består af flere medlemmer, 12 - uger fra  

 optagelsesdagen.
Udkastet bør, dersom ikke alle vedkommende erklærer, at de  

 antager det, efter foregående offentlig bekendtgørelse, henlægges hos  

 skifteretten til eftersyn og overvejelse i 14 dage, inden hvilken frists  

 udløb enhver heri interesseret kan henlede skifterettens opmærksomhed på  

 mulige fejl og mangler i det.
Finder skifteretten den fremsatte bemærkning  

 grundet, berigtiger den udkastet i overensstemmelse hermed; men i modsat  

 fald, såvel som når ingen indvending fremkommer inden fristens udløb,  

 affattes den endelige opgørelse i overensstemmelse med udkastet, og skiftet  

 sluttes, således at forandring deri kun kan ske ved påanke.
 Stk. 3. Udtællinger i henhold til opgørelsen foregår først, når  

 påankefristen (§ 88) er udløben, uden at påanke af den er sket, eller alle  

 vedkommende frafalder påanke.
IV.
Om behandlingen af dødsboer, i hvilke arv og gæld vedgås § 51. Når arv og gæld vedgås, bliver der at forholde således med  

 boets behandling, som de myndige arvinger og de umyndiges eller fraværendes  

 værger er enige om at begære, dog at skifteretten kan nægte sin godkendelse  

 af en værges erklæring, når den skønner, at den tagne beslutning vil skade  

 myndlingens tarv.
Stk. 2. Er der uenighed mellem arvingerne, eller udebliver de  

 alle, når beslutning på skiftesamling skal tages, tilfalder det skifteretten  

 at tage fornøden bestemmelse.
Retten har herved at tage det størst mulige  

 hensyn til de fremsatte meninger, men den er ikke bunden ved dem, hvorimod  

 den har at handle efter sit skøn om, hvad der bedst tjener samtliges og især  

 de fraværendes og umyndiges tarv.
§ 52. I de heromhandlede boer behøver indkaldelse til kreditorer  

 ikke at udstedes, med mindre nogen arving forlanger det.
Når ikke alle  

 arvinger er myndige og tilstede, bør indkaldelse dog udstedes, med mindre  

 skifteretten efter de foreliggende omstændigheder anser det for unødvendigt.
 Stk. 2. Boet må ikke deles mellem arvingerne, med mindre de  

 anmeldte kreditorer samtykker, hvis de ikke fyldestgøres, eller sikkerhed  

 stilles dem for, at de vil blive fyldestgjorte til forfaldstid, og, for så  

 vidt indkaldelse udstedes, først efter udløb af den ved samme givne frist.
 § 53. Efter boets deling og skiftets slutning hæfter arvingerne en  

 for alle og alle for en for den gæld, som har været anmeldt og krævet betalt  

 i boet forinden dets deling; for anden gæld, for så vidt den ikke er  

 bortfalden som uanmeldt, hæfter arvingerne kun i det forhold, hvori de er  

 berettigede til at tage arv, med mindre de ifølge overenskomstens indhold er  

 en for alle og alle for en forpligtede, eller den afdøde har været  

 regnskabspligtig for kongens penge, børnepenge, fattiges penge eller  

 kirkepenge, og arvingerne har delt boet uden først at aflægge sådant  

 regnskab.
 § 54. Når arv og gæld er vedgået, kan der gøres arrest i de til  

 boet hørende formuegenstande, ligesom der i dem kan søges fyldestgørelse ved  

 exekution og tvangsauktion, når et behørigt exekutionsgrundlag er tilstede.  

 Arrest, som forud for boets overtagelse måtte være gjort i de til det hørende  

 formuegenstande, træder atter i kraft, som om den ikke var bleven afbrudt.
 § 55. Den, der vil gøre nogen fordring på den afdøde gældende for  

 derefter at søge exekution i boet, kan anlægge retssag mod arvingerne ved  

 retten på det sted, hvor boet behandles.
 Stk. 2. Arvingerne er pligtige at give møde efter stævning,  

 forkyndt for skifteretten med varsel beregnet efter dens embedskontor,  

 forøget med et tillæg af 14 dage; det er skifterettens pligt at meddele dem  

 underretning om stævningen.
 § 56. Ved de heromhandlede boer bliver der i øvrigt at forholde  

 efter de i forgående kapitel givne regler, for så vidt ikke denne lovs  

 bestemmelser medfører andet.
V.
Om behandling af dødsboer, når der er en efterlevende ægtefælle § 57. Såfremt skifteretten skønner, at der under hensyn til den  

 efterlevende ægtefælles særlige rettigheder intet bliver at udlodde til  

 arvingerne, og ægtefællen erklærer at ville overtage ansvaret for afdødes  

 gæld, kan såvel fællesboet som afdødes særeje uden skiftebehandling udlægges  

 til ægtefællen.
Stk. 2. I øvrigt bliver afdødes bodel og særeje at skifte ved  

 lovens almindelige regler med de afvigelser, der følger af reglerne i § 61 a,  

 §§ 62 a - 62 e og § 63, medens den efterlevende ægtefælles bodel skiftes  

 efter nedenstående regler.
Hans særeje kan inddrages under skiftet i den  

 udstrækning, det er nødvendigt til fyldestgørelse af de krav, der omhandles i  

 § 23 i lov nr. 56 af 18. marts 1925 om ægteskabets retsvirkninger og i  

 arvelovens § 21.
 Stk. 3. Har den efterlevende ægtefælle hensiddet i uskiftet bo,  

 behandles hele boet efter nedenstående regler.
§ 58. Under skiftet beholder den efterlevende ægtefælle rådigheden  

 over sin bodel.
Er der særlig grund til at befrygte, at han utilbørligt vil  

 forrykke bodelens stilling, kan skifteretten dog helt eller delvis fratage  

 ham rådigheden over bodelen under skiftet.
Rådighedsfratagelsen tinglyses  

 efter de i lov om tinglysning nr. 111 af 31. marts 1926 § 48, stk. 1,  

 indeholdte regler.
 § 59. De af den længstlevende opgivne arvinger bliver af  

 skifteretten at underrette om skiftet i overensstemmelse med reglerne i §§ 14  

 og 23. For fraværende arvinger eller legatarer, hvis opholdssted ikke kendes,  

 eller som er så langt borte, at boets behandling ikke findes at burde  

 udsættes af hensyn til dem, bliver der, for så vidt ingen fuldmægtig møder  

 for dem, efter skifterettens foranstaltning at beskikke værger, der har at  

 varetage deres tarv på skiftet.
§ 60. Skiftet bør grundes på den længstlevendes egen opgørelse af  

 indgæld og udgæld, for så vidt denne erkendes af de tilstedeværende arvinger  

 eller disses værger, og skifteretten ikke på de umyndiges eller fraværendes  

 vegne finder nogen særdeles anledning til at betvivle dens rigtighed.
Men  

 selv når opgørelsen ikke fra alle sider erkendes for rigtig, bør dog ingen  

 afhændelse af ejendelene finde sted, men disses værdi alene under anvendelse  

 af reglerne i § 48 ansættes af uvildige mænd, ligesom der med hensyn til de  

 anmeldte fordringers rigtighed i reglen kun bliver at anstille sådan  

 undersøgelse, som af skifteretten skønnes efter omstændighederne at være  

 tilstrækkelig, såsom ved at adspørge kreditorerne.
§ 61. Arvingerne efter den førstafdøde bliver ikke ved at modtage  

 arv eller vederlag herfor ansvarlige for den gæld, der påhviler den  

 længstlevende.
Om det dem således udlagte eller udbetalte af kreditorerne kan  

 forlanges tilbagegivet, afgøres efter konkurslovens forskrifter om  

 retshandlers afkræftelse på grund af konkurs.
§ 61 a.
Har den efterlevende ægtefælle anvendt midler af sit  

 særeje til bedste for sin bodel, kan han forlods udtage vederlag herfor af  

 sin bodel.
Under samme betingelse kan den førstafdøde ægtefælles arvinger  

 forlods udtage vederlag af førstafdødes beholdne bodel.
 § 62. Den omstændighed, at den længstlevende på den heromhandlede  

 måde skifter med den førstafdødes arvinger, indskrænker ikke den  

 længstlevendes kreditorer i at forfølge deres ret mod ham ganske på samme  

 måde, som om ingen skiftebehandling fandt sted.
§ 62 a.
Den efterlevende ægtefælle har ret til forlods at udtage  

 genstande, som udelukkende tjener til hans personlige brug, for så vidt deres  

 værdi ikke står i misforhold til ægtefællernes formueforhold.
 Stk. 2. Den efterlevende ægtefælle har endvidere ret til forlods  

 at udtage genstande, der er erhvervet til børnenes brug.
§ 62 b.
Er boet af ringe værdi, kan den efterlevende ægtefælle  

 udtage bohave, arbejdsredskaber og andet løsøre i det omfang, hvori det  

 skønnes nødvendigt, for at han kan opretholde hjemmet eller sit erhverv, selv  

 om der derved tilfalder ham mere end hans boslod og arvelod.
 Stk. 2. Den efterlevende ægtefælle har altid ret til af boet at  

 udtage så meget, at værdien heraf sammenlagt med hans boslod og arvelod og  

 hans særeje udgør indtil 150.000 kr.
§ 62 c.
Den efterlevende ægtefælle er berettiget til af fællesboet  

 at fordre udlæg efter vurdering for sin boslod og arvelod også i fast  

 ejendom. Ønsker ægtefællen og arvinger udlæg i samme ting, har ægtefællen  

 fortrinnet.
 Stk. 2. Overstiger værdien af de ejendele, som den efterlevende  

 ægtefælle ønsker udlagt, hans boslod og arvelod, skal han desuagtet være  

 berettiget til at få dem udlagt mod at udbetale det overskydende beløb  

 kontant til de øvrige arvinger.
§ 62 d.
I afdødes særeje kan den efterlevende ægtefælle fordre  

 udlæg efter vurdering, for så vidt angår hans arv af særejet.
Udlæg kan også  

 forlanges i fast ejendom. Ægtefællen har fortrin fremfor andre arvinger, der  

 ønsker udlæg i samme ting.
§ 62 e.
Bestemmelserne i §§ 62 c og d finder ikke anvendelse på  

 ting, hvorover den førstafdøde ægtefælle har rådet ved testamente i medfør af  

 arvelovens § 66.
§ 63. I det omfang, arven til afdødes umyndige livsarvinger ikke  

 kan udredes uden afhændelse af fast ejendom eller løsøre, som er nødvendige,  

 for at den længstlevende kan opretholde hjemmet eller sit erhverv, eller uden  

 at den længstlevende berøves andre midler, som er nødvendige herfor, kan  

 skifteretten mod en efter forholdene passende sikkerhed give ægtefællen  

 henstand med udbetalingen af arven, indtil børnene bliver myndige.
Nærmere  

 regler herom fastsættes af justitsministeren.
VI.
Om skifte ved separation og skilsmisse m.v.
 § 64. Når et ægteskab er opløst ved skilsmisse eller omstødelse,  

 samt når ægtefæller er blevet separeret, eller der er afsagt dekret om  

 bosondring, finder offentligt skifte af fællesbo sted, såfremt en af  

 ægtefællerne begærer det.
§ 64 a.
Begæring om skifte indgives til skifteretten på det sted,  

 hvor ægtefællerne har bopæl.
Har de ikke bopæl i samme retskreds, foretages  

 skiftet af skifteretten på det sted, hvor de sidst har haft fælles bopæl,  

 såfremt en af dem fortsat har bopæl i retskredsen.
Medmindre der af  

 ægtefællerne træffes anden aftale, foretages skiftet i øvrigt af skifteretten  

 i den retskreds, hvor den af ægtefællerne, mod hvem kravet om skifte er  

 rettet, har bopæl.
Stk. 2. Dersom ingen skifteret efter reglerne i stk. 1 kan tage  

 boet under behandling, kan justitsministeren, såfremt mindst en af  

 ægtefællerne har tilknytning til Danmark, efter begæring bestemme, at skifte  

 skal finde sted her i landet.
Justitsministeren bestemmer i så fald tillige,  

 hvilken skifteret der skal foretage skiftet.
§ 65. Efter registrering og vurdering foretages opgørelse over  

 hver ægtefælles bodel.
Har en ægtefælle tillige særeje, bliver også dette at  

 inddrage under skiftet i den udstrækning, det er nødvendigt til  

 fyldestgørelse af de krav, der omhandles i § 23 i lov nr. 56 af 18. marts  

 1925 om ægteskabets retsvirkninger.
 Stk. 2. Grundlaget for de i stk. 1 nævnte opgørelser er de aktiver  

 og passiver, der hører til bodelene på tidspunktet for formuefællesskabets  

 ophør, for bosondring dog tidspunktet for bosondringsbegæringens indgivelse.  

 Hvis rigtigheden af den af en ægtefælle opgivne gæld bestrides af den anden  

 ægtefælle, afgør skifteretten, om gældsposten kan tages i betragtning ved  

 opgørelsen.
Stk. 3. Ved opgørelsen af bodelene medregnes ikke de krav mellem  

 ægtefæller, som nævnes i §§ 26 og 56 i lov om ægteskabs indgåelse og  

 opløsning.
Krav på forfaldne underholdsbidrag medregnes ikke som aktiv i den  

 berettigede ægtefælles bodel.
§ 65 a.
Findes der gæld, for hvilken begge ægtefæller hæfter, har  

 enhver af dem ret til at forlange, at den anden betaler den del af gælden,  

 som endeligt skal bæres af ham, eller at der stilles ham sikkerhed for, at  

 gælden betales.
 Stk. 2. I tilfælde af uenighed mellem ægtefæller om, hvilken del  

 af en dem begge påhvilende gæld, der endeligt skal bæres af hver af dem,  

 afgøres spørgsmålet af skifteretten.
§ 66. Under skiftet beholder hver af ægtefællerne rådigheden over  

 sin bodel.
Er der særlig grund til at befrygte, at en ægtefælle vil forrykke  

 sin bodels stilling, kan skifteretten dog helt eller delvis fratage ham  

 rådigheden over bodelen under skiftet.
Rådighedsfratagelsen tinglyses efter  

 de i lov om tinglysning nr. 111 af 31. marts 1926 § 48, stk. 1, indeholdte  

 regler.
§ 66 a.
Har en ægtefælle efter separation eller skilsmisse, efter  

 dom til omstødelse eller efter indgivelse af begæring om bosondring  

 disponeret over ejendele eller indkasseret fordringer, som hører til hans  

 bodel, skal han aflægge regnskab til skifteretten.
 § 67. Et skifte mellem ægtefæller indskrænker ikke kreditorernes  

 adgang til at forfølge deres ret på samme måde, som om intet skifte fandt  

 sted.
§ 67 a.
Har en ægtefælle et krav mod den anden ægtefælle af den i  

 § 65, stk. 3, nævnte art, kan han under skiftet forlange det dækket af den  

 anden ægtefælles lod i boet.
 § 68. Udviser den i henhold til § 65 foretagne opgørelse af en  

 ægtefælles bodel overskud, deles dette ligeligt mellem ægtefællerne,  

 medmindre andet følger af nedenstående bestemmelser eller af  

 ægteskabslovgivningens regler.
Stk. 2. En ægtefælle bliver ikke ved at modtage udlæg for sin lod  

 i den anden ægtefælles bodel ansvarlig for dennes gæld.
Om ægtefællen er  

 pligtig at tilbagegive det modtagne til kreditorernes fyldestgørelse, afgøres  

 efter konkurslovens regler om retshandlers afkræftelse.
§ 68 a.
Hver af ægtefællerne har ret til forlods at udtage  

 genstande, som udelukkende tjener til hans personlige brug, for så vidt deres  

 værdi ikke står i misforhold til ægtefællernes formueforhold.
 Stk. 2. Genstande, der er erhvervet til børnenes brug, kan udtages  

 forlods af den ægtefælle, der har forældremyndigheden over børnene.
 § 69. Ved skifte i anledning af ægteskabs omstødelse udtager hver  

 ægtefælle forlods så meget af fællesboet, som svarer til, hvad han har  

 indbragt i boet ved ægteskabets indgåelse eller gennem senere erhvervelse ved  

 arv eller gave, eller hvad han har overført til fællesboet fra eget særeje.  

 Strækker den fælles formue ikke til, sker der forholdsvis afkortning.
§ 69 a.
Har en ægtefælle indbragt den væsentligste del af  

 fællesboet på den i § 69 angivne måde, og vil en ligedeling være åbenbart  

 urimelig, navnlig fordi ægteskabet har været kortvarigt og uden økonomisk  

 fællesskab af betydning, kan det ved skifte i anledning af separation,  

 skilsmisse eller bosondring efter begæring bestemmes, at boets deling skal  

 finde sted således, at bestemmelserne i § 69 bringes til anvendelse i det  

 omfang, dette findes begrundet.
§ 69 b.
Har en ægtefælle anvendt midler af sit særeje til bedste  

 for sin bodel, kan han forlods udtage vederlag herfor af sin bodel.
 § 70. Kan en ægtefælle ikke inden for den del af boet, som  

 tilfalder ham, udtage bohave og andet løsøre, der er nødvendigt til  

 opretholdelse af hjemmet, og har han ikke udsigt til på anden måde at kunne  

 skaffe det fornødne, kan det efter begæring bestemmes, at en større del af  

 boet skal tilfalde ham.
§ 70 a.
Ved bodelingen er hver af ægtefællerne berettiget til at  

 kræve boets ejendele udlagt efter vurdering.
Stk. 2. Kræver ægtefællerne udlagt samme ejendel, skal den  

 ægtefælle, til hvis bodel den hører, have fortrinsret.
Der gælder dog herfra  

 følgende undtagelser:
 1) Fast ejendom, der udelukkende eller hovedsagelig er beregnet til  

 familiens bolig, kan udlægges til den anden ægtefælle, såfremt boligen  

 skønnes at være af den væsentligste betydning for denne ægtefælle af hensyn  

 til hjemmets opretholdelse.
 2) Fast ejendom, der har tjent til sommerbolig for familien, kan udlægges  

 til den anden ægtefælle, såfremt sommerboligen skønnes at være af den  

 væsentligste betydning for denne.
 3) Erhvervsvirksomhed kan udlægges til den anden ægtefælle, såfremt  

 virksomheden udelukkende eller dog i det væsentlige er blevet drevet af  

 denne.
 4) Arbejdsredskaber og andet erhvervsløsøre kan udlægges til den anden  

 ægtefælle i det omfang, dette skønnes rimeligt af hensyn til fortsættelsen af  

 erhvervet.
 5) Bohave og andet løsøre, der har hørt til det fælles hjem, kan udlægges  

 til den anden ægtefælle i det omfang, dette skønnes rimeligt af hensyn til  

 opretholdelsen af hjemmet, eller i øvrigt fordi genstandene særligt har tjent  

 den pågældende ægtefælles behov.
 Stk. 3. Finder udlæg ikke sted efter de i stk. 1 og 2 indeholdte  

 regler, afhændes ejendelene på den i §§ 27 og 28 angivne måde.
§ 70 b.
Udlæg efter vurdering kan finde sted, selv om værdien af  

 det udlagte overstiger ægtefællens lod i boet.
Det overskydende beløb må  

 betales til den anden ægtefælle.
Efter skifterettens nærmere bestemmelse kan  

 der i særlige tilfælde tilstås afdragsvis betaling af beløbet mod en af  

 skifteretten fastsat rente og mod en sikkerhed, som efter ægtefællernes  

 formueforhold skønnes passende.
3. afsnit Om privat skifte VII § 71. Vil arvingerne i de tilfælde, hvor dette efter det  

 foregående er tilladt, selv overtage boet uden skifterettens mellemkomst, har  

 de for denne at tilkendegive deres vilje i så henseende samt forelægge den de  

 oplysninger, som den måtte anse fornødne.
Dog vil der i reglen ikke være at  

 affordre de sig meldende arvinger efter loven bevis for deres opgivende om  

 slægtskabsforholdene, medmindre skifteretten måtte finde grund til at  

 betvivle rigtigheden deraf, i hvilket tilfælde retten kan forlange, at  

 arvingerne skal fremskaffe oplysninger, der bestyrker rigtigheden af deres  

 opgivende.
Påstås det, at de i § 5 nævnte betingelser for ved skiftet at  

 forbigå en person, der ville være arving, hvis han havde overlevet  

 arveladeren, er tilstede, har skifteretten at prøve de i så henseende  

 fremførte oplysninger, og derefter træffe afgørelse, samt, hvis det tillades  

 arvingerne at behandle boet privat, at pålægge dem snarest mulig at udstede  

 arveproklama (§ 22) med sådant varsel, som skifteretten bestemmer.
Dersom  

 arvingerne fremstiller personer, som kan give oplysning om de omstændigheder,  

 som skal oplyses, for at det kan tillades arvingerne at skifte privat, skal  

 skifteretten være berettiget til at afhøre disse samt, dersom det skønnes  

 fornødent, lade dem bekræfte deres forklaring med ed.
§ 72. Når arvingerne ikke fremkommer med begæring om selv at  

 overtage boet eller ikke forskaffer de af skifteretten i så henseende  

 forlangte oplysninger, eller de ikke i det i § 71, næstsidste punktum,  

 omtalte tilfælde udsteder behørig indkaldelse til arvingerne inden den  

 fastsatte frist, bliver boets behandling at fremme i overensstemmelse med  

 reglerne om offentligt skifte.
Finder skifteretten derimod, at der er  

 fremkommet de efter omstændighederne fornødne oplysninger for at kunne  

 tillade arvingerne selv at overtage boet, afholder den sig fra at påbegynde  

 skiftebehandling.
Arvinger, der senere måtte melde sig, er beføjede til at  

 fordre boet overtaget til offentligt skifte, men kun efter, at de har ført  

 fuldstændigt bevis for deres arveberettigelse, hvis denne ikke anerkendes af  

 de andre arvinger.
§ 73. Skifteretten kan på begæring af mødende arvinger opfordre  

 ikke mødte myndige arvinger, der har bekendt opholdssted, til at erklære, om  

 de begærer offentligt skifte, med den virkning, som ved opfordringen  

 udtrykkelig bør betydes dem, at de, hvis ingen erklæring afgives, anses for  

 at ville overtage boet til privat deling med de øvrige arvinger.
Når  

 pågældende i dette tilfælde undlader at indfinde sig på skiftet eller at  

 sende fuldmægtig for sig, har skifteretten at beskikke en god mand til at  

 varetage deres tarv ved det private skifte.
Arvingen underrettes om den  

 trufne foranstaltning.
Når han møder eller lader møde, ophører den beskikkede  

 mands hverv.
§ 74. I det i § 71, næstsidste punktum, omtalte tilfælde må boet  

 ikke deles, forinden indkaldelsesfristen er udløben, eller den pågældende  

 arving har ladet møde på skiftet.
Sker det desuagtet, bliver de delende  

 arvinger over for den forbigåede arving solidarisk ansvarlige for det tab og  

 den skade, han derved måtte komme til at lide.
 § 75. Når samtlige myndige arvinger såvel som de umyndiges eller  

 fraværendes værger, efter at boet behørig er registreret og vurderet, eller  

 efter at den længstlevendes opgørelse af dets indgæld og udgæld ifølge § 60  

 er befundet rigtig, fremsætter begæring om at erholde boet udleveret til  

 videre behandling og deling, kan skifteretten uden hensyn til boets størrelse  

 tilstå dette, når der ikke i særlige love eller i arveladerens gyldige  

 viljebestemmelse er noget til hinder derfor, og skifteretten efter boets  

 beskaffenhed, arvingernes personlige forhold og de øvrige forhåndenværende  

 omstændigheder finder, at de umyndiges eller fraværendes interesse ikke  

 herved udsættes for fare; når dertil findes anledning, kan skifteretten til  

 yderligere oplysning herom indhente nærmere erklæring fra vedkommende  

 kommunale myndighed eller troværdige mænd, som er bekendt med forholdene.  

 Udleveringen kan dog kun finde sted med de anmeldte kreditorers samtykke,  

 hvis disse ikke fyldestgøres, eller sikkerhed stilles dem for, at de vil  

 blive det til forfaldstid, og for så vidt kreditorerne er blevet indkaldte,  

 først efter udløbet af den dem satte frist.
 Stk. 2. De myndige arvinger overtager i de i foregående stykke  

 ommeldte tilfælde overfor de umyndige eller fraværende et solidarisk ansvar  

 for efterlevelsen af bestemmelserne i § 78, samt for den behørige  

 tilbagebetaling af udbetalte beløb i tilfælde af, at skifteretten anordner  

 dette i henhold til § 80.
 Stk. 3. De i denne paragraf omhandlede regler kommer i det hele  

 ikke til anvendelse, når der kun er umyndige eller fraværende arvinger.
§ 76. Opstår der imellem arvinger, der selv skifter og deler,  

 strid desangående, kan sagen, når parterne er enige derom, indbringes for den  

 skifteret, som i tilfælde af offentlig skiftebehandling skulle have behandlet  

 boet, til afgørelse efter de almindelige for skifteretssager gældende  

 procesregler.
Skifteretten mægler da forlig mellem parterne.
§ 77. Ethvert bo, der deles uden skifterettens mellemkomst, uagtet  

 ikke samtlige arvinger er myndige og, personlig eller ved fuldmægtig,  

 tilstede i riget (jf. §§ 5 b, 7 og 75), bør så vidt muligt være sluttet inden  

 1 år fra dødsfaldet.
Medens det derhos i øvrigt ved privat skifte beror på de  

 pågældende arvinger, hvorvidt de vil udstede indkaldelse til kreditorerne,  

 bør dette i de her omhandlede tilfælde kun undlades, når den afdøde efter  

 hans livsforhold ikke kan formodes at have stået i nogen ualmindelig  

 forbindelse formedelst handel eller deslige.
§ 78. I de i foregående paragraf omhandlede boer forfattes et  

 dokument, som bør indeholde fortegnelse over boets indgæld og udgæld,  

 beregning af arvelodderne og forklaring om, hvorledes enhver for samme  

 erholder udlæg, hvorved bliver at bemærke, at der udenfor det i § 63  

 omhandlede tilfælde ikke uden skifterettens samtykke kan gives umyndige eller  

 fraværende udlæg for deres arvelod på anden måde end i rede penge.
Dette  

 dokument, ledsaget af bevis for, at de beløb, som efter § 3 i lov om  

 anbringelse og bestyrelse af umyndiges midler mv. skal bestyres i en  

 forvaltningsafdeling, er afgivne til samme, bliver, efter at være  

 underskrevet af samtlige arvinger eller værger, snarest muligt at indsende  

 til skifteretten, som har at gennemgå det.
Hvis retten ikke i de umyndiges  

 eller fraværendes interesse finder noget at erindre derved, påtegner den  

 dokumentet sin godkendelse og lader afskrift af det indføre i  

 skifteprotokollen eller lader det vedlægge denne.
I modsat tilfælde har  

 retten på den i § 17 bestemte måde at kalde samtlige arvinger eller værger  

 for sig og opfordre dem til at erklære sig nærmere over opgørelsen samt  

 eventuelt berigtige dens udsættelser.
Befindes de hertil uvillige, kan  

 skifteretten ved kendelse erklære den stedfundne opgørelse og deling for  

 ugyldig samt straks overtage boet til behandling og deling i overensstemmelse  

 med reglerne for behandlingen af dødsboer, i hvilke arv og gæld vedgås.
 § 79. Ligeledes kan skifteretten, dersom arvingerne ikke har  

 sluttet boet inden 1 års forløb, uden at herfor af dem anføres nogen  

 tilstrækkelig grund, overtage boet til opgørelse og deling på den i  

 foregående paragraf angivne måde.
 § 80. Når skifteretten i henhold til bestemmelserne i de  

 foregående paragraffer overtager og deler boet, er arvingerne forpligtede til  

 at tilbageføre, hvad der måtte være udloddet til dem, for så vidt  

 skifteretten anser sådan tilbageførsel for nødvendig til berigtigelse af  

 skiftet.
 § 81. Med hensyn til arvingers retsforhold indbyrdes samt til  

 legatarer og kreditorer ved privat skifte, såvel som med hensyn til  

 retsforholdet mellem den længstlevende ægtefælle og den førstafdødes arvinger  

 og mellem ægtefæller indbyrdes ved privat skifte har det i øvrigt sit  

 forblivende ved den gældende rets regler i forbindelse med de af nærværende  

 lovs bestemmelser, som efter deres beskaffenhed er anvendelige derpå.
4. afsnit Tillægsbestemmelser VIII § 82. De om offentlig skiftebehandling af dødsboer givne regler  

 bliver med de lempelser, som følger af forholdets natur, at anvende i andre  

 boer, såsom interessentskabsboer, der kommer under skiftebehandling, uden at  

 indbringes under konkursbehandling.
 § 83. Dødsboers behandling ved skiftekommissarier og  

 testamentseksekutorer med dømmende myndighed bortfalder, for så vidt angår de  

 boer, der først tages under behandling, efter at denne lov er trådt i kraft.
Stk. 2. Ved kgl. bevilling kan en eller flere myndige, pålidelige  

 og vederhæftige personer beskikkes til som eksekutorer uden dømmende  

 myndighed at behandle et dødsbo.
Bevillingen meddeles af justitsministeren  

 eller af den, han bemyndiger dertil.
Boet udleveres til eksekutorerne af  

 skifteretten og bliver at behandle efter reglerne i denne lov.
De i den  

 øvrige lovgivning indeholdte bestemmelser angående eksekutorers forhold  

 forbliver i kraft.
 § 84. Søgsmål, som går ud på at gøre arverettigheder eller  

 fordringer på legater og dødsgaver gældende, såvel som søgsmål, hvorved  

 fordringer på arveladeren gøres gældende mod arvingerne som sådanne, kan  

 anlægges ved den ret, som i dødsøjeblikket var den afdødes hjemting.
 § 85. Søgsmål til tilbagebetaling af, hvad nogen som arving eller  

 kreditor i et under offentlig skiftebehandling stående bo ifølge foreløbigt  

 udlæg eller endelig udlodning, som senere i det hele eller for en del er  

 fundet urigtig, har modtaget, kan anlægges ved retten på det sted, hvor  

 skiftet holdes.
 § 86. I de tilfælde, hvor arvinger eller kreditorer i medfør af §§  

 55 og 85 kan søges for retten på det sted, hvor boet behandles, eller hvor  

 sag i medfør af § 84 kan anlægges ved den afdødes hjemting, står det  

 sagsøgeren frit for at indkalde modparten til forligsmægling for  

 forligskommissionen sammesteds, dog at indkaldelsen for de personers  

 vedkommende, der bor udenfor kredsen, sker med mindst 14 dages varsel.
§ 87. Det bestemmes efter de hidtil gældende regler, hvilken  

 skifteret det tilfalder at behandle et bo.
Dog skal det, når en dansk, som  

 ikke har bopæl her i landet, er afgået ved døden i udlandet, og der ikke  

 foretages skifte efter ham, være Justitsministeriet tilladt at henvise sådant  

 bos behandling til den indenlandske skifteret, som findes hensigtsmæssigt at  

 kunne behandle det.
 § 88. (* 1) Påanke af den tilendebragte skiftebehandling må  

 iværksættes inden 12 uger, efter at skiftet i henhold til reglen i § 50 anses  

 som sluttet.
Stk. 2. Kendelser eller beslutninger, der forefalde under  

 behandlingen, kunne gøres til genstand for særskilt påanke, som må  

 iværksættes inden 12 uger efter afsigelsen.
Boets behandling bliver dog ikke  

 desto mindre at fortsætte, men skifteretten har i så fald at drage omsorg  

 for, at den påankendes ret ikke foregribes ved boets behandling medens  

 påanken står på.
 Stk. 3. Oprejsning bevilges aldrig, efter at der er hengået år og  

 dag efter påankefristens udløb.
 § 89. Når skifteretten ikke efter foregående erindring tilbørlig  

 fremmer et bo, kan justitsministeren beskikke en anden til at behandle samme;  

 det skal da uværgerlig, under tvangsmiddel af suspension og tiltale til  

 embedsfortabelse, overleveres til den således beskikkede, hvem den pågældende  

 skifteforvalter vil have at tilsvare vederlag for hans arbejde efter  

 justitsministerens bestemmelse, foruden at være tiltale undergiven til straf  

 og erstatning efter plakat 21. april 1824 § 1.
 Stk. 2. Med hensyn til boer, som behandles af  

 testamentseksekutorer, kan justitsministeren, når der fra nogen af de  

 interesserede i boet fremkommer klage over boets utilbørlige forhaling, og  

 klagen, efter at der er givet testamentseksekutorerne lejlighed til at ytre  

 sig over samme, findes begrundet, bestemme, at boets behandling skal gå over  

 til den ordentlige skifteret.
§ 90. Skifteretterne er fremdeles, for så vidt de indesidder med  

 boernes midler, undergivne de hidtil gældende regler angående  

 regnskabsvæsenet i dødsboer og konkursboer, ligesom det har sit forblivende  

 ved de gældende bestemmelser i henseende til tilsynet med skifternes fremme,  

 revisionen af skiftebehandlingen og de dermed forbundne oppebørsler, samt  

 tilsynet med, at de midler, som efter § 3 i lov om anbringelse og bestyrelse  

 af umyndiges midler mv. skal bestyres i en forvaltningsafdeling, virkelig  

 indkommer.
Nærmere forskrifter i de anførte henseender samt de med hensyn  

 hertil fornødne tvangsmidler kan fastsættes ved kongelig anordning.
 § 91. (Ophævet).
 § 92. For så vidt embedsmænd, hvem nogen del af  

 skifteforvaltningen eller tilsyn med samme er betroet, måtte findes pligtige  

 at udrede erstatning til private i anledning af deres embedsførelse i så  

 henseende, være sig i døds-, konkurs- eller andre boer, er statskassen  

 ansvarlig for sådan erstatnings udredelse, dersom den ikke kan fås hos  

 vedkommende embedsmænd eller i deres bo.
§ 93. Denne lov træder i kraft den 1. april 1875 samtidig med lov  

 om betalingen for de til skiftevæsenet henhørende forretninger.
Den er  

 anvendelig ikke blot på de boer, der fra den dag tages under behandling, men  

 også de retshandlinger, der efter den dag måtte forefalde i de under  

 behandling værende boer, for så vidt ikke forholdets beskaffenhed måtte  

 udelukke sådan anvendelse.
 Stk. 2. Regeringen bemyndiges til ved kongelig anordning at sætte  

 loven i kraft på Færøerne med de lempelser, som ifølge disse øers særegne  

 forhold måtte findes hensigtsmæssige.
 Lov nr. 412 af 18. december 1963 indeholder følgende bestemmelse:
§ 5. Loven gælder ikke for Færøerne og Grønland, men kan ved kgl.  

 anordning sættes i kraft for Færøerne med de afvigelser, som de særlige  

 færøske forhold tilsiger. (* 2) Lov nr. 207 af 21. maj 1969 indeholder følgende bestemmelse:
§ 12. Loven gælder ikke for Færøerne.
Bestemmelsen i § 2, nr. 2 (*  

 3), kan ved kgl. anordning sættes i kraft for Færøerne.
 Lov nr. 259 af 4. juni 1969 indeholder følgende bestemmelse:
 § 3. Loven gælder ikke for Færøerne og Grønland, men kan ved kgl.  

 anordning sættes i kraft for Færøerne med de afvigelser, som de særlige  

 færøske forhold tilsiger.
 Lov nr. 346 af 26. juni 1975 indeholder følgende bestemmelse:
 § 18. Loven gælder ikke for Færøerne og Grønland, men kan ved kgl.  

 anordning sættes i kraft for disse landsdele med de afvigelser, som de  

 særlige færøske og grønlandske forhold tilsiger.
 Lov nr. 299 af 8. juni 1977 indeholder følgende bestemmelse:
 § 21. Loven gælder ikke for Færøerne og Grønland, men kan ved kgl.  

 anordning sættes i kraft for disse landsdele med de afvigelser, som de  

 særlige færøske og grønlandske forhold tilsiger.
 Lov nr. 170 af 14. maj 1980 indeholder følgende bestemmelse:
 § 5. Loven gælder ikke for Færøerne og Grønland, men kan ved kgl.  

 anordning sættes i kraft for Færøerne med de afvigelser, som de særlige  

 færøske forhold tilsiger.
 Lov nr. 212 af 13. maj 1981 indeholder følgende bestemmelse:
 § 11. Loven gælder ikke for Færøerne og Grønland, men ved kgl.  

 anordning kan § 1 og § 3 sættes i kraft for Færøerne og § 1 og § 6 for  

 Grønland med de afvigelser, som de særlige henholdsvis færøske og grønlandske  

 forhold tilsiger.
Justitsministeriet, den 23. oktober 1986 Erik Ninn-Hansen / Ida Heide-Jørgensen (* 1) Ved §§ 662 og 665 i retsplejeloven, jf.
Justitsministeriets  

 lovbekendtgørelse nr. 567 af 1. september 1986 er § 88 i skifteloven ophævet.
 (* 2) Se anordning nr. 469 af 24/9 1984.
 (* 3) Ændringen af skiftelovens § 62 b, stk. 2.
