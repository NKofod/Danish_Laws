Fremsat den 9. februar 2000 af  

 justitsministeren (Frank Jensen) Forslag til Lov om ændring af straffeloven (Maskeringsforbud) § 1 I straffeloven, jf. lovbekendtgørelse nr. 648 af 12. august 1997,  

 som ændret ved § 3 i lov nr. 403 af 26. juni 1998, § 3 i lov  

 nr. 473 af 1. juli 1998 og lov nr. 141 af 17. marts 1999, foretages  

 følgende ændring:
 1. Efter § 134 a indsættes:
§ 134 b.
Den, der i forbindelse med møder,  

 forsamlinger, optog eller lignende på offentligt sted færdes med  

 ansigtet helt eller delvis tildækket med hætte, maske, bemaling  

 eller lignende på en måde, der er egnet til at hindre  

 identifikation, straffes med bøde, hæfte eller fængsel  

 indtil 6 måneder.
 Stk. 2. På samme måde straffes den, som på  

 offentligt sted besidder genstande, der må anses for bestemt til  

 tildækning af ansigtet under de i stk. 1 nævnte  

 omstændigheder.
 Stk. 3. De i stk. 1 og 2 nævnte forbud gælder  

 ikke for tildækning af ansigtet, der foretages for at beskytte mod  

 vejrliget, eller som tjener andet anerkendelsesværdigt  

 formål.
§ 2 Loven træder i kraft dagen efter bekendtgørelsen i  

 Lovtidende.
§ 3 Loven gælder ikke for Færøerne og Grønland, men  

 kan ved kongelig anordning helt eller delvis sættes i kraft for  

 Færøerne med de afvigelser, som de særlige  

 færøske forhold tilsiger.
Bemærkninger til lovforslaget Almindelige bemærkninger Indholdsfortegnelse Side 1.
Lovforslagets formål 3 2.
Baggrunden for lovforslaget 3 3.
Den praktiske anvendelse og betydning af et  

 maskeringsforbud 4 3.1.
Indledning 4 3.2.
Gældende bestemmelser om forbrydelser mod den  

 offentlige orden samt håndhævelsen heraf 4 3.3.
Gældende bestemmelser om politiets  

 håndhævelse af ro og orden uden for  

 strafferetsplejen 6 3.4.
Politiets praktiske muligheder for at håndhæve ro  

 og orden efter de gældende regler 7 3.5.
Den praktiske anvendelse og betydning af et  

 maskeringsforbud 8 3.6.
Sammenfatning af betydningen af et  

 maskeringsforbud 9 4.
Fremmed ret 9 4.1.
England 9 4.2.
Tyskland 10 4.3.
Holland 11 4.4.
De nordiske lande 11 5.
Overvejelser om eventuelle alternativer til et  

 maskeringsforbud 11 6.
Den nærmere udformning af  

 maskeringsforbudet 12 6.1.
Det strafbare område 12 6.2.
Subjektive krav 13 6.3.
Forsøg og medvirken 14 6.4.
Strafferamme og strafniveau 14 7.
Forholdet til grundloven og den europæiske  

 menneskerettighedskonvention 14 8.
 Lovforslagets økonomiske og administrative  

 konsekvenser mv.
16 9.
 Hørte myndigheder mv.
16 1. Lovforslagets formål Formålet med lovforslaget er gennem en ny  

 bestemmelse i straffeloven at indføre et forbud mod  

 identitetsslørende maskering i forbindelse med møder,  

 forsamlinger, optog og lignende på offentligt sted.
 Maskeringsforbudet vil navnlig omfatte tilfælde,  

 hvor maskeringen kan være (eller har været) medvirkende til eller  

 befordrende for, at en demonstration eller anden offentlig forsamling  

 spontant eller planlagt udvikler sig til uroligheder eller  

 optøjer.
 Desuden omfatter forbudet besiddelse af  

 beklædningsgenstande mv., der må anses for bestemt til maskering  

 under disse omstændigheder.
Forbudet gælder ikke maskering, der foretages for at  

 beskytte mod vejrliget, eller som tjener andet anerkendelsesværdigt  

 formål.
Den sidstnævnte undtagelse kan efter  

 omstændighederne f.eks. omfatte tildækning af ansigtet, der  

 foretages ud fra en religiøs overbevisning eller i forbindelse med  

 karneval og lignende arrangementer.
 Om det nærmere indhold og afgrænsning af  

 maskeringsforbudet henvises til pkt. 6 nedenfor og til bemærkningerne  

 til lovforslagets § 1 (straffelovens § 134 b).
2. Baggrunden for lovforslaget Historisk har der før grundloven af 1849  

 været udstedt forordninger, der forbød folk at være  

 »maskeret, formummet eller sværtet« på offentligt sted.
Forbudet  

 blev siden videreført i politivedtægten for København.  

 Det hidtil sidste maskeringsforbud blev ophævet ved  

 bekendtgørelse nr. 430 af 21. november 1967 af politivedtægt for  

 København, der trådte i kraft den 1. januar 1968. Der kan herom  

 i det hele henvises til John Christensen og Henrik Stevnsborg: Masker og  

 maskeforbud, i Ugeskrift for Retsvæsen 1988, afdeling B, s.  

 139-141.
 Siden 1980'erne har der ved forskellige lejligheder  

 været voldelige konfrontationer mellem på den ene side politiet  

 og på den anden side grupper af aktivister, f.eks. bz'ere og  

 autonome.
 Konfrontationerne har været karakteriseret ved, at  

 der ofte er begået alvorlige overtrædelser af lovgivningen,  

 herunder vold mod politiet og omfattende hærværk på  

 offentlig og privat ejendom.
 I flere tilfælde er det imidlertid - trods  

 indsættelse af større politistyrker - ikke lykkedes politiet at  

 anholde mere end nogle få af gerningsmændene. Årsagen  

 hertil har navnlig været, at politiet ikke med sikkerhed har kunnet  

 identificere, hvilke personer der deltog i ulovlighederne, blandt andet fordi  

 aktivisterne ofte har optrådt med masker eller hætter under  

 konfrontationerne.
Folketinget har på den baggrund inden for de sidste  

 10 år flere gange debatteret, om der bør (gen-)indføres  

 et maskeringsforbud.
Folketinget har således bl.a. behandlet en  

 række beslutningsforslag om et maskeringsforbud.
Ingen af forslagene er  

 blevet vedtaget.
 Ved behandlingen af beslutningsforslag og i folketingssvar  

 i tidligere samlinger har Justitsministeriet peget på, at der kan  

 være både lovtekniske og håndhævelsesmæssige  

 vanskeligheder ved et maskeringsforbud.
 De seneste erfaringer, herunder urolighederne på  

 Nørrebro i København og i landsbyen Torup ved Randers i  

 november 1999, har imidlertid givet Justitsministeriet anledning til at  

 genoverveje spørgsmålet om et maskeringsforbud.
 Som led heri har Justitsministeriet drøftet med  

 politiets ledelse og rigsadvokaten, om den eksisterende lovgivning giver  

 politiet tilstrækkelige midler i indsatsen mod sådanne  

 uroligheder.
Politiet har under disse drøftelser tilkendegivet,  

 at et maskeringsforbud i visse situationer kan være et nyttigt redskab  

 i indsatsen mod uroligheder.
Det er politiets vurdering, at et forbud vil  

 give bedre mulighed for at forhindre, at uroligheder opstår, eller at  

 de udvikler sig meget voldsomt.
I forlængelse af drøftelserne har politiets  

 ledelse den 15. december 1999 afleveret en redegørelse om et  

 maskeringsforbud til Justitsministeriet.
Redegørelsen indeholder en  

 beskrivelse af, hvordan et maskeringsforbud bør bygges op for at  

 styrke politiets muligheder for at forhindre og opklare kriminalitet i  

 forbindelse med uroligheder, samt hvordan et sådant forbud i givet fald  

 kan håndhæves.
Redegørelsen er optaget som bilag til dette  

 lovforslag.
Efter Justitsministeriets opfattelse er den praksis, der i  

 visse kredse har udviklet sig med hensyn til at anvende maskering i  

 forbindelse med demonstrationer mv., ikke acceptabel.
I praksis har det  

 således vist sig, at maskering ikke anvendes af personer med fredelige  

 hensigter.
Maskering har typisk til formål at gøre det lettere  

 for de pågældende personer at slippe af sted med at deltage  

 aktivt i uroligheder og begå kriminalitet.
Anvendelse af maskering har  

 således i praksis vist sig at fremme forstyrrelse af den offentlige  

 orden.
 På denne baggrund og i lyset af tilkendegivelserne  

 fra politiets ledelse finder Justitsministeriet, at der bør  

 indføres et maskeringsforbud.
Et maskeringsforbud vil i visse tilfælde kunne  

 forbedre politiets muligheder for, inden uroligheder opstår, at  

 forebygge vold, hærværk og andre lovovertrædelser i  

 forbindelse med demonstrationer mv.
Er uroligheder brudt ud, vil et forbud  

 kunne give politiet et mere sikkert grundlag for at gribe ind over for  

 deltagere, der optræder i maskeret tilstand.
Fører forbudet til, at antallet af personer, der  

 optræder maskeret i forbindelse med demonstrationer mv., nedbringes,  

 må det antages, at det vil lægge en dæmper på lysten  

 til at begå kriminalitet, da det ikke vil kunne ske i ly af den  

 identitetssløring, som en maskering indebærer.
Begås der  

 alligevel kriminalitet af umaskerede deltagere, vil det lette  

 strafforfølgningen, at de pågældende kan genkendes.
 Selv om gennemførelsen af et maskeringsforbud ikke  

 i sig selv vil kunne løse de kriminalitetsproblemer, der er knyttet  

 til visse former for demonstrationer mv., er der grund til at tro, at det  

 samlet set vil have en vis kriminalitetsdæmpende virkning.
3. Den praktiske anvendelse og betydning af et maskeringsforbud 3.1. Indledning Formålet med dette afsnit er at belyse den praktiske  

 anvendelse og betydning af et maskeringsforbud.
Med dette sigte beskrives først det retlige  

 grundlag for politiets håndhævelse af ro og orden efter de  

 gældende regler særligt med henblik på tilfælde, hvor  

 flere færdes i forening på offentligt sted.
Denne  

 håndhævelse kan dels ske som led i opklaring og  

 forfølgning af overtrædelser - eller forsøg på  

 overtrædelser - af straffebestemmelser vedrørende beskyttelse af  

 den offentlige orden (pkt. 3.2.), dels som håndhævelse af  

 ro og orden uden for strafferetsplejen (pkt. 3.3.).
 Herefter beskrives under pkt. 3.4. politiets  

 praktiske muligheder (i og uden for strafferetsplejen) for at  

 håndhæve ro og orden efter de gældende regler i  

 følgende tre typesituationer: (1) Over for personer, der er på  

 vej til et bestemt sted for at deltage i en forsamling, demonstration eller  

 lignende, (2) over for maskerede personer, der deltager i en fredelig  

 forsamling og (3) over for maskerede personer, der deltager i uroligheder  

 eller optøjer med omfattende vold og hærværk.
 På denne baggrund beskrives under pkt. 3.5.  

 den praktiske anvendelse og selvstændige betydning, et maskeringsforbud  

 vil have for politiets håndhævelsesmuligheder i de nævnte  

 tre typesituationer, og under pkt. 3.6. sammenfattes betydningen af et  

 maskeringsforbud.
 Om den nærmere udformning af maskeringsforbudet -  

 der er kort beskrevet ovenfor under pkt. 1 - henvises til pkt. 6  

 nedenfor.
3.2. Gældende bestemmelser om forbrydelser mod den offentlige  

 orden samt håndhævelsen heraf Straffeloven indeholder i kapitel 15 (§§ 133-143)  

 en række bestemmelser om forbrydelser mod den offentlige orden og fred.  

 I denne sammenhæng er det navnlig bestemmelserne i §§ 133-134 a,  

 der er af interesse.
Efter straffelovens § 133, stk. 1,  

 straffes den, som fremkalder opløb med det forsæt at øve  

 eller true med vold eller hærværk, med fængsel indtil 3  

 år eller hæfte.
Efter stk. 2 straffes på samme  

 måde de, der ved et opløb, under hvilket det nævnte  

 formål er lagt for dagen, optræder som opløbets ledere,  

 samt enhver deltager, der undlader at efterkomme politiets lovligt forkyndte  

 påbud til mængden om at skilles (jf. herom pkt. 3.3 nedenfor).  

 For personer, der blot er deltagere, kan straffen gå ned til  

 bøde.
 Denne bestemmelse suppleres af en lignende bestemmelse i  

 straffelovens § 120 om opløb som middel til overfald  

 på eller tvang mod offentlige myndigheder.
Straffelovens § 134 angår deltagere i et  

 opløb, der vidende om, at påbud om at skilles er forkyndt  

 på foreskreven måde, ikke efterkommer dette.
Straffen er  

 bøde eller hæfte indtil 3 måneder eller under  

 skærpende omstændigheder fængsel i samme tid.
Efter straffelovens § 134 a straffes deltagere  

 i slagsmål eller anden grov forstyrrelse af ro og orden på  

 offentligt sted, såfremt de har handlet efter aftale eller flere i  

 forening.
Straffen er hæfte eller fængsel indtil 6  

 måneder.
Bestemmelsen i § 134 a kan ikke overtrædes af  

 en person, der handler alene.
Bestemmelsen forudsætter, at en gruppe af  

 personer sammen forårsager den kriminaliserede handling.
For at kunne  

 straffe en person for overtrædelse af bestemmelsen kræves  

 desuden, at vedkommende har tilsluttet sig den gruppe, hvis handlinger er  

 omfattet af bestemmelsen.
 Til illustration af rækkevidden af § 134 a kan  

 der henvises til Højesterets dom af 2. februar 1996 (Ugeskrift for  

 Retsvæsen 1996, s. 639).
 Efter urolighederne på Nørrebro den 18. maj  

 1993 rejste anklagemyndigheden tiltale efter § 134 a mod en række  

 personer, der havde befundet sig på urostedet under urolighederne, men  

 som politiet ikke med sikkerhed kunne udpege som deltagere i  

 hærværk eller vold mod politiet.
 Herom udtalte Højesteret følgende:
»Urolighederne på Nørrebro den 18.-19. maj  

 1993 indebar utvivlsomt grov forstyrrelse af ro og orden på offentligt  

 sted, jf. straffelovens § 134 a.
Domfældelse for deltagelse heri  

 er imidlertid betinget af, at anklagemyndigheden godtgør, at den  

 enkelte tiltalte har tilsluttet sig gruppen af uromagere og fredsforstyrrere,  

 således at vedkommende med sikkerhed kan udskilles fra forbipasserende,  

 tilskuere, beboere og andre, der blot har været til stede og  

 overværet hele eller dele af begivenhedsforløbet.
Efter det bevisresultat, som landsretten har lagt til  

 grund, findes det herefter betænkeligt at anse andre end tiltalte T 7  

 for skyldig i deltagelse i grov forstyrrelse af ro og orden som angivet i  

 § 134 a.« Det forhold, at en person har været til stede under  

 uroligheder, der falder ind under bestemmelsens ordlyd, er således ikke  

 tilstrækkeligt til at ifalde strafansvar, hvis personen ikke har  

 tilsluttet sig gruppen, men blot været tilskuer.
Der vil normalt heller ikke i sådanne tilfælde  

 være grundlag for at straffe tilskuere, naboer eller andre, der  

 opholder sig på opløbsstedet for medvirken til de  

 forbrydelser, der begås.
Den blotte mere eller mindre tilfældige  

 tilstedeværelse, hvor man uden at tage aktiv del i forløbet  

 iagttager, hvad der foregår, er ikke tilstrækkeligt til at  

 pådrage et medvirkensansvar.
Medvirkensansvaret efter straffelovens  

 § 23 kan således ikke anvendes til at pålægge en  

 større, ubestemt kreds et kollektivt ansvar i tilfælde, hvor det  

 ikke er muligt præcist at udpege dem, der har deltaget i de  

 pågældende lovovertrædelser.
For så vidt angår mulighederne for at straffe  

 for forsøg på overtrædelse af § 134 a, kan der  

 henvises til Vestre Landsrets kendelse af 8. januar 1986 i den såkaldte  

 »La Cabana-sag« (Ugeskrift for Retsvæsen 1986, s. 383). I denne  

 sag fandt landsretten ikke, at politiet havde haft nogen rimelig grund til at  

 mistænke passagererne i to minibusser på vej fra Århus til  

 en demonstration i Herning for forsøg på overtrædelse af  

 § 134 a, selv om politiet havde grund til at frygte uroligheder i  

 forbindelse med den planlagte demonstration.
Den foretagne anholdelse af  

 passagererne fandtes derfor ikke at have haft hjemmel i retsplejeloven.  

 Afgørelsen er også omtalt under pkt. 3.3. nedenfor.
 I det omfang, der under optøjer eller uroligheder  

 begås vold eller hærværk, henføres disse forhold  

 under straffelovens § 119 (vold mv. mod tjenestemand i funktion),  

 §§ 244-246 (vold) og § 291 (hærværk). Også her er  

 der tale om et individuelt ansvar, der forudsætter, at den enkelte kan  

 udpeges som gerningsmand eller medvirkende.
 Straffelovens regler suppleres af bestemmelser i  

 politivedtægterne.
Såvel normalpolitivedtægten som  

politivedtægten for København indeholder i  

§ 7 bestemmelser, hvorefter det er strafbart at deltage i  

 opløb eller sammenstimlen, der er egnet til at forstyrre den  

 offentlige orden.
Efter samme bestemmelse kan politiet meddele påbud,  

 som er påkrævede for at forebygge, at den offentlige orden  

 forstyrres på denne måde.
 Der kan også henvises til § 3 om forbud  

 mod slagsmål, skrigen, råben, højrøstet syngen  

 eller anden støjende, voldelig, fornærmelig eller lignende  

 optræden, der er egnet til at forstyrre den offentlige orden eller  

 medføre ulempe for andre tilstedeværende eller omboende.
Straffen for overtrædelse af politivedtægten  

 eller af bestemmelser truffet i medfør af vedtægten er  

 bøde, jf. § 59 i normalpolitivedtægtens og § 65 i  

 politivedtægten for København.
Det indebærer, at  

 forsøg ikke kan straffes, jf. straffelovens § 21, stk. 3.  

 Efter denne bestemmelse straffes forsøg - for så vidt andet ikke  

 er bestemt - kun, når der for lovovertrædelsen er foreskrevet  

 højere straf end hæfte.
Retsplejeloven indeholder en række regler om  

 straffeprocessuelle tvangsindgreb, som politiet kan anvende som led i  

 forfølgning af lovovertrædelser.
Der kan i denne  

 sammenhæng navnlig henvises til reglerne om anholdelse (kapitel 69),  

 visitation (kapitel 72) og ransagning (kapitel 73).
Disse efterforskningsmidler kan alene anvendes som led i  

 forfølgning (efterforskning mv.) af en allerede begået  

 lovovertrædelse, herunder eventuelt forsøg på en bestemt  

 lovovertrædelse.
Endvidere er det i almindelighed en betingelse, at  

 den, som indgrebet rettes imod, med rimelig grund mistænkes for en  

 lovovertrædelse.
 For så vidt angår anholdelse indeholder  

 retsplejelovens § 755, stk. 3, en særlig bestemmelse,  

 hvorefter politiet bl.a. i tilfælde af opløb, hvorunder der  

 øves eller trues med vold eller hærværk, og hvor den eller  

 de skyldige ikke med sikkerhed kan udpeges, kan anholde enhver, der opholder  

 sig på det pågældende sted, og som kan mistænkes for  

 strafbar deltagelse.
Bestemmelsen indebærer en lempelse af det  

 sædvanlige mistankekrav ved anholdelse.
Selv om der ikke kan stilles  

 store krav til den konkrete mistankes styrke, vil den blotte  

 tilstedeværelse dog næppe i sig selv være  

 tilstrækkelig anholdelsesgrund, jf. kravet om, at den  

 pågældende »kan mistænkes for strafbar deltagelse«.
Endvidere vil de pågældende efter  

 omstændighederne være berettiget til erstatning for uberettiget  

 anholdelse efter retsplejelovens § 1018 a, hvis det  

 efterfølgende viser sig, at anholdelserne ikke fører til  

 domfældelse.
Erstatningen kan dog nedsættes eller nægtes,  

 såfremt den pågældende selv har givet anledning til  

 anholdelsen, jf. § 1018 a, stk. 3. Har den pågældende  

 været til stede under opløb af den i § 755, stk. 3,  

 beskrevne karakter - uden dog at være strafskyldig efter straffelovens  

 § 134 a eller andre bestemmelser - og har vedkommende ikke bortfjernet  

 sig trods anledning hertil, vil der dog formentlig ofte være grundlag  

 for at nægte erstatning på grund af egen skyld under henvisning  

 til, at den pågældende har udvist en adfærd, der må  

 påregnes at medføre risiko for sigtelse og anholdelse.
 For så vidt angår visitation kan der endvidere  

 henvises til retsplejelovens § 792 d, stk. 4. Efter denne  

 bestemmelse kan politiet under efterforskning på gerningsstedet  

 foretage visitation af tøjet med henblik på at finde våben  

 hos alle personer, der træffes på stedet, i umiddelbar  

 tilknytning til udøvelsen af en alvorlig voldsforbrydelse eller  

 fremsættelse af trussel herom samt i andre efterforskningssituationer,  

 hvor der er begrundet mistanke om, at nogen tilstedeværende på  

 sin person skjuler våben.
3.3. Gældende bestemmelser om politiets håndhævelse  

 af ro og orden uden for strafferetsplejen Grundlovens § 79 og 80 er sålydende:
»§ 79. Borgerne har ret til uden  

 forudgående tilladelse at samle sig ubevæbnede.
Offentlige  

 forsamlinger har politiet ret til at overvære.
Forsamlinger under  

 åben himmel kan forbydes, når der af dem kan befrygtes fare for  

 den offentlige fred.
§ 80. Ved opløb må den  

 væbnede magt, når den ikke angribes, kun skride ind, efter at  

 mængden tre gange i kongens og lovens navn forgæves er opfordret  

 til at skilles.« Grundlovens § 79 beskytter retten til at forsamle sig  

 fredeligt.
Sammenhængen mellem § 79 om forsamlingsfriheden og  

 § 80 om opløb viser, at ikke enhver menneskemængde har  

 karakter af en forsamling i grundlovens forstand.
Ved en forsamling  

 forstås i almindelighed den samtidige tilstedeværelse af en  

 flerhed af mennesker i et fælles øjemed (befordre en  

 meningstilkendegivelse) og under en vis ledelse.
Mister en oprindelig  

 fredelig - og dermed lovlig - forsamling sin ledelse eller selvkontrol,  

 f.eks. fordi den går i opløsning på grund af uroligheder,  

 betragtes den herefter ikke længere som en forsamling, men som et  

 opløb.
En forsamling nyder ikke en absolut beskyttelse.
Dette  

 fremgår allerede af selve bestemmelsens ordlyd, idet det i § 79,  

 3. pkt., er fastsat, at forsamlinger under åben himmel kan forbydes,  

 når der af dem kan befrygtes fare for den offentlige fred.
Bestemmelsen giver ikke kun adgang til at nedlægge  

 et forudgående forbud.
Den giver også hjemmel til, at  

 forsamlinger under afholdelse kan forlanges hævet (opløst),  

 såfremt betingelserne herfor i øvrigt er opfyldt.
Betingelserne for at nedlægge et sådant  

 grundlovshjemlet forbud er, at der af forsamlingen kan befrygtes fare for den  

 offentlige fred.
Rækkevidden af dette kriterium kan give anledning til  

 nogen tvivl, men det antages, at bestemmelsen kun giver hjemmel for et  

 forbud, når almene interesser af en vis betydning (»den offentlige  

 fred«) er truet, og at risikoen er nogenlunde nærliggende.
Der skal med  

 andre ord foreligge en konkret fare for uroligheder af en vis kvalificeret  

 karakter.
Risiko for forstyrrelse af den offentlige orden (støj,  

 råben, uanstændig adfærd mv.) er ikke tilstrækkeligt.  

 På den anden side vil en nærliggende risiko for, at en forsamling  

 udvikler sig til et opløb med voldshandlinger og hærværk,  

 kunne begrunde et forbud mod eller en opløsning af forsamlingen.
 Hvis en på forhånd forbudt forsamling  

 alligevel holder møde, eller hvis en forsamling under afholdelse  

 opløses af politiet og ikke straks forføjer sig i god ro og  

 orden, betragtes den som et opløb, selv om situationen ikke har  

 udviklet sig til uroligheder.
Den nærmere regulering af politiets adgang til at  

 opløse opløb findes i politilovgivningen (lov af 11.  

 februar 1863 angående omordning af Københavns Politi mv., og lov  

 nr. 21 af 4. februar 1871 indeholdende bestemmelser om politiet uden for  

 København). Efter 1863-lovens § 12 og 1871-lovens § 10 kan  

 politiet opløse opløb med magt, når mængden  

 tre gange i kongens (dronningens) og lovens navn forgæves er opfordret  

 til at adskilles.
Disse bestemmelser kræver således  

 opløsningsformularen anvendt, forinden et opløb kan  

 opløses med magt.
På dette punkt går politilovene lidt  

 længere med hensyn til pligten til at anvende  

 opløsningsformularen end grundlovens § 80, idet grundloven kun  

 forpligter hertil i tilfælde af opløsning af et opløb med  

væbnet magt.
 Er der tale om opløb, vil deltagerne heri kunne  

 straffes efter politivedtægtens § 7 eller - hvis  

 opløsningsformularen har været anvendt - efter straffelovens  

 § 134, jf. ovenfor.
 Efter retsplejelovens § 108 (den  

 såkaldte generalfuldmagt) påhviler det politiet at opretholde  

 sikkerhed, fred og orden og påse overholdelsen af love og  

 vedtægter samt at foretage det fornødne til forhindring,  

 efterforskning og forfølgning af forbrydelser.
Det har været diskuteret i den retsvidenskabelige  

 litteratur, om retsplejelovens § 108 kan antages at indeholde en  

 selvstændig hjemmel for politiet til at foretage indgreb i borgernes  

 frihed og ejendom, eller om hjemmelen i stedet skal søges i  

 nødretsgrundsætninger, administrativ praksis eller  

 retssædvane, jf. f.eks.
Ib Henricson: Politiret (2. udg. 1999), s.  

 76-86, med henvisninger.
 I Justitsministeriets notat af 5. oktober 1982 om  

 politiets bistand til andre forvaltningsmyndigheder (optrykt i  

 betænkning nr. 981/1983 om håndhævelse af bygge- og  

 miljølovgivningen, s. 218-220) anføres bl.a.  

 følgende:
»Under henvisning til bestemmelsen i retsplejelovens  

 § 108, stk. 1, er det almindeligt antaget, at politiet er  

 beføjet til gennem umiddelbar magtanvendelse at skride ind over for  

 handlinger eller undladelser, som frembyder en vis grad af fare for den  

 offentlige sikkerhed, fred og orden, eller hvor særlige  

 retshåndhævelsesmæssige hensyn i øvrigt måtte  

 tilsige det.
Afgørelsen af, om magt bør bringes i anvendelse,  

 må bero på en konkret vurdering af den enkelte situation.  

 Særmyndighedens vurdering af behovet for umiddelbar politimæssig  

 bistand bør indgå i den politimæssige vurdering, men i  

 øvrigt må den praksis, der har dannet sig omkring bestemmelsen i  

 straffelovens § 13, stk. 3, formentlig tillægges en ikke  

 uvæsentlig betydning i denne forbindelse ...« I betænkning nr. 1147/1988 om BZ-sikring af  

 bygninger omtales på s. 42-45 spørgsmålet om, hvorvidt  

 politiet med hjemmel i § 108 kan skride ind i tilfælde, hvor et  

 hus er ved at blive besat.
Herom anføres bl.a. følgende (s.  

 44-45):
»På den baggrund må det antages, at politiet  

 også i en situation, hvor et hus er ved at blive besat, må kunne  

 skride ind med henvisning til retsplejelovens § 108, når  

 betingelserne i øvrigt er opfyldt, dvs. at indgrebet ikke står i  

 misforhold til den foreliggende situation m.v.« Et andet område, hvor der har været rejst  

 spørgsmål om retsplejelovens § 108 som selvstændigt  

 hjemmelsgrundlag, vedrører midlertidige anbringelser i detentionen af  

 f.eks. berusere.
Det har i den retsvidenskabelige litteratur været  

 gjort gældende, at hjemmelen for sådanne anbringelser er  

 retsplejelovens bestemmelse, jf. bl.a.
Hans Gammeltoft-Hansen:  

 Strafferetspleje II (1989), s. 117-118, og Henning Koch og Henrik Stevnsborg:  

 Fra politiret til politividenskab, i Suum Cuique (1991), s. 66-72  

 (særligt s. 70-71). Det samme er antaget i retspraksis, jf. bl.a.  

 Vestre Landsrets dom af 28. marts 1979 (Ugeskrift for Retsvæsen  

 1979, s. 660). Andre statsretlige forfattere finder hjemmelen for  

 sådanne anbringelser i en retssædvane.
 Sammenfatningsvis kan det således anføres, at  

 retsplejelovens § 108 har karakter af dels en generel beskrivelse af  

 politiets almindelige opgaver, dels en selvstændig hjemmel for visse  

 mindre, konkrete indgreb.
 I forarbejderne til lov om forbud mod ophold i bestemte  

 ejendomme (»rockerloven«) er det lagt til grund, at bestemmelsen i  

 retsplejelovens § 108 ikke gav fornøden hjemmel til at foretage  

 den type indgreb, som nu er hjemlet i rockerloven.
På den anførte baggrund og i lyset af den  

 grundlovssikrede forsamlingsfrihed giver bestemmelsen i retsplejelovens  

 § 108 næppe selvstændig hjemmel til at gribe ind over for  

 deltagere eller potentielle deltagere i forsamlinger (herunder  

 demonstrationer) i videre omfang, end de udtrykkelige bestemmelser i og uden  

 for strafferetsplejen giver hjemmel til, jf. ovenfor.
Praksis synes at  

 være i overensstemmelse hermed.
Der kan i tilknytning hertil henvises til Vestre Landsrets  

 kendelse af 8. januar 1986 i den såkaldte »La Cabana-sag« (Ugeskrift  

 for Retsvæsen 1986, s. 383), hvor retsplejelovens § 108 ikke  

 blev anvendt som hjemmel for at tilbageholde passagererne i to minibusser  

 på vej fra Århus til en demonstration i Herning.
Tilbageholdelsen  

 skete i stedet i form af en anholdelse for forsøg på  

 overtrædelse af straffelovens § 134 a.
Selv om politiet havde  

 grund til at frygte uroligheder i forbindelse med den planlagte  

 demonstration, fandt landsretten ikke, at politiet havde nogen rimelig grund  

 til at mistænke netop passagererne i minibusserne for, at de ville  

 begå strafbart forhold i forbindelse med demonstrationen.
Den foretagne  

 anholdelse havde derfor ikke haft hjemmel i retsplejeloven.
 Det tilføjes, at spørgsmålet om en  

 lovregulering af de grundlæggende principper for politiets  

 magtanvendelse som led i den almindelige ordenshåndhævelse  

 indgår i overvejelserne i den politikommission, som Justitsministeriet  

 nedsatte i 1998.
3.4. Politiets praktiske muligheder for at håndhæve ro og  

 orden efter de gældende regler 3.4.1. Indgreb over for personer, der er på vej til et bestemt sted  

 for at deltage i et møde, en demonstration eller lignende Hvis politiet har en konkret begrundet mistanke om, at en  

 gruppe personer, der f.eks. i bil, bus eller tog er på vej til et  

 møde, en demonstration eller anden forsamling, medbringer f.eks.  

 våben eller hærværksredskaber, kan der foretages visitation  

 af gruppen og ransagning af gruppens køretøj.
Mistanken kan  

 angå (fuldbyrdet) overtrædelse af våbenloven eller  

 forsøg på vold, hærværk eller på  

 overtrædelse af straffelovens § 134 a om grov forstyrrelse af ro  

 og orden på offentligt sted.
 Findes der våben eller hærværksredskaber  

 kan disse beslaglægges, og deltagerne kan efter omstændighederne  

 anholdes og dermed afskæres fra at deltage i mødet eller  

 demonstrationen.
Hvis det nødvendige mistankegrundlag ikke er til  

 stede, eller der ikke findes våben eller hærværksredskaber,  

 vil politiet normalt ikke på dette tidspunkt kunne foretage  

 (yderligere) indgreb over for de pågældende.
Er betingelserne  

 efter grundlovens § 79, 3. pkt., imidlertid opfyldt, vil politiet kunne  

 forbyde den forsamling, som de pågældende er på vej for at  

 deltage i.
Fund af maskeringsudstyr hos de pågældende vil  

 næppe i sig selv være tilstrækkeligt til, at der foreligger  

 en sådan konkret fare for den offentlige fred, som efter § 79, 3.  

 pkt. er en betingelse for at forbyde en forsamling.
Og selv om det  

 måtte være tilfældet, giver § 79, 3. pkt., kun adgang  

 til at forbyde forsamlingen.
Den giver ikke adgang til at tilbageholde de  

 personer, der havde tænkt sig at deltage i den pågældende -  

 nu forbudte - forsamling.
 3.4.2. Indgreb over for maskerede personer, der deltager i en fredelig  

 demonstration mv.
Over for personer, der deltager i en fredelig  

 demonstration eller lignende, vil politiet på samme måde som  

 ovenfor under pkt. 3.4.1. kunne foretage visitationer og efter  

 omstændighederne anholdelser, hvis der over for de  

 pågældende er (tilstrækkelig) mistanke om f.eks. ulovlig  

 våbenbesiddelse eller forsøg på vold, hærværk  

 eller overtrædelse af straffelovens § 134 a om grov forstyrrelse  

 af ro og orden på offentligt sted.
Som eksempler kan nævnes  

 besiddelse af køller, jernrør, brosten mv.
 En maskering - eller besiddelse af genstande, der kan  

 benyttes til maskering - vil derimod i almindelighed ikke i sig selv  

 være tilstrækkeligt grundlag for en begrundet mistanke om  

 strafbare forhold af den nævnte karakter.
Begås der i forbindelse med en i øvrigt  

 fredelig demonstration strafbare forhold af enkeltpersoner, der deltager i  

 eller følger med demonstrationen, vil der som nævnt kunne  

 skrides ind med individuelle anholdelser.
Som det fremgår af politiets  

 redegørelse af 15. december 1999, vil dette i praksis kunne være  

 vanskeligt, når en igangværende forsamling består af en  

 blanding af fredelige demonstranter og »uromagere«, navnlig hvis  

 identifikation af uromagerne vanskeliggøres af maskering.
Opløsning af demonstrationen som sådan vil  

 kunne ske, hvis betingelserne i grundlovens § 79, 3. pkt., er opfyldt.  

 Strafbare forhold begået af enkeltpersoner, der deltager i eller  

 følger med demonstrationen, vil indgå i vurderingen af, om der  

 er konkret fare for den offentlige fred.
Er der i øvrigt kontrol over  

 en fredelig forsamling, vil enkeltpersoners lovovertrædelser, der klart  

 falder uden for demonstrationen, normalt ikke kunne begrunde en  

 opløsning af forsamlingen efter § 79, 3. pkt.
3.4.3. Indgreb over for maskerede personer, der deltager i  

 uroligheder Enkeltpersoner, der i forbindelse med demonstrationer  

 eller uafhængigt heraf deltager i uroligheder i form af f.eks. vold  

 eller hærværk, vil kunne anholdes og sigtes for disse  

 lovovertrædelser.
Maskering vil imidlertid kunne vanskeliggøre  

 identifikationen af gerningsmændene og dermed mulighederne for at  

 anholde de pågældende både i umiddelbar tilknytning til  

 lovovertrædelsen (»på friske spor«) og efterfølgende.
Hvis en oprindeligt lovlig (fredelig) demonstration  

 udvikler sig til opløb, dvs. går i opløsning på  

 grund af uroligheder i form af volds- eller hærværkshandlinger,  

 eller der er konkret og nærliggende fare for den offentlige fred, kan  

 politiet opløse forsamlingen og anholde deltagerne i urolighederne for  

 overtrædelse af straffelovens §§ 133, 134 eller 134 a, jf.  

 nærmere pkt. 3.2. og 3.3. ovenfor.
Kan enkeltpersoner identificeres som  

 ansvarlige for vold eller hærværk, kan der endvidere straffes for  

 disse forhold.
3.5. Den praktiske anvendelse og betydning af et maskeringsforbud 3.5.1. Indgreb over for personer, der er på vej til et bestemt sted  

 for at deltage i et møde, en demonstration eller lignende En kriminalisering af maskering og besiddelse af  

 genstande, der kan anvendes hertil, vil indebære, at mistanke om  

 overtrædelse af maskeringsforbudet vil kunne danne grundlag for  

 visitation og ransagning, sml. pkt. 3.4.1. ovenfor.
 Findes der sådanne beklædningsgenstande mv.,  

 eller er deltagerne allerede maskerede, kan beklædningsgenstandene  

 beslaglægges, og deltagerne kan efter omstændighederne anholdes,  

 og så længe de er anholdt, afskæres fra at deltage i  

 mødet eller demonstrationen.
I overensstemmelse med det, der anføres i politiets  

 redegørelse af 15. december 1999, vil et maskeringsforbud  

 således gøre det vanskeligere for deltagere i demonstrationer  

 eller uroligheder at møde frem maskeret.
Et sådant forbud  

 må antages dels at have en forebyggende virkning, og dels at  

 gøre det lettere at strafforfølge eventuelle andre  

 lovovertrædelser, når de pågældende ikke  

 optræder maskeret.
Gennemføres et maskeringsforbud, kan det dog ikke  

 udelukkes, at personer, der på trods af forbudet har tænkt sig at  

 optræde i maskeret tilstand under demonstrationer, vil tage deres  

 forholdsregler, således at de ikke er i besiddelse af midler til  

 maskering, hvis de standses på vej til demonstrationsstedet.
Hvis  

 maskeringsudstyret f.eks. transporteres frem særskilt af en tredjemand,  

 vil demonstrationsdeltagerne først være i (strafbar) besiddelse  

 af udstyret umiddelbart inden maskeringen.
I sådanne tilfælde vil  

 en politimæssig indgriben først kunne ske på dette sene  

 tidspunkt, medmindre der på et tidligere tidspunkt i forløbet  

 foreligger tilstrækkelig mistanke om forsøg på  

 overtrædelse af maskeringsforbudet.
 Uanset dette vil et maskeringsforbud give en  

 indgrebsmulighed i denne fase, som ikke består i dag.
 3.5.2. Indgreb over for maskerede personer, der deltager i en fredelig  

 demonstration mv.
Et maskeringsforbud vil betyde, at politiet umiddelbart  

 vil kunne anholde maskerede personer under en igangværende  

 demonstration og sigte dem for overtrædelse af maskeringsforbudet.  

 Maskeringen bliver således et selvstændigt grundlag for indgreb  

 over for den enkelte.
I modsætning til i dag behøver politiet  

 ikke at vente til de maskerede personer har begået anden kriminalitet.  

 På samme måde som under pkt. 3.5.1. vil det således blive  

 vanskeligere at optræde maskeret og dermed undgå  

 strafforfølgning for lovovertrædelser under eventuelle senere  

 uroligheder.
Som det fremgår af politiets redegørelse af  

 15. december 1999, må det navnlig i denne situation bero på  

 polititaktiske overvejelser, om et maskeringsforbud skal  

 håndhæves.
Der vil således ofte være en sådan  

 kontrol over demonstrationen, at man ikke bør risikere de (ekstra)  

 konfrontationer, som en håndhævelse af forbudet vil kunne  

 medføre.
På samme måde som anført under pkt.  

 3.4.2. kan demonstrationen ikke opløses alene på grundlag af  

 enkeltpersoners overtrædelser af maskeringsforbudet.
Opløsning  

 må forudsætte, at der er en nærliggende risiko for, at  

 demonstrationen som sådan udvikler sig til opløb med f.eks.  

 voldshandlinger og hærværk, jf. nærmere pkt. 3.3. ovenfor  

 om grundlovens § 79, 3. pkt.
3.5.3. Indgreb over for maskerede personer, der deltager i  

 uroligheder I denne situation vil allerede urolighederne i form af  

 f.eks. vold eller hærværk kunne danne grundlag for  

 opløsning af demonstrationen/forsamlingen og for anholdelser.
 Maskeringsforbudet vil indebære, at maskerede  

 personer kan anholdes og sigtes for overtrædelse af forbudet, selv om  

 det ikke kan bevises, at de har begået vold eller hærværk.  

 Et anholdelsesgrundlag i denne situation vil endvidere følge af, at  

 maskeringen normalt vil give tilstrækkeligt grundlag for mistanke om,  

 at den pågældende tilhører eller har sluttet sig til  

 gruppen af uromagere, jf. straffelovens § 134 a (omtalt under pkt. 3.2.  

 ovenfor).
3.6. Sammenfatning om betydningen af et maskeringsforbud Som det fremgår af pkt. 3.5. og af politiets  

 redegørelse af 15. december 1999, vil et maskeringsforbud navnlig  

 forbedre politiets muligheder for inden uroligheder opstår at  

forebygge vold, hærværk og andre lovovertrædelser i  

 forbindelse med demonstrationer mv.
Det giver mulighed for, at potentielle uromagere, der ikke  

 er sindet at respektere forbudet, kan »sættes ud af spillet«, enten  

 fordi de anholdes og dermed afskæres fra at deltage i demonstrationen,  

 så længe de er anholdt, eller fordi de fratages muligheden for at  

 optræde maskeret.
Bliver det sidste virkningen, er der grund til at  

 tro, at det vil lægge en dæmper på lysten til at begå  

 kriminalitet, da det ikke længere vil kunne ske i ly af en  

 maskering.
Når uroligheder først er i gang, giver de  

 gældende regler, herunder straffelovens § 134 a, gode muligheder  

 for at gribe ind.
Et maskeringsforbud vil imidlertid her være af  

 betydning i det omfang, det betyder, at flere optræder umaskeret og  

 derfor afholder sig fra at begå vold eller hærværk, eller  

 at de, der umaskeret begår sådanne lovovertrædelser,  

 lettere kan identificeres og strafforfølges.
Maskeringsforbudet vil  

 endvidere give politiet et mere sikkert grundlag for at gribe ind over for  

 maskerede personer, der befinder sig på urostedet, end den  

 gældende bestemmelse i straffelovens § 134 a, jf. ovenfor om  

 betingelserne for at anvende denne bestemmelse.
4. Fremmed ret 4.1. England Den engelske lovgivning indeholder ikke et generelt  

 maskeringsforbud, men siden 1998 har politiet haft en adgang til konkret at  

 kunne påbyde maskeringsforbud med henblik på at forebygge  

 uroligheder.
 Reglerne herom blev ved »Crime and Disorder Act (1998)«  

 indsat i bestemmelserne om politiets »powers to stop and search in  

 anticipation of violence« i den eksisterende »Criminal Justice and Public  

 Order Act (1994)«.
Hvis en overordnet polititjenestemand (svarende i Danmark  

 til en polititjenestemand med rang af politikommissær eller derover)  

 med rimelighed skønner, at der kan opstå alvorlige uroligheder  

 på et område indenfor vedkommendes jurisdiktion, og det er  

 formålstjenligt for at forhindre dette, kan vedkommende for dette  

 område i op til 24 timer - og i særlige tilfælde i  

 yderligere 6 timer - give politiet beføjelse til konkret at  

 påbyde personer at fjerne effekter, som politiet med rimelighed  

 skønner helt eller hovedsageligt bæres med henblik på at  

 skjule identiteten.
Politiet er samtidig beføjet til at  

 beslaglægge sådanne effekter.
Politiet kan i givet fald ligeledes beslaglægge  

 effekter, som politiet måtte finde i forbindelse med  

 undersøgelser i andet øjemed, hvis politiet med rimelighed  

 skønner, at vedkommende helt eller hovedsageligt har til hensigt at  

 bære dem med henblik på at skjule identiteten.
Der er derimod  

 ikke adgang for politiet til at foretage undersøgelser alene med det  

 formål at søge efter sådanne effekter.
Det er forudsat, at beføjelsen alene bruges efter  

 et konkret skøn med respekt for eksempel for en tildækning af  

 ansigtet, som bæres af religiøse grunde eller som beskyttelse  

 mod vejrliget.
Det antages, at politiets beføjelse næppe vil  

 kunne bruges i forhold til f.eks. ansigtsmaling eller makeup, der ikke -  

 når det bæres - vil kunne være genstand for  

 beslaglæggelse.
 Overtrædelse af et påbud fra politiet kan  

 straffes med bøde op til £1000 og/eller indtil en måneds  

 frihedsstraf.
4.2. Tyskland Den tyske forbundslov om forsamlinger (Versammlungsgesetz)  

 har siden 1985 indeholdt et generelt maskeringsforbud  

 (»vermummungsverbot«).
 Ved de nugældende regler, som blev indsat ved en  

 ændring af loven i 1989, er maskeringsforbudet gjort til et egentligt  

 straffedelikt (»Straftat«). Forbudet er samtidig udvidet til ikke blot at  

 gælde under selve forsamlingen, men også på vej dertil.  

 Endelig er der som et generelt offentligt påbud (»Ordnungswidrigkeit«)  

 indført et forbud mod at medbringe maskeringseffekter under offentlige  

 arrangementer eller på vej dertil.
Det er efter de nugældende regler i Tyskland forbudt  

 under offentlige forsamlinger, demonstrationer, optog eller lignende  

 offentlige arrangementer under åben himmel at deltage i et  

 antræk, der er egnet til - og efter omstændighederne er rettet  

 mod - at skjule identiteten.
Som anført gælder dette forbud  

 efter lovændringen i 1989 tillige for personer undervejs til et  

 sådant offentligt arrangement.
 Overtrædelse af forbudet straffes med bøde  

 eller frihedsstraf i indtil 1 år.
 Med samme straf anses endvidere den, der i et  

 antræk, der er egnet til - og efter omstændighederne er rettet  

 mod - at skjule identiteten, samles med andre (»sich mit anderen  

 zusammenrottet«) i tilslutning til eller i sammenhæng med sådanne  

 arrangementer.
 Tysk anklagemyndighed og politi er i overensstemmelse med  

 legalitetsprincippet efter den tyske strafferetspleje forpligtet til at  

 forfølge overtrædelser af disse straffedelikter  

 (»Straftaten«).
 Med henblik på at håndhæve forbudet og  

 sikre mulighed for retsforfølgning af eventuelle overtrædelser  

 kan der træffes en række forskellige almindelige præventive  

 og bevissikrende foranstaltninger, for eksempel ved forudgående kontrol  

 af deltagerne i forbindelse med en demonstrations samling og  

 overvågning af demonstrationen, herunder med videoudstyr.
Som almindelige straffeprocessuelle tvangsindgreb er der  

 ligeledes adgang til for eksempel beslaglæggelse af maskeringseffekter  

 samt adgang til - og under iagttagelse af mere overordnede proportionalitets-  

 og hensigtsmæssighedsbetragtninger en pligt til - at foretage  

 anholdelse af personer, som overtræder forbudet.
Der er endvidere efter  

 tysk strafferetspleje en særskilt adgang til at foretage  

 præventive frihedsberøvelser ud fra en konkret  

 farevurdering.
 Overtrædelse af forbudet mod under et offentligt  

 arrangement eller på vej dertil at medbringe effekter, der er egnet til  

 - og efter omstændighederne bestemt til - at skjule identiteten, kan  

 straffes som overtrædelse af et offentligt påbud  

 (»Ordnungswidrigkeit«) med bøde op til 1000 DM.
 Der er ligeledes adgang til at foretage  

 beslaglæggelse af sådanne medbragte effekter, men  

 overtrædelse af dette generelle offentlige påbud kan derimod ikke  

 i sig selv danne grundlag for anholdelse.
 Der er imidlertid i forsamlingsloven en generel adgang til  

 at udelukke personer fra et arrangement, hvis de handler i strid med  

 maskeringsforbudet, herunder også forbudet mod at medbringe  

 maskeringseffekter.
Efter forsamlingsloven er en række offentlige  

 arrangementer mv. generelt undtaget fra maskeringsforbudet.
Forbudet  

 gælder således efter loven ikke for gudstjenester under  

 åben himmel, kirkelige processioner, bedegange og valfarter,  

 begravelses- og bryllupsoptog samt for traditionelle folkefester.
 Herudover kan der endvidere dispenseres fra forbudet, hvis  

 der ikke er grund til at befrygte fare for den offentlige sikkerhed og  

 orden.
 Det tyske »vermummungsverbot« omfatter enhver genstand,  

 beklædning mv., der er egnet til - og efter omstændighederne  

 må anses for rettet mod - at skjule identiteten, herunder også  

 for eksempel ansigtsmaling.
4.3. Holland Den hollandske lovgivning indeholder ikke et generelt  

 maskeringsforbud.
 Efter artikel 5 i den nationale lov om offentlige  

 manifestationer er der imidlertid hjemmel til, at den lokale borgmester  

 generelt eller konkret kan fastsætte nærmere bestemmelser om  

 forsamlingers eller demonstrationers afvikling, for eksempel ved  

 indførelsen af et forbud mod at bære hætter.
 Borgmesteren kan således generelt udstede lokale  

 retningslinier for demonstrationers eller forsamlingers afvikling, ligesom  

 borgmesteren konkret, f.eks. efter anmeldelse af en demonstration, kan  

 beslutte under hvilke omstændigheder, en sådan demonstration kan  

 tillades.
 Forudsætningen for, at et konkret eller generelt  

 forbud er lovligt, er, at forbudet er et nødvendigt led i  

 opretholdelsen af ro og orden eller i forebyggelsen af  

 lovovertrædelser.
 Som et eksempel på et generelt forbud kan  

 nævnes artikel 9 i en politiforordning fra 1982 fra Haag (forordning  

 nr. 5/1982). Efter denne bestemmelse er det forbudt sammen med andre at  

 begive sig i retning af opløb eller anden offentlig uorden og  

 medbringe genstande, som kan bruges til aktiv deltagelse heri, f.eks.  

 hætter, hjelme, knipler og kæder.
 Efter samme bestemmelse har enhver pligt til efter  

 politiets individuelle eller generelle ordre at bortfjerne sig fra et sted,  

 hvor der enten opstår eller er fare for offentlig uorden.
4.4. De nordiske lande Af de nordiske lande er det kun Norge, der har et  

 maskeringsforbud.
 Efter § 11, stk. 5, i den norske politilov fra  

 1995 er det forbudt for deltagere i et arrangement på offentligt sted  

 (demonstration, optog, møde, stand eller lignende) at optræde  

 maskeret.
 Forbudet omfatter dog ikke deltagere i skuespil, maskerade  

 eller lignende.
I bemærkningerne til det lovforslag, der ligger til  

 grund for politiloven, er det om maskeringsforbudet bl.a. anført, at  

 det særlig er i forbindelse med »organiseret optræden«, at det er  

 af betydning at have et forbud, og at lovbestemmelsen er udformet med sigte  

 på at forhindre, at deltagere optræder maskeret under politiske  

 demonstrationer og lignende manifestationer, samtidig med at der gøres  

 de fornødne undtagelser for skuespil og festlige formål.
Det  

 anføres videre, at der i Norge hersker ytringsfrihed og fri adgang til  

 politisk virksomhed, og at der ikke er nogen agtværdig grund til, at  

 folk skal optræde maskeret i sådanne sammenhænge.
 5. Overvejelser om eventuelle alternativer til et maskeringsforbud.
 Som det fremgår ovenfor under pkt. 2, har  

 Justitsministeriet tidligere i forbindelse med behandling af  

 beslutningsforslag og besvarelse af folketingsspørgsmål peget  

 på, at der kan være både lovtekniske og  

 håndhævelsesmæssige vanskeligheder ved et  

 maskeringsforbud.
I forbindelse med, at Justitsministeriet har genovervejet  

 spørgsmålet om et maskeringsforbud, har det derfor været  

 nærliggende også at overveje mulige alternativer til et  

 maskeringsforbud.
I det følgende redegøres for disse  

 overvejelser.
 I sin redegørelse af 29. august 1994 om  

 begivenhederne på Nørrebro den 18. og 19. maj 1993 stillede den  

 daværende rigsadvokat Asbjørn Jensen bl.a. forslag om en  

 lempelse af mistankekravet i  retsplejelovens § 755, stk. 3  

 (jf. redegørelsen s. 266):
 »Denne bestemmelse, der indeholder en sænkning af de  

 mistankekrav, der i øvrigt gælder for lovlige anholdelser, blev  

 indsat i retsplejeloven i 1976 til afløsning af en bredere hjemmel  

 til, at enhver kan anholdes, som ikke straks kan rense sig for mistanke om  

 strafbar deltagelse i opløbet.
 Ændringen blev gennemført, fordi  

 Justitsministeriet i 1976 i modsætning til Strafferetsplejeudvalget  

 ikke fandt, at denne omvendte bevisbyrderegel burde opretholdes.
Med henblik på at sikre, at personer, der ikke  

 forlader mængden i opløbssituationer, i alt fald midlertidigt  

 ved at blive anholdt og ført væk kan tages »ud af cirkulation«  

 og ikke efterfølgende kan fremsætte krav om godtgørelse  

 for uberettiget anholdelse, bør det muligvis ved lejlighed overvejes,  

 om mistankekriteriet i § 755, stk. 3, bør ændres igen.  

 I sådanne overvejelser må også indgå, om en  

 sådan omlægning falder inden for rammerne af  

 Menneskerettighedskonventionens betingelser for anholdelse.« De nævnte overvejelser om en eventuel lempelse af  

 betingelserne for anholdelse efter § 755, stk. 3, tager alene sigte  

 på anholdelser, der finder sted i forbindelse med opløb.
I  

 modsætning hertil vil et maskeringsforbud navnlig forbedre politiets  

 muligheder for, inden uroligheder opstår, at forebygge vold,  

 hærværk og andre lovovertrædelser i forbindelse med  

 demonstrationer mv., jf. pkt. 3.6. ovenfor.
Desuden kan der som antydet af Asbjørn Jensen  

 rejses spørgsmål om, hvorvidt en lempelse af betingelser for  

 anholdelse efter § 755, stk. 3, vil være i overensstemmelse  

 med den europæiske menneskerettighedskonvention, herunder navnlig  

 artikel 5, stk. 1, litra c.
Efter denne bestemmelse kan en person  

 anholdes eller frihedsberøves (bl.a.) med det formål at stille  

 den pågældende for den kompetente retlige myndighed, når  

 der er »begrundet mistanke« om, at vedkommende har begået en  

 forbrydelse, eller rimelig grund til at anse det for nødvendigt at  

 hindre den pågældende i at begå en forbrydelse eller i at  

 flygte efter at have begået en sådan.
 Justitsministeriet har derfor ikke aktuelle overvejelser  

 om at foreslå en ændring af retsplejelovens § 755,  

 stk. 3.
Det samme gælder med hensyn til en generel lempelse  

 af betingelserne for andre straffeprocessuelle tvangsindgreb, herunder  

 visitation og ransagning.
Sådanne ændringer vil ramme en  

 væsentlig bredere kreds af personer end et målrettet  

 maskeringsforbud.
En anden mulighed vil være at udvide politiets  

 muligheder for at gribe ind for at afværge fare for den offentlige  

 sikkerhed, fred og orden, sml. retsplejelovens § 108 og pkt. 3.3.  

 ovenfor.
En sådan udvidelse kunne f.eks. bestå i en lempelse af  

 kravene til den fare, der kan begrunde en (kortvarig) frihedsberøvelse  

 eller »afvisning« af potentielle deltagere i lovlige forsamlinger (herunder  

 demonstrationer).
 En sådan ændring kan imidlertid rejse  

 spørgsmål om foreneligheden med den grundlovsbeskyttede  

 forsamlingsfrihed.
En tredje mulighed kunne være at kriminalisere  

 enhver handling eller adfærd, der er egnet til at fremme forstyrrelse  

 af den offentlige orden.
En sådan kriminalisering ville imidlertid  

 være betydeligt mere vidtgående og uoverskuelig end et  

 maskeringsforbud.
 Sammenfattende kan Justitsministeriet ikke umiddelbart  

 pege på alternativer, der på en tilstrækkelig klar og  

 præcis måde er egnet til at forfølge det samme overordnede  

 mål som et maskeringsforbud: at modvirke den maskering og hermed  

 forbundne identitetssløring, som øger risikoen for  

 uroligheder.
6. Den nærmere udformning af maskeringsforbudet 6.1. Det strafbare område Ved udformningen af maskeringsforbudet må  

 indgå flere - til dels modsatrettede - hensyn.
 For det første skal forbudet af hensyn til  

 borgernes retssikkerhed og politiets håndhævelse udformes  

 således, at det med den nødvendige klarhed kan fastslås,  

 hvilke handlinger der er strafbare.
 Forbudet skal for det andet være tilstrækkelig  

 bredt til at sikre en effektiv håndhævelse og begrænse  

 mulighederne for at omgå forbudet.
 Af hensyn til borgernes ytrings- og forsamlingsfrihed samt  

 for at undgå utilsigtede virkninger bør forbudet for det tredje  

 ikke være videregående end nødvendigt for at opnå  

 det tilsigtede formål med maskeringsforbudet: at forebygge - eller  

 sikre muligheden for at kunne strafforfølge - vold,  

 hærværk og andre lovovertrædelser begået i  

 forbindelse med demonstrationer mv.
 På denne baggrund bør forbudet ikke omfatte  

 enhver maskering på offentligt sted.
 I praksis er det den identitetsslørende maskering i  

 forbindelse med, at et større antal personer planlagt eller spontant  

 mødes eller samles på et offentligt sted, der har vist sig at  

 kunne øge risikoen for uroligheder.
Justitsministeriet foreslår derfor, at forbudet  

 alene omfatter den identitetsslørende maskering, og kun den maskering,  

 der anvendes i forbindelse med møder, forsamlinger, optog eller  

 lignende på offentligt sted.
En person, der færdes alene i  

 maskeret tilstand eller sammen med enkelte venner eller bekendte, vil  

 således ikke være omfattet af forbudet, medmindre det kan  

 bevises, at den pågældende er på vej til et offentligt  

 møde, forsamling, optog eller lignende, jf. også nedenfor om den  

 selvstændige kriminalisering af visse forberedelseshandlinger.
 Forbudet mod at optræde med en  

 identitetsslørende maskering omfatter ikke kun deltagere, men  

 også personer, der f.eks. blot følger med et optog som tilskuere  

 uden selv at slutte sig til optoget.
For at sikre en effektiv forebyggelse af uroligheder er  

 forbudet ikke begrænset til tilfælde, hvor maskeringen er  

 gennemført, men omfatter også besiddelse på offentlig sted  

 af genstande (effekter), der må anses for bestemt til maskering af den  

 pågældende selv eller andre i de ovennævnte tilfælde,  

 dvs. i forbindelse med offentlige møder, forsamlinger, optog eller  

 lignende.
Forbudet mod besiddelse omfatter også personer, der  

 færdes alene, hvis det må lægges til grund, at de  

 pågældende er på vej til et offentligt møde,  

 forsamling, optog eller lignende.
Besiddelsesforbudet er begrænset til genstande, der  

 må anses for bestemt til maskering.
Dette forbud vil navnlig  

 have praktisk betydning i forhold til genstande, der ved normal brug  

 indebærer en hel eller delvis tildækning af ansigtet, som f.eks.  

 masker, kunstige fuldskæg og såkaldte hjelmhuer.
Ved besiddelse  

 af sædvanlige beklædningsgenstande som f.eks.  

 halstørklæder og almindelige hætter på  

 trøjer, der kan bruges til at tildække ansigtet - men som typisk  

 ikke bliver det - vil der normalt ikke være bevismæssigt grundlag  

 for at antage, at sådanne sædvanlige beklædningsgenstande  

 er bestemt til maskering.
I disse tilfælde vil der derfor i  

 almindelighed først kunne gribes ind, hvis de pågældende  

 personer faktisk anvender beklædningsgenstandene til tildækning  

 af ansigtet.
Tilhører de pågældende personer en  

 gruppering, der ved tidligere lejligheder har anvendt  

 halstørklæder eller trøjehætter til at skjule  

 identiteten med, vil der dog efter omstændighederne kunne være  

 holdepunkter for at antage, at beklædningsgenstandene er bestemt til  

 tildækning af ansigtet, selv om de endnu ikke er anvendt på denne  

 måde.
 Forbudene mod maskering og mod besiddelse af genstande  

 bestemt til maskering omfatter ikke tildækning af ansigtet, der  

 foretages for at beskytte mod vejrliget, eller som tjener andet  

 anerkendelsesværdigt formål.
Personer, der bærer eller medbringer  

 halstørklæde, hue eller andre beklædningsgenstande til  

 beskyttelse mod kulde, vil således ikke være omfattet af  

 maskeringsforbudet, hvis det efter omstændighederne - navnlig  

 årstiden og vejrforholdene - må anses for sædvanlig og  

 rimelig påklædning.
Dette gælder, selv om der efter  

 omstændighederne består en abstrakt risiko for, at den  

 identitetssløring, som påklædningen indebærer, vil  

 kunne fremme forstyrrelse af den offentlige ro og orden.
På samme måde omfatter maskeringsforbudet  

 f.eks. som udgangspunkt ikke maskering (herunder navnlig bemaling) af  

 ansigtet under karneval, fastelavnsoptog og sportsbegivenheder (»roligans«)  

 samt tildækning af ansigtet af religiøse grunde.
Er der tale om  

 et optog af motorcyklister, vil det selvsagt ikke være i strid med det  

 foreslåede maskeringsforbud, hvis deltagerne under kørslen er  

 iført den lovpåbudte styrthjelm.
Det vil derimod normalt ikke være  

 tilstrækkeligt til at anse en maskering for anerkendelsesværdig,  

 at maskeringen angives at være anvendt for at undgå  

 »registrering« hos myndigheder eller hos rivaliserende grupperinger.
En  

 maskering kan dog efter omstændighederne være  

 anerkendelsesværdig, hvis der f.eks. er tale om flygtninge, der  

 demonstrerer mod brutale magthavere i hjemlandet, og hvor  

 identitetssløring anvendes for at beskytte mod forfølgelse,  

 repressalier eller lignende.
Det forudsættes at indgå som et  

 væsentligt element i vurderingen af, om en maskering tjener et  

 anerkendelsesværdigt formål, at mødet, forsamlingen,  

 optoget mv. afvikles fredeligt.
Udvikler begivenhederne sig således til  

 uroligheder eller optøjer, kan maskering - uanset det oprindelige  

 formål - som altovervejende hovedregel ikke længere anses for  

 anerkendelsesværdig.
Dette gælder også tildækning af  

 ansigtet for at beskytte mod vejrliget.
De pågældende må  

 derfor i denne situation enten forlade stedet eller fjerne maskeringen for at  

 undgå strafansvar.
Det vil i sådanne situationer være naturligt,  

 at politiet - f.eks. i forbindelse med opløsning af demonstrationen  

 ved anvendelse af opløsningsformularen (omtalt under pkt. 3.3.  

 ovenfor) - tilkendegiver over for forsamlingen, at det ikke længere  

 anses for anerkendelsesværdigt at være maskeret.
Det er dog efter  

 forslaget ikke en betingelse for strafansvar, at sådan meddelelse er  

 givet, eller - hvis den er givet - at den er blevet opfattet af de  

 maskerede.
Det forudsættes i øvrigt, at politiet kan  

 vælge at undlade at håndhæve eller udsætte  

 håndhævelsen af maskeringsforbudet, hvis det under de konkrete  

 omstændigheder skønnes uhensigtsmæssigt at  

 håndhæve forbudet, herunder af polititaktiske grunde.
Det vil  

 f.eks. kunne være tilfældet, hvor der er en sådan kontrol  

 over en demonstration, at man ikke bør risikere de (ekstra)  

 konfrontationer, som en håndhævelse vil kunne medføre,  

 eller hvor en håndhævelse vil kunne bringe udenforstående i  

 fare.
Hvis politiet i et konkret tilfælde gennem et længere  

 tidsrum har undladt at skride ind over for maskering i strid med  

 maskeringsforbudet, bør politiet indskærpe forbudet over for  

 forsamlingen, inden der i givet fald gribes ind.
På samme måde  

 som ovenfor er det dog efter forslaget ikke en betingelse for strafansvar, at  

 sådan meddelelse er givet, eller - hvis den er givet - at den er blevet  

 opfattet af de maskerede.
 Der henvises i øvrigt til bemærkningerne til  

 lovforslagets § 1.
6.2. Subjektive krav Den foreslåede bestemmelse omfatter kun  

 forsætlige forhold, jf. straffelovens § 19.
Kravet om forsæt indebærer efter almindelige  

 strafferetlige principper, at den tiltalte skal have haft forståelse  

 for de faktiske omstændigheder, dvs. at der er tale om et møde,  

 forsamling, optog eller lignende, og at den pågældende anvender  

 en påklædning mv., der er egnet til at hindre identifikation.
Det  

 er uden betydning, om den pågældende har til hensigt at deltage i  

 uroligheder.
For så vidt angår forbudet mod besiddelse af  

 genstande bestemt til maskering indebærer kravet om forsæt, at  

 den tiltalte skal have haft forståelse for de faktiske  

 omstændigheder, der fører til, at de medbragte genstande ud fra  

 en retlig (objektiv) vurdering må anses for bestemt til maskering under  

 de i bestemmelsen anførte omstændigheder.
Det kræves ikke,  

 at den tiltalte havde til hensigt at anvende de medbragte genstande til  

 maskering eller anså dette for overvejende sandsynligt.
Bestemmelsen  

 omfatter således også den situation, hvor den  

 pågældende medbringer de nævnte genstande, men hvor  

 beslutningen om at maskere sig først tænkes endeligt truffet,  

 hvis det f.eks. viser sig, at der opstår uroligheder eller  

 konfrontationer med politiet.
Med hensyn til besiddelse af sædvanlige  

 beklædningsgenstande, der er egnet til maskering, men som ikke  

 nødvendigvis er bestemt hertil, henvises til det ovenfor under pkt.  

 6.1. anførte.
På samme måde udelukker det ikke forsæt  

 (og strafansvar), hvis den tiltalte fejlagtigt anså maskeringen for  

 omfattet af undtagelsen vedrørende maskering, der tjener et  

 anerkendelsesværdigt formål.
Hvis der er tale om en undskyldelig  

 retsvildfarelse, kan der dog eventuelt blive tale om strafnedsættelse  

 eller strafbortfald efter straffelovens § 84, stk. 1, nr. 3, og  

 stk. 2.
6.3. Forsøg og medvirken Straffelovens almindelige regler om forsøg og  

 medvirken gælder også for det foreslåede  

 maskeringsforbud.
 Der vil således efter omstændighederne kunne  

 straffes for forsøg på overtrædelse af maskeringsforbudet  

 ved besiddelse af et større lager af masker, hætter eller  

 lignende, selv om der ikke er tale om besiddelse på offentligt sted,  

 sml. den foreslåede bestemmelse i § 134 b, stk. 2. Dette  

 forudsætter dog, at det kan bevises, at der er forsæt til  

 anvendelse af disse genstande under omstændigheder omfattet af  

 maskeringsforbudet.
Der vil endvidere efter omstændighederne kunne  

 straffes for medvirken, hvis en person forsyner deltagere i en demonstration  

 mv. med beklædningsgenstande eller lignende til maskering, eller hvis  

 en person tilskynder andre deltagere i demonstrationen til at være  

 maskeret eller medbringe genstande bestemt til maskering.
Derimod vil den  

 blotte deltagelse i en demonstration, hvor andre deltagere er maskeret ikke i  

 sig selv være strafbar medvirken.
6.4. Strafferamme og strafniveau Det foreslås, at overtrædelse af  

 maskeringsforbudet på samme måde som overtrædelse af  

 straffelovens § 134 a (om deltagelse i slagsmål eller anden grov  

 forstyrrelse af ro og orden på offentligt sted) straffes med  

 bøde, hæfte eller fængsel indtil 6 måneder.
Det forudsættes, at en overtrædelse af  

 maskeringsforbudet i førstegangstilfælde som udgangspunkt  

 straffes med en bøde på 1.000 kr., hvis der ikke konkret er sket  

 forstyrrelse af den offentlige ro og orden.
Har overtrædelsen omvendt  

 fundet sted under uroligheder eller optøjer, bør dette anses  

 som en skærpende omstændighed, der som udgangspunkt fører  

 til idømmelse af en kortere, ubetinget frihedsstraf.
 De angivne strafniveauer er vejledende og kan fraviges af  

 domstolene i op- eller nedadgående retning, hvis der i den konkrete sag  

 foreligger formildende eller skærpende omstændigheder.
Hvis overtrædelsen af maskeringsforbudet har fundet  

 sted under uroligheder eller optøjer, vil der ofte være grundlag  

 for også at straffe for overtrædelse af en eller flere af de  

 bestemmelser, der er omtalt under pkt. 3.2. om forbrydelser mod den  

 offentlige orden.
Det forudsættes herved, at overtrædelse af  

 maskeringsforbudet straffes i sammenstød med de nævnte  

 bestemmelser, dvs. der skal straffes efter alle de overtrådte  

 bestemmelser.
7. Forholdet til grundloven og den europæiske  

 menneskerettighedskonvention 7.1. Efter grundlovens § 79 har borgerne ret til  

 uden forudgående tilladelse at samle sig ubevæbnede.
Forsamlinger  

 under åben himmel kan forbydes, når der af dem kan befrygtes fare  

 for den offentlige fred.
Der henvises til pkt. 3.3. ovenfor, hvor  

 bestemmelsen er omtalt.
Om rækkevidden af grundlovens § 79 kan  

 endvidere henvises til Justitsministeriets notat af 7. januar 1976, der er  

 optrykt som bilag til betænkning nr. 759/1976 om visse strafferetlige  

 og civilretlige spørgsmål i forbindelse med  

 arbejdskonflikter.
Som anført under pkt. 3.3. er det ikke enhver  

 menneskemængde, der har karakter af en forsamling i grundlovens  

 forstand.
Ved en forsamling forstås i almindelighed den samtidige  

 tilstedeværelse af en flerhed af mennesker i et fælles  

 øjemed (befordre en meningstilkendegivelse) og under en vis ledelse.  

 Da det foreslåede maskeringsforbud også gælder for  

 personer, der deltager i sådanne forsamlinger, kan der rejses  

 spørgsmål om, hvorvidt maskeringsforbudet er foreneligt med  

 grundlovens beskyttelse af forsamlingsfriheden.
I den statsretlige teori er det almindeligt antaget, at  

 grundlovens § 79 ikke er til hinder for, at lovgivningsmagten  

 fastsætter regler, der specielt tager sigte på, hvad der  

 foretages i en forsamling.
Når bortses fra indgreb rettet specielt mod  

 ytringsfriheden i forsamlinger, udelukker grundloven ikke materielle  

 begrænsninger i forsamlingsvirksomheden, herunder med hensyn til  

 hvilken adfærd der lovligt kan udvises af forsamlingsdeltagerne, jf.  

 Justitsministeriets ovennævnte notat af 7. januar 1976  

 (betænkning nr. 759/1976, s. 52). I Højesterets dom af 16.  

 august 1999 om den såkaldte rockerlov (lov nr. 907 af 15. oktober 1996  

 om forbud mod ophold i bestemte ejendomme) jf.
Ugeskrift for  

 Retsvæsen 1999, s. 1798, udtalte Højesteret bl.a., at  

 bestemmelsen i grundlovens § 79 ikke hindrer, at der ved lov  

 fastsættes regler, som - uden at være rettet mod en forsamlings  

 meningstilkendegivelser - begrænser forsamlingsfriheden, når  

 dette sker til beskyttelse af andre væsentlige interesser, herunder  

 andres liv og velfærd.
Det foreslåede maskeringsforbud indebærer ikke  

 et forbud mod at forsamle sig.
Forbudet retter sig således ikke  

 mod forsamlingen som sådan, men alene mod den adfærd, der lovligt  

 kan udvises i en forsamling.
Som anført ovenfor antages grundlovens § 79  

 imidlertid også at være til hinder for begrænsninger  

 af den materielle forsamlingsfrihed, der er rettet mod adgangen til at  

 fremkomme med meningstilkendegivelser og meddele oplysninger specielt i  

 forsamlinger.
Det gælder også, selv om der ikke er tale om et  

 egentligt forbud mod forsamlingen.
Hertil bemærkes, at maskeringsforbudet ikke hindrer,  

 at ytringer (meninger, holdninger mv.) kan fremføres i en forsamling.  

 Forbudet retter sig således ikke mod indholdet af ytringer.
Det  

 sætter alene grænser for måden, hvorpå  

 ytringer lovligt kan udtrykkes.
I det omfang en maskering i sig selv anses for en  

 meningstilkendegivelse, bemærkes endvidere, at det foreslåede  

 maskeringsforbud ikke omfatter tildækning af ansigtet, der tjener et  

 anerkendelsesværdigt formål, jf. § 134 b, stk. 3, og  

 ovenfor under pkt. 6. Har brug af maskering i den givne sammenhæng  

 karakter af en meningstilkendegivelse, som grundlovens § 79  

 værner, vil forholdet således falde uden for det strafbare  

 område.
Er der derimod tale om et omgåelsestilfælde, hvor  

 maskeringen - selv om den for så vidt efter sin udformning mv. kan  

 siges at repræsentere en meningstilkendegivelse - i den konkrete  

 situation reelt anvendes som dække for kriminalitet, vil forholdet  

 være omfattet af forbudet.
 På baggrund af det anførte er det  

 sammenfattende Justitsministeriets opfattelse, at det foreslåede  

 maskeringsforbud, der er begrundet i hensynet til at undgå uroligheder,  

 ikke er i strid med grundlovens § 79 - heller ikke med den  

 ytringsfrihed, der ligger bag beskyttelsen af forsamlingsfriheden.
7.2. Med hensyn til forholdet til den  

 europæiske menneskerettighedskonvention bemærkes, at  

 håndhævelse af et maskeringsforbud efter omstændighederne  

 kan udgøre et indgreb i en ret, der er beskyttet efter konventionens  

 artikel 10 om ytringsfrihed eller artikel 11 om forsamlingsfrihed.
Der  

 foreligger ikke afgørelser fra Den Europæiske  

 Menneskerettighedsdomstol, som vedrører spørgsmålet om  

 maskeringsforbud.
Der kan være tilfælde, hvor det at  

 optræde maskeret er udtryk for en ytring, der er beskyttet af  

 konventionen, og hvor denne ytring, hvis den f.eks. fremsættes som led  

 i en fredelig demonstration, også vil nyde beskyttelse efter reglerne  

 om forsamlingsfrihed.
I en sag om skoleuniformer (klagesag 11674/85, Stevens  

 mod UK, afg. af 3. marts 1986, DR nr. 46 s. 245) har den tidligere  

 Menneskerettighedskommission således udtalt, at retten til  

 ytringsfrihed kan omfatte en ret for en person til at udtrykke sine ideer  

 gennem sin påklædning.
For begge bestemmelser gælder, at et indgreb, for at  

 være foreneligt med konventionen, skal være »foreskrevet ved  

 lov«.
Heri ligger et krav om, at indgrebet skal have hjemmel i national ret,  

 og at hjemmelsgrundlaget lever op til de kvalitative krav, der følger  

 af Domstolens praksis, herunder kravet om forudsigelighed og klarhed.
Dette  

 indebærer efter praksis, at borgerne skal have mulighed for, om  

 nødvendigt med passende juridisk rådgivning, at forudsige med en  

 rimelig grad af sikkerhed, hvilke følger en given handling vil kunne  

 få.
Justitsministeriet vurderer, at den foreslåede bestemmelse  

 opfylder konventionens legalitetskrav.
Herudover er det et krav, at en håndhævelse af  

 maskeringsforbudet sker af hensyn til en række særligt opregnede  

 anerkendelsesværdige formål, herunder hensynet til den  

 »offentlige tryghed« og til at »forebygge uro eller forbrydelse«.
Hensynet  

 til at forhindre uroligheder og bekæmpe kriminalitet kan således  

 retfærdiggøre et indgreb i retten til ytrings- og  

 forsamlingsfriheden.
Endelig er det et krav, at håndhævelsen af et  

 maskeringsforbud i det enkelte tilfælde er »nødvendig i et  

 demokratisk samfund«.
Heri ligger et krav om, at der skal være et  

 »presserende socialt behov« for indgrebet, og at indgrebet er proportionalt i  

 forhold til det eller de forfulgte anerkendelsesværdige formål,  

 ligesom de nationale myndigheders begrundelser for indgrebet skal være  

 relevante og tilstrækkelige.
Ved vurderingen af, om det er »nødvendigt« at  

 gøre et indgreb i retten til ytringsfrihed, har staten efter  

 Domstolens praksis en vis skønsmargin.
Denne skønsmargin  

 omfatter efter praksis navnlig valget af de - rimelige og passende -  

 foranstaltninger, der skal bringes i anvendelse af myndighederne for at  

 sikre, at en lovlig demonstration kan gennemføres fredeligt (se f.eks.  

 Chorherr mod Østrig, dom af 25. august 1993, Serie A nr. 266-B,  

 præmis 32, og Steel m.fl. mod UK, dom af 23. september 1998, Reports  

 1998-VII, s. 2719, præmis 101). Staten har således en vis  

 skønsmargin ved vurdering af, om og hvorledes der skal gribes ind for  

 at sikre, at forsamlinger og demonstrationer kan gennemføres på  

 fredelig vis.
Dette omfatter efter Justitsministeriets opfattelse også  

 vurderingen af, at det er nødvendigt at indføre et  

 maskeringsforbud.
Som det fremgår, er indførelsen af et  

 maskeringsforbud begrundet i ønsket om at modvirke den  

 identitetsslørende maskering, der i praksis har vist sig at være  

 egnet til at fremme forstyrrelse af den offentlige ro og orden og at  

 øge risikoen for uroligheder med omfattende vold og  

 hærværk.
Efter Justitsministeriets opfattelse kan de nævnte  

 hensyn generelt retfærdiggøre et maskeringsforbud.
 Hvorvidt det også vil være foreneligt med  

 konventionen at håndhæve et maskeringsforbud i det konkrete  

 tilfælde vil bero på helhedsvurdering af den enkelte sag.
 Afvejningen af, om det i forhold til konventionen vil  

 være berettiget at håndhæve maskeringsforbudet i det  

 konkrete tilfælde, må efter Justitsministeriets opfattelse  

 antages at være sammenfaldende med afvejningen af, om maskeringen  

 tjener et anerkendelsesværdigt formål, jf. den foreslåede  

 bestemmelse i straffelovens § 134 b, stk. 3, og  

 bemærkningerne hertil.
 Dette indebærer i praksis, at hensynet til ytrings-  

 og forsamlingsfriheden skal inddrages ved vurderingen af, om en  

 tildækning af ansigtet tjener et anerkendelsesværdigt  

 formål.
 Lovforslaget kan på den baggrund ikke antages at  

 være i strid med den europæiske menneskerettighedskonvention.
 8. Lovforslagets økonomiske og administrative konsekvenser  

 mv.
 Lovforslaget skønnes ikke at have økonomiske  

 eller administrative konsekvenser for det offentlige af betydning.
Lovforslaget har ikke økonomiske eller  

 administrative konsekvenser for erhvervslivet.
Lovforslaget har ingen  

 miljømæssige konsekvenser og indeholder ikke EU-retlige  

 aspekter.
Positive konsekvenser/   

 mindre udgifter Negative konsekvenser/   

 merudgifter Økonomiske konsekvenser for stat, kommuner og  

 amtskommuner Ingen Ingen af betydning Administrative konsekvenser for stat, kommuner og  

 amtskommuner Ingen Ingen af betydning Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Ingen EU-retlige aspekter 9. Hørte myndigheder mv.
 Lovforslaget er sendt til høring hos:
 Præsidenterne for Østre og Vestre Landsret,  

 Københavns Byret samt retterne i Århus, Odense, Ålborg og  

 Roskilde, Den Danske Dommerforening, Dommerfuldmægtigforeningen,  

 Rigsadvokaten, Rigspolitichefen, Politidirektøren i København,  

 Foreningen af Politimestre i Danmark, Politifuldmægtigforeningen,  

 Politiforbundet i Danmark, Advokatrådet, Det Danske Center for  

 Menneskerettigheder og Nævnet for Etnisk Ligestilling.
Bemærkninger til lovforslagets enkelte  

 bestemmelser Til § 1 Den foreslåede bestemmelse indebærer, at det  

 gøres strafbart at færdes med en identitetsslørende  

 maskering i forbindelse med offentlige møder, forsamlinger, optog mv.  

 Endvidere gøres det strafbart på offentligt sted at være i  

 besiddelse af genstande bestemt til en sådan maskering.
Forbudet  

 gælder ikke tildækning af ansigtet, der foretages for at beskytte  

 mod vejrliget, eller som tjener andet anerkendelsesværdigt  

 formål.
Ad stk. 1 Bestemmelsen omfatter enhver form for (hel eller delvis)  

tildækning af ansigtet, uanset på hvilken måde dette  

 sker.
Ud over de i bestemmelsen udtrykkeligt opregnede genstande til  

 maskering (hætte, maske eller bemaling) kan f.eks. nævnes  

 solbriller, eventuelt kombineret med tørklæder, og styrthjelme.  

 Ved »ansigtet« forstås i overensstemmelse med sædvanlig sprogbrug  

 den del af hovedet, der afgrænses af pande, hage og ørene.
En (delvis) tildækning af ansigtet er ikke omfattet  

 af forbudet, hvis tildækningen ikke er egnet til at hindre  

 identifikation.
Dette kan navnlig tænkes ved bemaling af en mindre del  

 af ansigtet.
Det er alene maskering på »offentligt sted«,  

 der er omfattet af bestemmelsen.
Dette begreb svarer i det væsentlige  

 til den stedlige afgrænsning af reglen i normalpolitivedtægtens  

 § 3 (»veje eller andre steder, hvortil der er almindelig adgang«).
 Ifølge normalpolitivedtægten omfatter det  

 sidstnævnte led f.eks. »jernbane- og rutebilstationer, butikker og  

 offentlige kontorer, forlystelsessteder, badeanstalter,  

 nødtørftsanstalter og befordringsmidler, herunder hyrevogne«.  

 Ved »veje« forstås »enhver offentlig eller privat gade, vej, plads,  

 bro, tunnel, passage, sti, trappe eller andet lignende areal, der benyttes  

 til almindelig færdsel af en eller flere færdselsarter«.
 Også indendørs lokaler, hvortil der er  

 almindelig adgang under det pågældende møde mv.,  

 forudsættes omfattet af bestemmelsen.
Den foreslåede bestemmelse forudsættes  

 ligeledes at omfatte privatbiler, herunder private busser, i det omfang,  

 bilen befinder sig på offentligt sted.
Dette vil navnlig have praktisk  

 betydning i relation til det foreslåede stk. 2 om besiddelse af  

 genstande bestemt til maskering.
Det kræves endvidere, at den maskerede færdes  

»i forbindelse med møder, forsamlinger, optog eller lignende«.  

 Det er efter formuleringen tilstrækkeligt, at den maskerede person  

 færdes i forbindelse med sådanne offentlige begivenheder eller  

 arrangementer.
Det er uden betydning, om andre deltagere eller  

 tilstedeværende også er maskerede.
Det er ligeledes uden  

 betydning, om den maskerede kan anses for deltager i mødet,  

 forsamlingen eller optoget.
Udtrykket »i forbindelse med« omfatter også  

 personer, der blot er til stede på eller ved det sted, hvor  

 mødet mv. finder sted.
Bestemmelsen omfatter - ud over møder, forsamlinger  

 og optog - enhver sammenstimlen af en flerhed af personer, herunder f.eks.  

 opløb.
Både den planlagte og den spontane sammenstimlen er  

 omfattet.
Det er således uden betydning, om de pågældende  

 kender hinanden i forvejen, eller om der er tale om en på forhånd  

 arrangeret fælles begivenhed.
Ad stk. 2 Bestemmelsen kriminaliserer visse forberedelseshandlinger  

 i form af besiddelse på offentligt sted af genstande bestemt til  

 maskering, jf. nærmere pkt. 6.1. og 6.2. i de almindelige  

 bemærkninger.
Forbudet mod at besidde genstande til brug for  

 identitetsslørende maskering gælder ikke kun i umiddelbar  

 tidsmæssig eller geografisk nærhed af allerede opståede  

 uroligheder, men også på tidspunkter og steder, hvor der (endnu)  

 ikke har fundet uroligheder sted.
Derimod omfatter forbudet ikke direkte  

 besiddelse af de nævnte genstande, efter at den  

 pågældende person har forladt stedet.
I en række af disse  

 tilfælde vil der dog formentlig være en sådan  

 tidsmæssig, geografisk eller anden tilknytning til urolighederne, at  

 det kan lægges til grund, at den pågældende har været  

 på urostedet iført eller medbringende maskering.
Som det fremgår ovenfor vedrørende  

 stk. 1, omfatter begrebet »offentligt sted« bl.a. befordringsmidler,  

 herunder privatbiler.
Den foreslåede bestemmelse indebærer  

 derfor, at politiet får mulighed for at ransage biler og busser mv.  

 på vej til demonstrationer eller andre offentlige forsamlinger på  

 grundlag af mistanke om besiddelse af maskeringsgenstande, forudsat  

 retsplejelovens betingelser i øvrigt er opfyldt.
Ad stk. 3 Bestemmelsen fastslår, at hverken forbudet mod at  

 færdes maskeret på offentligt sted eller forbudet mod at besidde  

 genstande bestemt til maskering omfatter (besiddelse af genstande til)  

 tildækning af ansigtet, der foretages for at beskytte mod vejrliget,  

 eller som tjener andet anerkendelsesværdigt formål, jf.  

 nærmere pkt. 6.1. og 6.2. i de almindelige bemærkninger.
Undtagelsen kan have forskellig rækkevidde i forhold  

 til henholdsvis stk. 1. og stk. 2. Eksempelvis vil det klart  

 være anerkendelsesværdigt at bære styrthjelm, selv om man -  

 på motorcykel eller knallert - er på vej til en demonstrationen,  

 hvor der er begrundet frygt for forstyrrelse af den offentlige ro og orden.  

 Tilsvarende må det være tilladt at medbringe sin styrthjelm i  

 hånden under en demonstration for at undgå tyveri, hvis den  

 efterlades på det parkerede køretøj.
Derimod er det ikke  

 anerkendelsesværdigt at bære styrthjelmen (dvs. have den  

 på) under demonstrationen - heller ikke under henvisning til, at man  

 ønsker at beskytte sig mod kasteskyts fra eventuelle moddemonstranter  

 mv.
Til § 2 Det foreslås, at loven træder i kraft dagen  

 efter bekendtgørelsen i Lovtidende.
Til § 3 Bestemmelsen indebærer, at loven ikke gælder  

 for Færøerne og Grønland.
Loven kan dog sættes i  

 kraft for Færøerne ved kongelig anordning.
For Grønland  

 gælder en særlig kriminallov, og der er derfor ikke  

 foreslået en hjemmel til at sætte loven i kraft for  

 Grønland.
Bilag KØBENHAVNS POLITI Politigården Politidirektøren 1567 København K Den 15. december 1999 Departementschef Michael Lunn  

 Justitsministeriet Vedlagt fremsendes et notat om maskeringsforbud.
 Notatet er udarbejdet i enighed på et møde,  

 hvori   ud over jeg selv og nogle af mine medarbejdere   deltog formanden for  

 Foreningen af Politimestre i Danmark, politimester Jørgen Ilum,  

 formanden for Politifuldmægtigforeningen, vicepolitimester Henrik  

 Andersen, vicerigspolitichef Erik Justesen, politimester Uffe Kornerup og  

 politimester Roum Svendsen.
 Desuden deltog vicestatsadvokat Jesper Hjortenberg,  

 Rigsadvokaturen, i drøftelserne for så vidt angår notatets  

 juridiske aspekter.
Med venlig hilsen Hanne Bech Hansen 14. december 1999 Notat  

 om  

 maskeringsforbud I.
Indledning Spørgsmålet om indførelse af et  

 maskeringsforbud ved lov har været drøftet adskillige gange de  

 seneste år.
 Drøftelserne har typisk været affødt  

 af konkrete situationer, hvor kriminelle elementer   oftest i ly af  

 demonstrationer og andre manifestationer   har udøvet vold og  

 hærværk i formummet tilstand.
 Dette har for eksempel været tilfældet efter  

 de omfattende uroligheder på Nørrebro den 18. maj 1993 og senest  

 i forbindelse med urolighederne på Nørrebro natten mellem den 7.  

 og 8. november 1999, i Torup ved Randers, i Herlev og på Frederiksberg  

 i løbet af november 1999.
 Formålet med dette notat er at beskrive dels hvordan  

 et maskeringsforbud bør bygges op for at tilgodese politiets  

 muligheder for at forhindre og opklare denne kriminalitet, dels hvordan  

 politiet mener at kunne håndhæve et sådant forbud.
I notatet gennemgås nedenfor under II mere generelt  

 de problemstillinger af dels juridisk dels polititaktisk karakter, som  

 diskussionen rejser.
Under III drøftes disse problemstillinger i  

 relation til hvert enkelt af en række scenarier, hvor kriminelle efter  

 erfaringen udøver vold, hærværk og lignende under  

 dække af maskering af den ene eller den anden art.
Under IV findes en  

 opsummering.
II.
Generelle forhold Når spørgsmålet om et maskeringsforbud  

 skal drøftes, er der en række forhold, der er af særlig  

 betydning og således danner den generelle ramme for diskussionen.
1. I hvilke situationer har maskeringsforbud særlig relevans for  

 politiet? a.
Demonstrationer De demonstrationer, hvor maskeringer typisk forekommer kan  

 både være anmeldte og uanmeldte.
I nogle tilfælde vil stort  

 set alle i demonstrationen være »autonome« eller andre uromagere, og  

 maskeringen vil derfor efter politiets erfaring ofte være næsten  

 total.
I andre situationer   og det er de i praksis hyppigst forekommende  

 vil der i demonstrationen udover de maskerede uromagere befinde sig en  

 større eller mindre gruppe af umaskerede demonstrationsdeltagere.
b.
Uroligheder I en række tilfælde har mere eller mindre  

 voldsomme uroligheder været gennemført af en større  

 gruppe af mennesker spontant eller planlagt.
I disse tilfælde  

 udøves vold, hærværk og andre kriminelle forhold ofte af  

 maskerede gerningsmænd.
Eksempler er tildels begivenhederne den 18. maj  

 1993 på Nørrebro og den 8. november 1999 - også på  

 Nørrebro.
c.
Truende adfærd i forsamlinger Uromageres maskeringer eller forberedelse af maskering ved  

 offentlige debatmøder og i andre offentlige forsamlinger vil kunne  

 virke truende på andre deltagere, der ikke har uromagernes observans  

 samt animere til uroligheder blandt deltagere med samme observans.
d.
Andre situationer Det er almindelig kendt, at andre kriminelle forhold,  

 typisk røverier, udøves af en eller flere gerningsmænd i  

 maskeret tilstand.
Disse forhold falder uden for målsætningen for  

 et maskeringsforbud.
Der vil dog kunne forekomme afgrænsningsproblemer  

 mellem disse situationer og de ovenfor under b. nævnte uroligheder.
Hvilke juridiske muligheder har politiet under den  

 nugældende lovgivning for at imødegå disse  

 situationer? Der er ikke efter den nugældende lovgivning mulighed  

 for at skride ind over for nogen, alene fordi de optræder maskerede  

 eller er forberedt på maskering.
I dette afsnit gennemgås  

 politiets andre muligheder for efter gældende lovgivning at skride ind  

 over for de kriminalitetsformer, der typisk udøves under dække  

 af maskering.
 Som det fremgår af beskrivelsen ovenfor under 1. er  

 et maskeringsforbud som udgangspunkt mest relevant i situationer, hvor  

 gerningsmænd til for eksempel vold eller hærværk  

 udøver de kriminelle forhold under dække af en større  

 menneskemængde, typisk en demonstration eller et opløb, og  

 oftest i forening med andre.
 De muligheder, som politiet under den nuværende  

 lovgivning har såvel med hensyn til en forebyggende indsats som med  

 hensyn til at gøre et strafansvar gældende, skal derfor  

 primært findes i:
a a a a a a a a I de situationer, der her er tale om, har politiet - groft  

 sagt - to hovedopgaver, jævnfør retsplejelovens § 108:
 Den første er at forhindre, at der i  

 forbindelse med demonstrationer og spontane uroligheder udøves vold,  

 hærværk og andre kriminelle forhold.
Den anden er at identificere og  

 strafforfølge gerningsmænd til sådanne kriminelle forhold,  

 såfremt de alligevel finder sted.
For så vidt angår  

 løsningen af denne anden hovedopgave har politiet et godt grundlag i  

 de ovennævnte bestemmelser i den nugældende lovgivning  

 forudsat, at de pågældende kan identificeres.
Den  

 efterfølgende strafforfølgning vil i givet fald ske i henhold  

 til de ovennævnte bestemmelser, der for de flestes vedkommende har  

 så betydelige strafferammer, at et med straf belagt maskeringsforbud  

 ikke vil få selvstændig betydning.
De generelle regler om medvirken og - ikke mindst -  

 straffelovens § 134 a (selv efter den fortolkning, som Højesteret  

 har anlagt i afgørelsen citeret i UfR 1996 s. 639) giver politi og  

 anklagemyndighed god mulighed for at strafforfølge alle uromagere.
For  

 så vidt angår denne problemstilling ligger betydningen af at  

 maskeringsforbud således især i , at det bidrager til netop  

 identificeringen af gerningsmændene til disse kriminelle forhold.
Værdien af et maskeringsforbud viser sig tillige ved  

 løsningen af politiets første hovedopgave, nemlig den  

 præventive, at forhindre at disse uroligheder overhovedet finder sted.  

 I praksis har det vist sig, at især våbenlovens bestemmelser og  

 en antagelse om, at en eller flere personer har forberedt  

 hærværk, jævnfør straffelovens § 291  

 jævnfør § 21, er blevet anvendt som grundlag for at  

 visitere og eventuelt anholde for eksempel deltagere i en demonstration eller  

 personer på vej for at deltage i en demonstration.
Det er imidlertid  

 kun i meget begrænset omfang, at det fornødne mistankegrundlag  

 vil være til stede.
Da vold, hærværk og andre kriminelle forhold  

 under demonstrationer og i forbindelse med optøjer typisk - og i  

 stigende grad - udøves af personer, der er maskerede, vil et  

 maskeringsforbud give politiet en betydelig forbedret mulighed for ved en  

 præventiv indsats at forhindre disse kriminelle forhold.
Dette er  

 nærmere beskrevet nedenfor under III.
Et maskeringsforbud må  

 forventes tillige at have en præventiv virkning, idet det må  

 antages at afholde nogle   typisk fra uromagernes kreds af »medløbere«  

 - fra at deltage i optøjer og demonstrationer, der må forventes  

 at udvikle sig til vold og hærværk.
3. Hvilke overvejelser bør der gøres om omfanget for og  

 opbygningen af et maskeringsforbud? Det er af afgørende betydning for politiets  

 mulighed for at håndhæve et maskeringsforbud, at et sådant  

 forbud udstrækkes til alle former for maskering, der kan være  

 anvendelig for de ovenfor nævnte gerningsmænd til vold,  

 hærværk mv.
Maskeringsforbudet bør derfor omfatte alle  

 former for sløring af identiteten, herunder anvendelse af hætter  

 og andre tekstiler, masker, bemaling og påklædning, der ikke  

 tjener demonstrationens formål, men som alene anvendes af  

 sløringsmæssige grunde.
 Af hensyn til politiets muligheder for i det hele taget at  

 kunne kontrollere demonstrationer af denne karakter eller overtage kontrollen  

 med et område, hvor opløb finder sted, er det af stor betydning,  

 at den blotte besiddelse af materialer eller beklædning, der i den  

 givne situation er egnet til maskering og dermed sløring af  

 deltagernes identitet, er omfattet af forbudet.
 I det omfang, der er behov for at begrænse denne  

 både i begreb og tid meget vide beskrivelse af et maskeringsforbud,  

 bør det ske ved i lovteksten   eller i bemærkningerne til  

 lovforslaget   udtrykkeligt at undtage »formumning med et  

 anerkendelsesværdigt formål«.
Maskeringsforbudet bør kun håndhæves  

 efter politiets bestemmelse og håndhævelsen bero på et  

 konkret skøn, hvori indgår demonstrationens formål,  

 deltagerkredsen, tidligere erfaringer med tilsvarende demonstrationer,  

 maskering og aktuel stemning blandt deltagerne.
Dette indebærer, at  

 politiet kan undlade at håndhæve forbudet eller udsætte  

 håndhævelsen, til det polititaktisk er belejligt at gribe  

 ind.
En håndhævelse af forbud mod maskering  

 bør så vidt muligt af politiet indskærpes over for de  

 pågældende deltagere.
Det kan både ske i forbindelse med  

 anmeldelse af demonstrationen, ved påbegyndelsen af demonstrationen og  

 når situationen i øvrigt tilsiger det.
 Som det vil fremgå af fremstillingen nedenfor under  

 III, er det af stor betydning for politiets håndhævelse af et  

 maskeringsforbud, at der i det fornødne omfang kan ske visitation af  

 personer, der mistænkes for overtrædelse af forbudet.  

 Opmærksomheden henledes derfor på. at en visitation efter  

 bestemmelsen i retsplejelovens § 792 a kræver at den eller de  

 pågældende sigtes (her typisk for overtrædelse af  

 maskeringsforbudet), medmindre visitation kan finde sted efter reglerne om  

 visitation af ikke-sigtede, jævnfør retsplejelovens § 792  

 d, stk. 2, eller der skabes en særskilt hjemmel til visitation i  

 sager om overtrædelse af maskeringsforbud, for eksempel ad modum  

 retsplejelovens § 792 d, stk. 4, sidste led.
4. De polititaktiske indsatsmuligheder i tilfælde af  

 indførelsen af et maskeringsforbud Politiets indsatsmuligheder med baggrund i et  

 maskeringsforbud afhænger dels af maskeringsforbudets nærmere  

 udformning og afgrænsning dels af den konkret foreliggende  

 situation.
De situationer, hvor et maskeringsforbud har relevans, og  

 som er beskrevet ovenfor under II.1., vil rent polititaktisk skulle gribes an  

 på forskellige måder.
Tager man udgangspunkt i disse  

 polititaktiske metoder, der beskrives nærmere nedenfor under III, kan  

 de i praksis forekommende situationer, hvor politiet vil skulle  

 håndhæve et maskeringsforbud, deles op i 3 hovedgrupper:
 Den første situation, hvor uromagerne  

 maskerede eller forberedte på maskering ankommer i bus, bil eller med  

 tog til et forud bestemt demonstrationsområde (som det for eksempel var  

 tilfældet for nylig ved optøjerne i Torup i Randers  

 politikreds), den anden situation, hvor deltagerne anmeldt eller  

 spontant iværksætter en demonstration og endelig den  

 tredje, hvor uroligheder med omfattende vold og hærværk  

 pludseligt opstår.
III.
Gennemgang af en række konkrete situationer, hvor et  

 maskeringsforbud er af betydning for politiets indsats Her drøftes i relation til en række konkrete  

 situationer, hvilke juridiske muligheder politiet efter den nugældende  

 lovgivning har for at skride ind, hvilken betydning et maskeringsforbud   og  

 dets nærmere udformning   vil få for politiets indsatsmuligheder  

 og endelig nogle polititaktiske overvejelser om disse indsatsmuligheder.
 Fremstillingen her er som tidligere nævnt af  

 praktiske grunde struktureret i tre hovedgrupper ud fra de polititaktiske  

 indsatsmuligheder, som disse hver især frembyder.
Hovedgruppe 1 Den første situation, hvor uromagerne ankommer i  

 bus, i biler eller med tog maskerede eller forberedte på maskering til  

 et forud bestemt område, kan løses gennem politiets almindelige  

 informationsindhentning, overvågning af bussen mv. og standsning med  

 indsats på et sted, der ud fra en taktisk vurdering af terrænet  

 skønnes hensigtsmæssigt.
Politiets mulighed for at skride ind efter den nugældende  

 lovgivning I de omhandlede situationer vil det informationsgrundlag,  

 der gør, at man er opmærksom på den systematiske  

 tilstrømning af demonstranter eller uromagere ofte - men bestemt ikke  

 altid - indeholde sådanne oplysninger, at mistankegrundlaget for en  

 visitation af hele gruppen for våben eller  

 hærværksredskaber er til stede.
Findes der så våben  

 eller hærværksredskaber, kan de beslaglægges og de  

 pågældende besiddere af våben eller redskaber kan efter  

 omstændighederne anholdes og en eventuel demonstration opløses.  

 Et sådant grundlag er som nævnt bestemt ikke altid til stede - og  

 det vil i givet fald heller ikke forhindre andre i gruppen i - maskeret - at  

 øve vold eller hærværk.
Betydning af et maskeringsforbud i disse situationer Et maskeringsforbud vil i disse situationer betyde, at  

 politiet, når en gruppe på vej til en demonstration eller  

 planlagte optøjer standses, kan visitere de pågældende  

 efter genstande omfattet af maskeringsforbudet, såfremt det  

 fornødne mistankegrundlag er til stede.
Disse genstande vil så  

 kunne beslaglægges, og de pågældende kan efter  

 omstændighederne anholdes og den planlagte demonstration  

 opløses.
Skulle andre end de anholdte fra gruppen alligevel  

 gennemføre demonstrationen eller optøjerne, vil de kun  

 vanskeligt kunne maskere sig, og gør de det alligevel, vil de straks  

 kunne anholdes alene af den grund.
Da det bliver særdeles svært  

 at formumme sig i disse situationer, vil eventuelle volds- og  

 hærværksforhold skulle udøves »med åben pande«.  

 Dette vil dels have en præventiv effekt dels gøre  

 strafforfølgningen af eventuelle gerningsmænd lettere.
Ikke mindst i denne situation er det af betydning, at et  

 maskeringsforbud formuleres så bredt, som det er skitseret ovenfor  

 under II.3. Det er imidlertid åbenbart, at netop den her beskrevne  

 situation, hvor politiet griber ind på »forsøgsstadiet« i  

 relation til en overtrædelse af et maskeringsforbud, vil kunne  

 medføre en række afgrænsningsproblemer, typisk i forhold  

 til almindelige beklædningsgenstande som tørklæder.
Her  

 må først politiet senere domstolene så - som i mange andre  

 situationer - udøve et skøn ud fra loven og dens forarbejder  

 mv.
Særlige polititaktiske overvejelser Den praktiske politimæssige håndtering af  

 disse situationer frembyder ud over de netop nævnte vanskelige  

 skøn ikke andre problemer end rent ressourcemæssige.
Hovedgruppe 2 Den anden situation, hvor uromagere deltager i anmeldte  

 eller uanmeldte demonstrationer, er efter politiets erfaring ofte  

 præget af, at der uden om demonstrationstoget går et antal  

 personer, der har styrthjelm på, og som bærer på  

 transparenter.
I nogle situationer har det vist sig, at transparenterne  

 dækker over stiger, der er velegnede til at forhindre politiet i at  

 trænge ind i gruppen af demonstrerende, hvis én demonstrant i  

 mængden skal anholdes for eksempel for stenkast mod politiet.
Til  

 stigerne kan ofte være fastgjort stokke, som er skjult af  

 transparenterne, men som umiddelbart er til at tage frem, hvis det  

 måtte skønnes nødvendigt.
Demonstrationens kerne  

 består af hætteklædte uromagere.
Desuden deltager som  

 oftest et større eller mindre antal umaskerede andre  

 demonstranter.
 Ved enkelte sådanne demonstrationer er det set, at  

 de maskerede uromagere tillige er bevæbnet med køller og  

 stokke.
Politiets mulighed for at skride ind efter den nugældende  

 lovgivning Politiets muligheder efter den nugældende lovgivning  

 svarer i disse situationer stort set til det, der er beskrevet ovenfor under  

 hovedgruppe I, det vil sige indskriden efter mistanke for overtrædelse  

 af våbenloven mv.
Politiets indskriden i denne situation, vil dog ofte  

 i praksis være vanskeligere end i situationen ovenfor under hovedgruppe  

 I.
Dette skyldes dels at demonstrationen her er »etableret« og i gang, dels  

 at der ofte findes en blanding af uromagere og fredelige demonstranter i  

 demonstrationen.
Såfremt deltagerne i en sådan demonstration  

 udøver vold, hærværk og lignende, kan de  

 pågældende og eventuelle medvirkende anholdes og demonstrationen  

 eventuelt opløses.
Anholdelse af gerningsmænd såvel  

 »på friske spor« som efterfølgende vanskeliggøres i  

 betydelig grad af den stadigt mere udbredte brug af maskering.
Betydning af et maskeringsforbud i disse situationer Politiet vil på samme måde, som det er  

 beskrevet under hovedgruppe 1, når det fornødne mistankegrundlag  

 er til stede, kunne foretage visitationer og anholdelser for  

 overtrædelse af maskeringsforbudet.
Anlægges maskering, kan de  

 pågældende umiddelbart anholdes.
Overtrædes  

 maskeringsforbudet, kan demonstrationen efter omstændighederne  

 opløses.
Maskering i forbindelse med efterfølgende kriminalitet  

 vil også her blive vanskeliggjort betydeligt.
Særligt i denne situation er det af betydning, at et  

 maskeringsforbud udformes på en sådan måde, at det  

 overlades til politiet at afgøre om og i givet fald hvornår, det  

 skal håndhæves.
Ofte vil der være en sådan kontrol  

 over en demonstration, at man ikke bør risikere de (ekstra)  

 konfrontationer, som håndhævelsen af et maskeringsforbud vil  

 medføre.
Særlige polititaktiske overvejelser En håndhævelse af et maskeringsforbud vil i  

 denne situation være ressourcekrævende og kræve anvendelse  

 af særlige polititaktiske fremgangsmåder.
 Til illustration af fremgangsmåden er udarbejdet  

 vedlagte skitse mrk. nr. 1. Af skitsen fremgår, at demonstrationstoget  

 er standset gennem en offensiv anvendelse af dels den såkaldte optiske  

 føring og omfatning, og at deltagerne efter visitation enten  

 indbringes som anholdte for overtrædelse af maskeringsforbudet eller  

 også - såfremt de ikke er maskerede eller har genstande til brug  

 for maskering - fortsætter demonstrationen.
Hovedgruppe 3 Den tredje situation omfatter spontane eller planlagte  

 uroligheder med omfattende vold og hærværk, hvor  

 gerningsmændene ofte er maskerede for netop at forhindre  

 identifikation.
Sådanne uroligheder opstår i større  

 eller mindre omfang fra tid til anden.
Som oftest går det ud over  

 amerikansk inspirerede forretninger, banker og lignende, men i ekstreme  

 tilfælde går ingen ram forbi.
Politiets mulighed for at skride ind efter den nugældende  

 lovgivning De gældende bestemmelser i straffeloven,  

 våbenloven og politivedtægten giver politiet gode muligheder for  

 at skride ind over for gerningsmændene i disse situationer.
Er disse  

 imidlertid maskerede, vanskeliggør det i allerhøjeste grad  

 også her anholdelse såvel på friske spor som  

 efterfølgende.
Betydningen af et maskeringsforbud i disse situationer Som det blev illustreret ved urolighederne på  

 Nørrebro natten mellem den 7. og 8. november 1999, er politiets  

 succesfulde opgaveløsning i disse situationer især  

 afhængig af politiets evne til at komme frem tilstrækkeligt  

 hurtigt og talstærkt.
Den ovenfor under hovedgruppe 1 og hovedgruppe 2 beskrevne  

 mulighed for forebyggende visitation i tilfælde af mistanke om  

 overtrædelse af et maskeringsforbud vil næppe få den store  

 betydning i disse tilfælde.
Derimod vil et maskeringsforbud betyde, at  

 maskerede gerningsmænd til vold og hærværk mv. vil kunne  

 anholdes, selvom de ikke antræffes på fersk gerning, alene for  

 overtrædelse af maskeringsforbudet.
Særlige polititaktiske overvejelser De særlige polititaktiske overvejelser, der skal  

 gøres i disse situationer, udspringer ikke af et maskeringsforbud, men  

 er helt generelt de taktiske overvejelser, som politiet skal gøre sig  

 om den hurtigste og mest effektive indgriben i disse situationer.
De kan kort  

 beskrives således:
 Politiets indsats bygger på en offensiv, successiv  

 indsættelse af mandskab med en efterfølgende sektoropdelt  

 rumbeskyttelse af det kvarter, der er udsat for urolighederne.
 Til illustration af disse teknikker er vedlagt skitse mrk.  

 nr. 2, der beskriver principperne i den operationelle anvendelse af successiv  

 indsættelse, medens skitse mrk. nr. 3 illustrerer den sektoropdelte  

 rumbeskyttelse med perimeterpatruljering.
IV.
Opsummering Den ovenfor stedfundne gennemgang viser, at et  

 maskeringsforbud kan håndhæves af politiet, at det især vil  

 få betydning for politiets mulighed for at forebygge vold,  

 hærværk og anden kriminalitet, og at virkningen vil være  

 større i nogle situationer end i andre.
Det er af stor betydning, at  

 et forbud formuleres så bredt som muligt med hensyn til såvel  

 omfang som »forberedelseshandlinger«.
Endvidere er det afgørende, at  

 forbudet bliver beskrevet således, at dets håndhævelse  

 bliver fakultativt, således at politiet i den konkrete situation kan  

 beslutte, om det skal håndhæves og i givet fald hvornår.
Et maskeringsforbud er således kun brugbart for  

 politiet, såfremt dets anvendelse gøres fakultativt.
Desuden  

 bør en lovgivning om et maskeringsforbud udformes således, at  

 det omfatter alle former for sløring af identitet, herunder ved  

 anvendelse af hætter og andre tekstiler, masker, bemaling og  

 påklædning, ligesom den blotte besiddelse af materialer eller  

 beklædning, der er egnet til maskering, bør omfattes af  

 forbudet.
Rammerne for politiets forvaltning af et sådant  

 bredt formuleret maskeringsforbud, hvor meget overlades til politiets  

 skøn, bør formentlig lægges i administrative  

 retningslinier.
Sådanne retningslinier bør i givet fald  

 indeholde en indberetningspligt til den højere anklagemyndighed i  

 tilfælde af håndhævelse af forbudet.
Endvidere skal det fremhæves, at det må  

 forventes, at »autonome« grupper og andre aktivister   ikke mindst i tiden  

 umiddelbart efter indførelsen af et maskeringsforbud   vil  

 forsøge at fremprovokere håndhævelsen af forbudet i  

 situationer, hvor det er uhensigtsmæssigt for politiet.
Der vil  

 således forekomme mange situationer, hvor demonstranter og andre  

 aktivister er maskerede, men hvor politiet undlader at skride ind.
Det er afslutningsvis nødvendigt at understrege, at  

 indførelsen af et maskeringsforbud og en politifaglig udnyttelse af de  

 beføjelser og muligheder, som et sådant forbud giver,  

 umiddelbart vil betyde anvendelsen af ikke ubetydelige ressourcer.
Det kan  

 imidlertid på ingen måde udelukkes, at »autonome« og andre  

 kredse, der er interesserede i at udøve kriminalitet under dække  

 af maskering med tiden vil afstå fra maskering.
