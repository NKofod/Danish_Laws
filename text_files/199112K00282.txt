Nr LSF 282 Forslag til Lov om privat byfornyelse Fremsat af boligministeren (Svend Erik Hovmand) den 12. maj 1992 Vedtaget ved tredjebehandling den 17. juni 1992 Lov nr. 475 af 24/06/1992 § 1. Boligministeren kan indtil udgangen af 1993 iværksætte forsøg med det formål at fremme privat byfornyelse.
§ 2. Som led i forsøget kan ejere og lejere i private  

 udlejningsejendomme indgå aftale om gennemførelse af privat byfornyelse i  

 form af forbedring med hertil knyttede nødvendige følgearbejder af  

 beboelsesejendomme.
Boligministeren fastsætter regler om de arbejder, der kan  

 gennemføres i henhold til bestemmelserne i denne lov, og herunder udarbejder  

 boligministeren en vejledning om vilkårene for iværksættelse af de nævnte  

 arbejder.
 Stk. 2. Flere ejerlejligheder, der henhører under samme  

 ejerforening, og som ejes af samme udlejer, anses i denne lov som een  

 ejendom.
 Stk. 3. Bestemmelserne i denne lov finder ikke anvendelse på  

 ubeboede ejendomme.
§ 3. Arbejder og lejeforhøjelser, der er omfattet af loven, kan  

 kun iværksættes, hvis ejeren og mindst 3/4 af de lejere, der bebor  

 ejendommen, skriftligt accepterer deres gennemførelse.
I ejendomme, hvor der  

 er valgt beboerrepræsentanter, jf. lejelovens § 64, skal ejeren inddrage  

 beboerrepræsentanterne.
 Stk. 2. Lejelovens § 66, stk. 1, litra b, skal ikke iagttages før  

 iværksættelse af arbejder omfattet af denne lov.
 § 4. Det er et vilkår for aftalens gyldighed, at ejeren og lejerne  

 af en i fællesskab udpeget byggesagsrådgiver, der er omfattet af en sædvanlig  

 rådgiverforsikring, modtager en skriftlig erklæring om, at de påtænkte  

 arbejder er omfattet af de i medfør af § 2, stk. 1, fastsatte regler, og en  

 skriftlig erklæring om de lejemæssige konsekvenser for det enkelte lejemål i  

 såvel huslejeoptrapningsperioden som senere som følge af gennemførelsen af  

 det samlede projekt, jf. § 5, stk. 1-3. Det er endvidere et vilkår for  

 aftalens gyldighed, at de i medfør af § 2, stk. 1, fastsatte regler og  

 bestemmelserne i § 3 er opfyldt, at lejerne før antagelse af  

 byggesagsrådgiver modtager Boligministeriets vejledning, jf. § 2, stk. 1, at  

 lejerne før aftalens indgåelse får underretning om, at de kan afvise  

 gennemførelsen af visse arbejder, jf. § 6, at de har ret til at få tilbudt en  

 anden passende bolig, jf. § 7, samt at ejeren senest 6 uger efter, at aftalen  

 mellem ejendommens ejer og lejere skriftligt er indgået, jf. § 3, stk. 1, på  

 et særligt skema registrerer denne i Boligministeriet.
§ 5. Udlejer kan uanset §§ 58 og 59 i lov om leje og § 27 i lov om  

 midlertidig regulering af boligforholdene maksimalt forlange en  

 lejeforhøjelse som følge af gennemførelsen af forbedringsarbejder med hertil  

 knyttede nødvendige følgearbejder, som er omfattet af denne lov, der beregnes  

 på grundlag af ydelsen på et 30-årigt annuitetslån med et kontant provenu  

 svarende til de aftalte og dokumenterede udgifter, herunder flytteudgifter i  

 forbindelse med midlertidig eller varig genhusning.
Den årlige lejeforhøjelse  

 kan i løbet af en periode på højst 8 år efter arbejdernes gennemførelse som  

 maksimum aftales hævet med lige store årlige stigninger til et beløb, der  

 inden for det i 1. pkt. nævnte låns restløbetid og ved den i stk. 2 fastsatte  

 rente vil være tilstrækkeligt til at amortisere byggeudgiften med tillæg af  

 forskellen mellem ydelsen som nævnt i 1. pkt. og de hidtil opkrævede  

 lejeforhøjelser akkumuleret som en rentehenstand.
Det kan dog aftales, at  

 lejen i det første år efter arbejdernes gennemførelse ikke skal kunne hæves  

 efter bestemmelserne i 1. og 2. pkt.
 Stk. 2. Den i stk. 1, 1. pkt., nævnte ydelse fastsættes på  

 grundlag af en rente svarende til den gennemsnitlige effektive rente, der  

 beregnes af Københavns Fondsbørs for restløbetid 25-35 år for åbne  

 fastforrentede krone-obligationer på tidspunktet for aftalens indgåelse, jf.  

 § 3, stk. 1.
 Stk. 3. Såfremt der til gennemførelsen af forbedringsarbejder med  

 hertil knyttede nødvendige følgearbejder, som er omfattet af denne lov,  

 anvendes beløb afsat efter §§ 18, 18 a og 18 b i lov om midlertidig  

 regulering af boligforholdene eller efter §§ 22 og 63 a i lov om leje eller  

 henlæggelser til fornyelser efter § 8 i lov om midlertidig regulering af  

 boligforholdene, kan den del af udgiften, som herved dækkes, ikke medregnes  

 ved beregning af lejeforhøjelse efter stk. 1.
 Stk. 4. Kravet om lejeforhøjelse skal indeholde oplysning om  

 lejerens adgang til at gøre indsigelse og oplysning om fristen for at gøre  

 indsigelse, jf. § 12, stk. 1 og 2. Modtager lejeren ikke disse oplysninger,  

 løber fristen på 6 uger først fra det tidspunkt, udlejers oplysning om  

 lejerens adgang til at gøre indsigelse og oplysningen om fristen for at gøre  

 indsigelse er kommet frem til lejeren.
§ 6. Lejeren af et beboelseslejemål kan senest 6 uger efter, at  

 udlejers meddelelse om gennemførelse af arbejderne er kommet frem til  

 lejeren, afvise gennemførelsen af arbejder, der alene vedrører det pågældende  

 lejemål.
Lejeren kan dog ikke modsætte sig gennemførelsen af arbejder, der er  

 af almen betydning for boligens eller ejendommens forbedring.
Stk. 2. Vil udlejeren ikke godkende lejerens afvisning af  

 gennemførelse af arbejder efter stk. 1, 1. pkt., skal udlejeren indbringe  

 sagen for huslejenævnet senest 6 uger efter, at lejers afvisning er kommet  

 frem til udlejeren, såfremt udlejeren fastholder kravet om gennemførelse af  

 arbejderne.
I kommuner, hvor bestemmelserne i kapitel II-V i lov om  

 midlertidig regulering af boligforholdene ikke finder anvendelse, skal  

 indbringelse dog ske for boligretten.
Såfremt udlejer ikke gives medhold, kan  

 lejeforhøjelse i henhold til denne lov for de af udlejeren gennemførte  

 arbejder i den omhandlede bolig ikke gennemføres.
 § 7. Lejere i beboelsesejendomme, som ikke skriftligt har  

 accepteret arbejdernes gennemførelse, og som samtidig ikke ønsker at blive  

 boende i ejendommen efter arbejdernes gennemførelse, har krav på at få anvist  

 en erstatningsbolig.
Stk. 2. Fremsætter lejeren senest 6 uger efter, at udlejers  

 meddelelse om gennemførelse af arbejderne er kommet frem til lejeren, krav om  

 at få tilbudt en erstatningsbolig, skal udlejeren inden arbejdernes  

 iværksættelse tilbyde lejeren en passende erstatningsbolig.
For at en  

 erstatningsbolig skal kunne anses for passende, skal den mindst have samme  

 størrelse, kvalitet, udstyr og beliggenhed som den hidtidige bolig og en  

 beregnet nettoboligudgift, der ikke væsentligt overstiger den hidtidige  

 betalte nettoboligudgift.
 Stk. 3. Tilbudet om erstatningsbolig skal indeholde oplysning om  

 lejerens adgang til at gøre indsigelse samt oplysning om fristen for at gøre  

 indsigelse, jf. stk. 4. Indeholder tilbudet om erstatningsbolig ikke disse  

 oplysninger, løber fristen på 6 uger først fra det tidspunkt, udlejers  

 oplysning om lejerens adgang til at gøre indsigelse og oplysningen om fristen  

 for at gøre indsigelse er kommet frem til lejeren.
Stk. 4. Såfremt lejeren ikke kan godkende den erstatningsbolig,  

 som udlejeren tilbyder, skal lejeren gøre indsigelse herom til udlejer senest  

 6 uger efter, at tilbudet er fremsat over for lejeren.
Vil udlejeren ikke  

 godkende lejerens afvisning af den tilbudte erstatningsbolig, skal udlejeren  

 indbringe sagen for huslejenævnet senest 6 uger efter, at lejers afvisning er  

 kommet frem til udlejeren, såfremt udlejeren fastholder, at den tilbudte  

 erstatningsbolig opfylder betingelserne for en passende erstatningsbolig, jf.  

 stk. 2, 2. pkt.
I kommuner, hvor reglerne i kapitel II-V i lov om midlertidig  

 regulering af boligforholdene ikke finder anvendelse, skal indbringelse dog  

 ske for boligretten. 1.-3. pkt. finder tilsvarende anvendelse, såfremt  

 kommunalbestyrelsen, jf. § 8, har overtaget ejerens forpligtelse til at  

 anvise en erstatningsbolig.
Såfremt der ikke inden 12 måneder efter, at  

 lejeren har fremsat krav herom, er anvist en passende erstatningsbolig, kan  

 kravet om lejeforhøjelse efter denne lov ikke gennemføres i den bolig, hvori  

 den lejer, som har fremsat kravet om erstatningsbolig, bor.
 § 8. Kommunalbestyrelsen kan efter anmodning fra ejeren overtage  

 dennes forpligtelse efter § 7 til at anvise en erstatningsbolig.
 § 9. Hvis en bolig skal fraflyttes som følge af arbejder i medfør  

 af denne lov og lejeren ønsker at fortsætte lejemålet efter arbejdernes  

 gennemførelse, kan udlejeren ikke opsige lejeren efter bestemmelserne i lov  

 om leje.
 § 10. Boligministeren kan fastsætte nærmere regler om lovens  

 gennemførelse, herunder om opgørelse af beboelsesejendommens etageareal, om  

 beregning og gennemførelse af lejeforhøjelsen som følge af de gennemførte  

 arbejder, om de arbejder, lejeren ikke kan modsætte sig gennemført, om tilbud  

 om erstatningsbolig og om klagefrister.
§ 11. Hvis en aftale om gennemførelse af byfornyelse efter denne  

 lov er eller bliver ugyldig eller ophæves, finder §§ 58-59 a i lov om leje og  

 § 27 i lov om midlertidig regulering af boligforholdene anvendelse.
Er  

 forbedringsarbejderne med hertil knyttede nødvendige følgearbejder iværksat  

 på tidspunktet for aftalens bortfald, finder §§ 59 a og 66, stk. 1, litra b,  

 i lov om leje og §§ 23-26 i lov om midlertidig regulering af boligforholdene  

 dog ikke anvendelse.
§ 12. Klage over udlejers krav om lejeforhøjelse efter § 5, stk.  

 1-3, kan indbringes af den enkelte lejer for huslejenævnet.
Det samme gælder  

 klage over, at de af lejeren skriftligt accepterede arbejder ikke opfylder  

 reglerne i §§ 3 og 4 samt klage over, at de i medfør af § 2, stk. 1, og § 10  

 fastsatte bestemmelser ikke er overholdt ved gennemførelse af aftalen.
I  

 kommuner, hvor bestemmelserne i kapitel II-V i lov om midlertidig regulering  

 af boligforholdene ikke finder anvendelse, skal indbringelse dog ske for  

 boligretten.
 Stk. 2. Indbringelsen efter stk. 1, 1. pkt., skal ske senest 6  

 uger efter, at kravet om lejeforhøjelse er kommet frem til lejeren, jf. dog §  

 5, stk. 4.
 Stk. 3. Hvis der ikke foreligger dokumentation for de afholdte  

 udgifter eller lejeforhøjelsen ikke er beregnet i overensstemmelse med § 5,  

 stk. 1-3, eller de i medfør af § 10 fastsatte bestemmelser ikke er overholdt,  

 bortfalder kravet om lejeforhøjelse helt eller delvis.
 § 13. De i lov om leje og lov om midlertidig regulering af  

 boligforholdene indeholdte bestemmelser for sagernes behandling i boligret  

 henholdsvis huslejenævn finder tilsvarende anvendelse ved behandling af sager  

 efter lov om privat byfornyelse.
 § 14. I lov om leje, jf. lovbekendtgørelse nr. 250 af 9. april  

 1992, som ændret senest ved § 1 i lov nr. 380 af 20. maj 1992, foretages  

 følgende ændringer:
 1. I § 47, stk.1, litra c, efter  

 »boligforbedring« erstattes »og« med: »,».
 2. I § 47, stk. 1, indsættes som nyt litra d :
 »d) lejeforhøjelser og forbedringsarbejder med hertil knyttede  

 nødvendige følgearbejder efter lov om privat byfornyelse, og«.
 Litra d bliver herefter litra e.
 3. § 47, stk. 2, sidste pkt., affattes således:
»Ved sammenligningen ses bort fra lejemål omfattet af kapitel VIII A,  

 § 53, stk. 3 og 6-8, og lov om privat byfornyelse.« 4. I § 51 indsættes efter stk. 2:
» Stk. 3. Reglerne i § 50 gælder også udgifter til  

 projektmateriale udarbejdet af en byggesagsrådgiver, jf. § 4, stk. 1, 1.  

 pkt., i lov om privat byfornyelse, såfremt der ikke på baggrund af  

 projektmaterialet indgås aftale om privat byfornyelse.
Udlejeren kan, når  

 udgiften er betalt, udligne denne gennem en lejeforhøjelse, der i løbet af 12  

 måneder har dækket udlejerens udlæg med sædvanlige finansieringsudgifter.  

 Lejeforhøjelsen kan dog alene opkræves med lige store beløb hos de lejere,  

 som i fællesskab med ejeren har udpeget byggesagsrådgiveren efter § 4 i lov  

 om privat byfornyelse, og lejeforhøjelsen bortfalder ved periodens  

 udløb.« 5. I § 58 indsættes som nyt stk. 4 :
» Stk. 4. Har udlejeren udført foranstaltninger efter lov om  

 privat byfornyelse, kan han i stedet for lejeforhøjelse for forbedringerne  

 efter stk. 1 kræve lejeforhøjelse beregnet og gennemført efter reglerne i lov  

 om privat byfornyelse.« Stk. 4-6 bliver herefter stk. 5-7.
 § 15. I lov om midlertidig regulering af boligforholdene, jf.  

 lovbekendtgørelse nr. 251 af 9. april 1992, som ændret ved § 2 i lov nr. 380  

 af 20. maj 1992, foretages følgende ændringer:
 1. § 5, stk. 1, sidste pkt., affattes således:
»Ved sammenligningen ses bort fra lejemål omfattet af § 5, stk. 3, §  

 15 a og lov om privat byfornyelse.« 2. I § 5, stk. 2, litra b, udgår efter »lov om  

 leje«: »og«, og i § 5, stk. 2, litra c, erstattes  

 »boligforbedring.« med: »boligforbedring og«.
 3. I § 5, stk. 2, indsættes som nyt litra:
»d) lejeforhøjelse og forbedringsarbejder med hertil knyttede  

 nødvendige følgearbejder efter lov om privat byfornyelse.« 4. I § 8 indsættes som nyt stk. 2:
 »Stk. 2. Udgifter til projektmateriale, som er omfattet af §  

 51, stk. 3, i lov om leje, optages ikke på budgettet«.
 Stk. 2 bliver herefter stk. 3.
 5. I § 29, stk. 1, indsættes efter »lov om byfornyelse  

 og boligforbedring,»: »eller af lov om privat byfornyelse«.
 6. I § 29 indsættes som nyt stykke:
» Stk. 4. Har udlejeren udført foranstaltninger efter lov om  

 privat byfornyelse, kan han i stedet for lejeforhøjelse for forbedringerne  

 efter § 27 kræve lejeforhøjelse beregnet og gennemført efter reglerne i lov  

 om privat byfornyelse.« § 16. Loven træder i kraft den 1. juli 1992.
 § 17. Loven gælder ikke for Færøerne og Grønland.
Oprindeligt fremsat forslag § 1. Boligministeren kan indtil udgangen af 1993 iværksætte forsøg med det formål at fremme privat byfornyelse.
§ 2. Som led i forsøget kan ejere og lejere i private  

 udlejningsejendomme indgå aftale om gennemførelse af privat byfornyelse i  

 form af forbedring med hertil knyttede nødvendige følgearbejder af  

 beboelsesejendomme.
Boligministeren fastsætter regler om de arbejder, der kan  

 gennemføres i henhold til bestemmelserne i denne lov, og herunder udarbejder  

 boligministeren en vejledning om vilkårene for iværksættelse af de nævnte  

 arbejder.
 Stk. 2. Flere ejerlejligheder, der henhører under samme  

 ejerforening, og som ejes af samme udlejer, anses i denne lov som een  

 ejendom.
 Stk. 3. Bestemmelserne i denne lov finder ikke anvendelse på  

 ubeboede ejendomme.
§ 3. Arbejder og lejeforhøjelser, der er omfattet af loven, kan  

 kun iværksættes, hvis ejeren og mindst 3/4 af de lejere, der bebor  

 ejendommen, skriftligt accepterer deres gennemførelse.
I ejendomme, hvor der  

 er valgt beboerrepræsentanter, jf. lejelovens § 64, skal ejeren inddrage  

 beboerrepræsentanterne.
 Stk. 2. Lejelovens § 66, stk. 1, litra b, skal ikke iagttages før  

 iværksættelse af arbejder omfattet af denne lov.
 § 4. Det er et vilkår for aftalens gyldighed, at ejeren og lejerne  

 af en i fællesskab udpeget byggesagsrådgiver, der er omfattet af en sædvanlig  

 rådgiverforsikring, modtager en skriftlig erklæring om, at de påtænkte  

 arbejder er omfattet af de i medfør af § 2, stk. 1, fastsatte regler, og en  

 skriftlig erklæring om de lejemæssige konsekvenser for det enkelte lejemål i  

 såvel huslejeoptrapningsperioden som senere som følge af gennemførelsen af  

 det samlede projekt, jf. § 5, stk. 1-3. Det er endvidere et vilkår for  

 aftalens gyldighed, at de i medfør af § 2, stk. 1, fastsatte regler og  

 bestemmelserne i § 3 er opfyldt, at lejerne før antagelse af  

 byggesagsrådgiver modtager Boligministeriets vejledning, jf. § 2, stk. 1, at  

 lejerne før aftalens indgåelse får underretning om, at de kan afvise  

 gennemførelsen af visse arbejder, jf. § 6, at de har ret til at få tilbudt en  

 anden passende bolig, jf. § 7, samt at ejeren senest 6 uger efter, at aftalen  

 mellem ejendommens ejer og lejere skriftligt er indgået, jf. § 3, stk. 1, på  

 et særligt skema registrerer denne i Boligministeriet.
§ 5. Udlejer kan uanset §§ 58-59 i lov om leje og § 27 i lov om  

 midlertidig regulering af boligforholdene maksimalt forlange en  

 lejeforhøjelse som følge af gennemførelsen af forbedringsarbejder med hertil  

 knyttede nødvendige følgearbejder, som er omfattet af denne lov, der beregnes  

 på grundlag af ydelsen på et 30-årigt annuitetslån med et kontant provenu  

 svarende til de aftalte og dokumenterede udgifter, herunder flytteudgifter i  

 forbindelse med midlertidig eller varig genhusning.
Den årlige lejeforhøjelse  

 kan i løbet af en periode på højst 8 år efter arbejdernes gennemførelse som  

 maksimum aftales hævet med lige store årlige stigninger til et beløb, der  

 inden for det i 1. pkt. nævnte låns restløbetid og ved den i stk. 2 fastsatte  

 rente vil være tilstrækkeligt til at amortisere byggeudgiften med tillæg af  

 forskellen mellem ydelsen som nævnt i 1. pkt. og de hidtil opkrævede  

 lejeforhøjelser akkumuleret som en rentehenstand.
Det kan dog aftales, at  

 lejen i det første år efter arbejdernes gennemførelse ikke skal kunne hæves  

 efter bestemmelserne i 1. og 2. pkt.
 Stk. 2. Den i stk. 1, 1. pkt., nævnte ydelse fastsættes på  

 grundlag af en rente svarende til den gennemsnitlige effektive rente, der  

 beregnes af Københavns Fondsbørs for restløbetid 25-35 år for åbne  

 fastforrentede krone-obligationer på tidspunktet for aftalens indgåelse, jf.  

 § 3, stk. 1.
 Stk. 3. Såfremt der til gennemførelsen af forbedringsarbejder med  

 hertil knyttede nødvendige følgearbejder, som er omfattet af denne lov,  

 anvendes beløb afsat efter §§ 18, 18 a og 18 b i lov om midlertidig  

 regulering af boligforholdene eller efter §§ 22 og 63 a i lov om leje eller  

 henlæggelser til fornyelser efter § 8 i lov om midlertidig regulering af  

 boligforholdene, kan den del af udgiften, som herved dækkes, ikke medregnes  

 ved beregning af lejeforhøjelse efter stk. 1.
 Stk. 4. Kravet om lejeforhøjelse skal indeholde oplysning om  

 lejerens adgang til at gøre indsigelse og oplysning om fristen for at gøre  

 indsigelse, jf. § 12, stk. 1 og 2. Modtager lejeren ikke disse oplysninger,  

 løber fristen på 6 uger først fra det tidspunkt, udlejers oplysning om  

 lejerens adgang til at gøre indsigelse og oplysningen om fristen for at gøre  

 indsigelse er kommet frem til lejeren.
§ 6. Lejeren af et beboelseslejemål kan senest 6 uger efter, at  

 udlejers meddelelse om gennemførelse af arbejderne er kommet frem til  

 lejeren, afvise gennemførelsen af arbejder, der alene vedrører det pågældende  

 lejemål.
Lejeren kan dog ikke modsætte sig gennemførelsen af arbejder, der er  

 af almen betydning for boligens eller ejendommens forbedring.
Stk. 2. Vil udlejeren ikke godkende lejerens afvisning af  

 gennemførelse af arbejder efter stk. 1, 1. pkt., skal udlejeren meddele  

 lejeren dette senest 6 uger efter, at lejers afvisning er kommet frem til  

 udlejeren.
Lejeren skal da indbringe sagen for byfornyelsesnævnet senest 6  

 uger efter udlejerfristens udløb, hvis han ønsker at fastholde afvisningen.
 § 7. Lejere i beboelsesejendomme, som ikke skriftligt har  

 accepteret arbejdernes gennemførelse, og som samtidig ikke ønsker at blive  

 boende i ejendommen efter arbejdernes gennemførelse, har krav på at få anvist  

 en erstatningsbolig.
Stk. 2. Fremsætter lejeren senest 6 uger efter, at udlejers  

 meddelelse om gennemførelse af arbejderne er kommet frem til lejeren, krav om  

 at få tilbudt en erstatningsbolig, skal udlejeren inden arbejdernes  

 iværksættelse tilbyde lejeren en passende erstatningsbolig.
For at en  

 erstatningsbolig skal kunne anses for passende, skal den mindst have samme  

 størrelse, kvalitet, udstyr og beliggenhed som den hidtidige bolig og en  

 beregnet nettoboligudgift, der ikke væsentligt overstiger den hidtidige  

 betalte nettoboligudgift.
 Stk. 3. Tilbudet om erstatningsbolig skal indeholde oplysning om  

 lejerens adgang til at gøre indsigelse samt oplysning om fristen for at gøre  

 indsigelse, jf. § 12, stk. 1 og 2. Indeholder tilbudet om erstatningsbolig  

 ikke disse oplysninger, løber fristen på 6 uger først fra det tidspunkt,  

 udlejers oplysning om lejerens adgang til at gøre indsigelse og oplysningen  

 om fristen for at gøre indsigelse er kommet frem til lejeren.
 § 8. Kommunalbestyrelsen kan efter anmodning fra ejeren overtage  

 dennes forpligtelse efter § 7 til at anvise en erstatningsbolig.
 § 9. Hvis en bolig skal fraflyttes som følge af arbejder i medfør  

 af denne lov, og lejeren ønsker at fortsætte lejemålet efter arbejdernes  

 gennemførelse, kan udlejeren ikke opsige lejeren efter bestemmelserne i lov  

 om leje.
 § 10. Boligministeren kan fastsætte nærmere regler om lovens  

 gennemførelse, herunder om opgørelse af beboelsesejendommens etageareal, om  

 beregning og gennemførelse af lejeforhøjelsen som følge af de gennemførte  

 arbejder, om de arbejder, lejeren ikke kan modsætte sig gennemført, om tilbud  

 om erstatningsbolig og om klagefrister.
§ 11. Hvis en aftale om gennemførelse af byfornyelse efter denne  

 lov er eller bliver ugyldig eller ophæves, finder §§ 58-59 a i lov om leje og  

 § 27 i lov om midlertidig regulering af boligforholdene anvendelse.
Er  

 forbedringsarbejderne med hertil knyttede nødvendige følgearbejder iværksat  

 på tidspunktet for aftalens bortfald, finder §§ 59 a og 66, stk. 1, litra b,  

 i lov om leje og §§ 23-26 i lov om midlertidig regulering af boligforholdene  

 dog ikke anvendelse.
§ 12. Klage over udlejers krav om lejeforhøjelse efter § 5, stk.  

 1-3, eller udlejers eller kommunalbestyrelsens anvisning af erstatningsbolig,  

 jf. § 7, stk. 2, og § 8, kan indbringes af den enkelte lejer for  

 byfornyelsesnævnet.
Det samme gælder klage over, at de af lejerne skriftligt  

 accepterede arbejder ikke opfylder reglerne i §§ 3 og 4, klage over, at  

 udlejer gennemfører arbejder, hvor lejeren har modsat sig gennemførelsen  

 efter § 6, stk. 1, 1. pkt., samt klage over, at de i medfør af § 2, stk. 1,  

 og § 10 fastsatte bestemmelser ikke er overholdt.
 Stk. 2. Indbringelsen efter stk. 1, 1. pkt., skal ske senest 6  

 uger efter, at kravet om lejeforhøjelse eller tilbudet om erstatningsbolig er  

 kommet frem til lejeren, jf. dog § 5, stk. 4, og § 7, stk. 3.
Stk. 3. Hvis der ikke foreligger dokumentation for de afholdte  

 udgifter, eller lejeforhøjelsen ikke er beregnet i overensstemmelse med § 5,  

 stk. 1-3, eller de i medfør af § 10 fastsatte bestemmelser ikke er overholdt,  

 kan byfornyelsesnævnet tilsidesætte kravet om lejeforhøjelse helt eller  

 delvis.
Hvis lejeren har afvist gennemførelse af arbejder efter § 6, stk. 1,  

 1. pkt., og udlejeren ikke har modsat sig lejerens afvisning, jf. § 6, stk.  

 2, kan byfornyelsesnævnet tilsidesætte kravet om lejeforhøjelse for de af  

 udlejeren gennemførte arbejder, som lejeren retmæssigt har afvist efter § 6,  

 stk. 1, 1. pkt.
Anvises en passende erstatningsbolig ikke, kan  

 byfornyelsesnævnet tilsidesætte kravet om lejeforhøjelse i den bolig, hvori  

 den lejer, som har fremsat kravet om erstatningsbolig, bor.
Hvis anvisning af  

 erstatningsbolig ikke er sket i overensstemmelse med § 7, kan  

 byfornyelsesnævnet pålægge udlejeren eller kommunalbestyrelsen senest 6 uger  

 efter nævnets afgørelse at anvise lejeren en anden passende erstatningsbolig.
 § 13. De i lov om byfornyelse og boligforbedring indeholdte  

 bestemmelser for sagernes behandling, herunder klagebestemmelserne, i  

 byfornyelsesnævnet finder tilsvarende anvendelse ved behandling af sager  

 efter lov om privat byfornyelse.
 § 14. I lov om leje, jf. lovbekendtgørelse nr. 715 af 25. oktober  

 1991, som ændret senest ved lov nr. 934 af 27. december 1991, foretages  

 følgende ændringer:
 1. I § 47, stk.1, litra c, efter  

 »boligforbedring« erstattes »og« med »,».
 2. I § 47, stk. 1, indsættes som nyt litra d :
 »d) lejeforhøjelser og forbedringsarbejder med hertil knyttede  

 nødvendige følgearbejder efter lov om privat byfornyelse, og«.
 Litra d bliver herefter litra e.
 3. § 47, stk. 2, sidste pkt., affattes således:
 »Ved sammenligningen ses bort fra lejemål omfattet af kapitel VIII A,  

 § 53, stk. 3 og 6-8, og lov om privat byfornyelse.«.
 4. I § 51 indsættes efter stk. 2 :
» Stk. 3. Reglerne i § 50 gælder også udgifter til  

 projektmateriale udarbejdet af en byggesagsrådgiver, jf. § 4, stk. 1, 1.  

 pkt., i lov om privat byfornyelse, såfremt der ikke på baggrund af  

 projektmaterialet indgås aftale om privat byfornyelse.
Udlejeren kan, når  

 udgiften er betalt, udligne denne gennem en lejeforhøjelse, der i løbet af 12  

 måneder har dækket udlejerens udlæg med sædvanlige finansieringsudgifter.  

 Lejeforhøjelsen kan dog alene opkræves med lige store beløb hos de lejere,  

 som i fællesskab med ejeren har udpeget byggesagsrådgiveren efter § 4 i lov  

 om privat byfornyelse, og lejeforhøjelsen bortfalder ved periodens  

 udløb.«.
 5. I § 58 indsættes som nyt stk. 4 :
 » Stk. 4. Har udlejeren udført foranstaltninger efter lov om  

 privat byfornyelse, kan han i stedet for lejeforhøjelse for forbedringerne  

 efter stk. 1 kræve lejeforhøjelse beregnet og gennemført efter reglerne i lov  

 om privat byfornyelse.«.
 Stk. 4-6 bliver herefter stk. 5-7.
 § 15. I lov om midlertidig regulering af boligforholdene, jf.  

 lovbekendtgørelse nr. 714 af 25. oktober 1991, som ændret ved lov nr. 931 af  

 27. december 1991, foretages følgende ændringer:
 1. § 5, stk. 1, sidste pkt., affattes således:
 »Ved sammenligningen ses bort fra lejemål omfattet af § 5, stk. 3, §  

 15 a og lov om privat byfornyelse.«.
 2. I § 5, stk. 2, litra b, udgår efter »lov om  

 leje«: »og«, og i § 5, stk. 2, litra c, erstattes  

 »boligforbedring.« med: »boligforbedring, og«.
 3. I § 5, stk. 2, indsættes som nyt litra:
 »d) lejeforhøjelse og forbedringsarbejder med hertil knyttede  

 nødvendige følgearbejder efter lov om privat byfornyelse.«.
4. I § 8 indsættes som nyt stk. 2 »Udgifter til projektmateriale, som er omfattet af § 51, stk. 3, i  

 lov om leje, optages ikke på budgettet«.
 Stk. 2 bliver herefter stk. 3.
 5. I § 29, stk. 1, indsættes efter »lov om byfornyelse  

 og boligforbedring,»: »eller af lov om privat byfornyelse«.
 6. I § 29 indsættes som nyt stk.:
 » Stk. 4. Har udlejeren udført foranstaltninger efter lov om  

 privat byfornyelse, kan han i stedet for lejeforhøjelse for forbedringerne  

 efter § 27 kræve lejeforhøjelse beregnet og gennemført efter reglerne i lov  

 om privat byfornyelse.«.
 § 16. Loven træder i kraft den 1. juli 1992.
 § 17. Loven gælder ikke for Færøerne og Grønland.
Bemærkninger til lovforslaget Almindelige bemærkninger Forslaget har karakter af en forsøgsordning, der træder i kraft den 1.  

 juli 1992, og som varer frem til den 1. januar 1994.
Forslagets hovedsigte er uden direkte offentlige tilskud at øge de  

 institutionelle investorers interesse for at igangsætte modernisering af den  

 ældre private udlejningsmasse.
Ordningen er et supplement til den offentligt  

 støttede byfornyelse, der videreføres med et aktivitetsniveau på uændret 2,6  

 mia. kr. årligt og et uændret tilskudsniveau.
 Forslaget baserer sig på følgende principper:
* Frivillighed * Mindretalsbeskyttelse * Gradvis huslejeforhøjelse.
 En undersøgelse foretaget i 1990 i Boligministeriet af behovet for  

 udbedring af vedligeholdelsesmangler og modernisering af boligmassen viser,  

 at den forholdsmæssig største del af behovet er koncentreret i den private  

 udlejningsboligmasse - og det vil i overvejende grad sige i flerfamiliehuse  

 (etageejendomme).
 Behovet består dels i en generel genopretning af ejendommen, hvilket  

 hovedsagelig vil sige gennemførelse af genopretnings- og  

 istandsættelsesarbejder, dels i en forbedring og modernisering i form af  

 installation af bad, wc, moderne opvarmning, isoleringsforanstaltninger osv.
Ialt anslås det, at der er 270.000 utidssvarende boliger i Danmark,  

 svarende til 27 pct. af boligmassen opført før 1950. Opgjort i 1989-priser  

 anslås det med betydelig usikkerhed, at investeringsbehovet ved en  

 gennemgribende istandsættelse og modernisering af disse boliger udgør i  

 størrelsesordenen 100 mia. kr.
Det anslås videre, at 60 pct. af det skønnede  

 investeringsbehov ligger i den private udlejningsboligmasse.
Der lægges med lovforslaget meget stor vægt på at fremme og udbygge  

 samarbejdet i ejer-lejerforholdet.
Lovforslagets udgangspunkt er, at dette  

 forhold kan udbygges via aftaler ejer og lejer imellem om en given  

 moderniseringsindsats og om en dertil hørende lejeforhøjelse.
Det antages, at  

 dette forhold i stadig stigende grad vil få en øget betydning i forbindelse  

 med den fremtidige regulering inden for udlejningsboligsektoren.
 Lovforslaget indebærer etableringen af en forsøgsordning med det  

 hovedsigte uden offentlige tilskud at øge interessen for modernisering  

 af den private udlejningsboligmasse samt undersøge, under hvilke  

 forudsætninger og med hvilken effekt en moderniseringsindsats baseret på  

 gensidige aftaler frem for den nuværende regulering kan bidrage til en øget  

 privat byfornyelsesindsats.
Forsøgsordningens hovedelement er, at private udlejere efter aftale med  

 ejendommens lejere og efter en registrering i Boligministeriet kan iværksætte  

 forbedring med hertil knyttede nødvendige følgearbejder af beboelsesejendomme  

 uden at være bundet af de gældende bestemmelser om forbedringsforhøjelser  

 eller af evt. begrænsning af den samlede leje i form af det lejedes værdi,  

 således som dette reguleres i medfør af lejelovgivningen.
Forslaget finder  

 ikke anvendelse i ubeboede ejendomme.
Boligministeren bemyndiges ifølge forslaget til at fastsætte regler  

 (positivliste) for, hvilke arbejder der er omfattet af ordningen.
Det  

 forudsættes, at arbejderne primært skal være forbedringsarbejder, men  

 andre arbejder, der er en nødvendig følge af forbedringerne, kan indgå.
Det er en betingelse for at kunne deltage i ordningen, at ejer og lejere  

 skal være enige om at igangsætte en modernisering.
Hensynet til at undgå, at  

 ejeren gennemfører modernisering - og dermed lejeforhøjelse - uden lejernes  

 medvirken, er afgørende for lovforslagets udformning.
Forbedringsprojekter  

 kan således kun gennemføres, såfremt mindst 3/4 af lejerne tilslutter sig  

 projektet.
Det er endvidere en betingelse for at kunne deltage i ordningen, at ejeren  

 og lejerne i fællesskab antager en byggesagsrådgiver, der er omfattet af en  

 sædvanlig rådgiverforsikring.
Det må for begge parter - ejer som lejere -  

 anses at være af afgørende betydning, at det samlede projekt, omkostningerne  

 ved dets gennemførelse og de huslejemæssige konsekvenser heraf er grundigt  

 belyst inden aftale om projektets realisering indgås.
Kravet om forsikringsdækning skal ses i lyset af, at de nævnte oplysninger  

 om projektet kan være gjort til betingelse af (en af) parterne for aftalens  

 indgåelse.
Viser det sig på et tidspunkt, at en betingelse ikke opfyldes, er  

 aftalen bortfaldet, og dette kan påføre (en af) parterne et tab, der i så  

 fald kan kræves erstattet.
Udgifterne til byggesagsrådgivning medtages ved opgørelsen af  

 projektomkostningerne, som danner baggrund for beregningen af  

 huslejeforhøjelsen.
I de tilfælde, hvor et projekt har måttet opgives, vil  

 udgifterne til byggesagsrådgivning ligeledes kunne udlignes via en  

 lejeforhøjelse.
Lovforslaget indeholder et krav om, at lejere, der ikke ønsker at blive  

 boende efter en modernisering besluttet af ejeren og mindst 3/4 af lejerne,  

 har krav på at få tilbudt en passende erstatningsbolig.
Endelig indeholder  

 forslaget en beskyttelse af lejerne i en ejendom, hvor flertallet har  

 besluttet at iværksætte private byfornyelsesarbejder, i form af adgang til  

 individuelt at nedlægge veto mod arbejder, der alene vedrører den enkelte  

 lejlighed f.eks. nyt bad eller nyt køkken.
Det skal påpeges, at der med ordningens udformning er tænkt etableret et  

 forhandlingsforløb ejer og lejere imellem, inden lejerne accepterer en  

 beslutning om gennemførelse af et ombygningsprojekt.
I dette forløb kan såvel  

 lejere, som ønsker at blive boende i ejendommen, som lejere, der foretrækker  

 genhusning, deltage.
Forhandlingsforløbet indebærer, at lejerne i dette  

 forløb vil kunne stille betingelser om projektets udformning og  

 gennemførelse, herunder blandt andet om anvendelse af hensættelsesmidler til  

 forbedring og vedligehold til delvis betaling af ombygningsudgifterne, om  

 ombygningsprojektets standard og udbudsform m.v. samt om standarden af  

 ejerens genhusningstilbud.
Forhandlingsforløbet forudsættes at munde ud i en  

 skriftlig aftale om en given forbedringsindsats og om fremtidige  

 huslejeforhøjelser i forbindelse hermed.
 Huslejefastsættelsen for den del af ombygningsudgiften, som er omfattet af  

 ordningen, vil kunne gennemføres således, at den samlede ombygningsudgift,  

 der er omfattet af positivlisten, vil kunne danne grundlag for fastsættelse  

 af huslejen.
Huslejefastsættelsen vil således blive frigjort fra det maksimum for  

 lejens størrelse i beboelseslejemål - det lejedes værdi - som lejeloven og  

 boligreguleringsloven fastsætter.
Ved bedømmelsen af det lejedes værdi efter  

 lejelovens § 47 og boligreguleringslovens § 5 skal der endvidere ved  

 efterfølgende lejeregulering ses bort fra den del af lejen, som vedrører  

 lejeforhøjelser omfattet af ordningen vedr. privat byfornyelse.
Men  

 lejeforhøjelser, der ikke er omfattet af ordningen, vil derimod fortsat  

 skulle vurderes i overensstemmelse med de herom gældende bestemmelser i  

 lejeloven og boligreguleringsloven.
 Iværksættelse af forbedringsarbejder med hertil knyttede nødvendige  

 følgearbejder vil efter de i forslaget indeholdte regler ikke være omfattet  

 af reglerne om forhåndsgodkendelse af forbedringsarbejder efter lejeloven og  

 boligreguleringsloven.
Ifølge forslaget kan der aftales en gradvis tilpasning til den fremtidige  

 højere husleje m.h.p. at give lejerne mulighed for en gradvis tilpasning af  

 husstandens økonomiske handlemuligheder.
Forslaget opererer med en  

 tilpasningsperiode på maksimalt 8 år, men det kan aftales, at lejen ikke skal  

 stige i det første år.
Det er et centralt punkt i forslaget, at den samlede  

 og endelige lejeforhøjelse maksimalt tager udgangspunkt i ydelsen på et  

 30-årigt annuitetslån med et provenu svarende til den aftalte  

 ombygningsudgift og med en rente svarende til den gennemsnitlige rente for  

 åbne fastforrentede krone-obligationer opgjort af Københavns Fondsbørs,  

 uanset hvordan ejeren rent faktisk vælger at finansiere ombygningen.
 Efter arbejdernes gennemførelse kan lejen øges gradvist, således at den  

 samlede lejeforhøjelse ved slutningen af den valgte tilpasningsperiode er  

 tilstrækkelig til i restløbetiden at forrente og afdrage dels  

 ombygningsudgiften dels de ydelsesbetalinger, som ejeren ikke har kunnet få  

 dækket via lejeforhøjelser i de første år som følge af evt. aftalt fritagelse  

 for lejeforhøjelse og den gradvise tilpasning af lejen.
 Såfremt der eksempelvis aftales en 4-årige tilpasningsperiode, kan lejen i  

 de første 4 år efter arbejdernes gennemførelse øges gradvist, således at den  

 samlede lejeforhøjelse efter 4 år er tilstrækkelig til over 27 år at forrente  

 og afdrage dels ombygningsudgiften dels de ydelsesbetalinger, som ejeren ikke  

 har kunnet få dækket via lejeforhøjelser i de første 3 år som følge af den  

 gradvise tilpasning af lejen.
Det skal understreges, at ejer og lejere har mulighed for at aftale en  

 lavere lejestigning end den efter lovforslaget maksimale.
Ejer og lejere har  

 herunder mulighed for at aftale, at evt. indestående på ejendommens  

 vedligeholdelseskonti m.v. skal anvendes som delvis finansiering af  

 ombygningsarbejderne.
I så fald opererer forslaget med, at alene den  

 resterende del af investeringen kan danne grundlag for lejeforhøjelse.
 I nedenstående tabel er angivet den maksimale procentvise årlige  

 lejestigning samt den endelige procentvise lejestigning ved  

 tilpasningsperiodens udløb ved en tilpasningsperiode på henholdsvis 2, 4, 6  

 og 8 år, idet det er forudsat, at der også i det første år efter arbejdernes  

 gennemførelse er aftalt lejeforhøjelse.
 Lejeforhøjelse ved privat byfornyelse.
 Procentvis stigning.
Af nedenstående tabeller fremgår i form af regneeksempler  

 bruttolejeforhøjelsen (d.v.s. ekskl. evt. individuel boligstøtte) i en  

 beboelseslejlighed ved en privat byfornyelsesinvestering på henholdsvis 1.000  

 kr., 2.000 kr. og 3.000 kr. pr. m2 bruttoetageareal og ved forskellige  

 tilpasningsperioder, hvor der ikke er aftalt, at lejen ikke kan forhøjes det  

 første år.
Der er ikke regnet med anvendelse af henlagte midler til  

 vedligeholdelse og fornyelser.
Der er endvidere taget udgangspunkt i en  

 førleje på 300 kr. pr. (m2.) Lejeforhøjelsen er beregnet på grundlag af en gennemsnitlig  

 obligationsrente på 10 pct. p.a.
 Bruttolejeforhøjelse ved privat byfornyelse.
 Tilpasningsperiode = 2 år.
Kr. pr. (m2) bruttoareal Det skønnes, at en investering på f.eks. 1.000 kr. pr. m2 normalt vil  

 kunne omfatte f.eks. modernisering eller evt. udskiftning af  

 centralvarmeanlæg samt nødvendige følgearbejder.
Såfremt der investeres 3.000  

 kr. pr. m2 vil investeringen tillige kunne omfatte f.eks. moderniseret bad og  

 køkken, el-arbejder samt nye vinduer og isolering.
 Det bemærkes videre, at såfremt der til gennemførelsen af  

 forbedringsarbejder med hertil knyttede nødvendige følgearbejder, som er  

 omfattet af ordningen, anvendes beløb afsat efter §§ 18, 18 a og 18 b i  

 boligreguleringsloven eller §§ 22 og 63 a i lejeloven, eller henlæggelser til  

 fornyelse efter § 8 i boligreguleringsloven kan den del af udgiften, som  

 herved dækkes, ikke medregnes ved beregning af lejeforhøjelsen.
Der vil kunne ydes boligstøtte efter de almindelige regler i lov om  

 individuel boligstøtte.
Der kan ikke ydes særlig byfornyelsesboligsikring  

 efter bestemmelserne i boligstøttelovens kap. 5. For pensionister vil  

 boligydelsen typisk dække 90 pct. af forhøjelsen.
For ikke-pensionister med  

 børn vil boligsikringen typisk dække 75 pct. af lejeforhøjelsen, mens  

 boligsikringen for ikke-pensionister uden børn typisk vil dække 15 pct. af  

 lejeforhøjelsen.
I en række tilfælde vil husstanden dog støde mod lovens  

 maksima for størrelsen af huslejen, boligstøtten eller husstandsindkomsten.
I  

 disse tilfælde vil lejeren skulle betale den yderste del af  

 huslejeforhøjelsen fuldt ud.
I gennemsnit skønnes det, at den individuelle  

 boligstøtte vil dække omkring en trediedel af huslejestigningen.
 De lejere, som måtte ønske det, kan anmode kommunen om at beregne de  

 boligstøttemæssige konsekvenser af huslejeforhøjelsen.
De foretagne investeringer vil ikke blive støttet med offentlige midler  

 hverken i form af tilskud eller garantier.
Det er således den enkelte ejer,  

 der må bære risikoen ved en for høj investering eller en aftalt lejestigning,  

 som resulterer i en samlet leje, som er højere, end markedet kan bære med  

 deraf følgende udlejningsproblemer.
Lejelovgivningens varslingsregler ved lejeforhøjelser finder ikke  

 anvendelse ved lejeforhøjelser omfattet af lovforslaget.
Det forudsættes at  

 indgå i aftalen, fra hvilket tidspunkt den ønskede lejeforhøjelse vil kunne  

 træde i kraft.
Det understreges, at konsekvensen af, at vilkårene for deltagelse i  

 ordningen ikke opfyldes - herunder at den mellem ejer og lejere indgåede  

 aftale tilsidesættes - vil være, at huslejeforhøjelsen efter ombygningen vil  

 skulle ske efter lejelovgivningens almindelige regler.
Det vil sige, at  

 udlejer vil kunne kræve lejeforhøjelse for gennemførte forbedringer af det  

 lejede inden for grænsen for det lejedes værdi, men der vil ikke kunne kræves  

 huslejeforhøjelse for den del af arbejderne, der måtte vedrøre  

 vedligeholdelse.
De i forslaget indeholdte klageregler indebærer, at byfornyelsesnævnet kun  

 i det omfang, det konkret er angivet, er rette klageinstans.
Alle andre  

 tvister mellem udlejer og lejer skal indbringes for de almindelige domstole.
Forsøgsordningen vil løbende blive fulgt af et evalueringsprojekt med  

 henblik på udarbejdelse af en rapport om de erfaringer, som ordningen  

 resulterer i.
Et væsentligt led i evalueringen vil være en undersøgelse af  

 forholdet mellem ejer- og lejersiden, det vil særligt sige de nye muligheder  

 for samarbejde, som ordningen lægger op til.
Evalueringen vil herudover  

 blandt andet omfatte den beskæftigelsesmæssige effekt af ordningen,  

 kvaliteten af de gennemførte forbedringsarbejder m.v. og det samlede resultat  

 af de gennemførte projekter.
 Det skønnes med betydelig usikkerhed, at den foreslåede ordning vil  

 resultere i private byfornyelsesinvesteringer i størrelsesordenen 1 mia. kr.  

 årligt.
Økonomiske og administrative konsekvenser Forsøgsordningen er tænkt at skulle administreres i Boligministeriet, og  

 kommunernes rolle vil derfor alene bestå i den normale byggesagsbehandling.  

 Boligministeriets administration af ordningen vil primært bestå i udformning  

 af vejledningsmateriale for ejere og lejere samt etablering af et simpelt  

 registreringssystem med summariske oplysninger om de enkelte projekter,  

 således at der bliver mulighed for at evaluere ordningen, jf. ovenfor.
De løbende udgifter ved administration af ordningen afholdes af  

 Boligministeriet.
Der vil herunder blive afholdt udgifter til etablering og  

 drift af det administrative EDB-system, ligesom der vil skulle anvendes  

 midler til annoncering i dags- og fagpressen, TV og til udarbejdelse af  

 pjecer og lignende.
Det forventes, at disse udgifter vil beløbe sig til 2  

 mio. kr.
Der vil endvidere skulle afholdes udgifter til konsulentbistand i  

 forbindelse med evalueringen af ordningen.
Disse udgifter forventes at beløbe  

 sig til 1 mio. kr.
 Det bevillingsmæssige grundlag for afholdelse af udgifterne til etablering  

 og drift af ordningen vil blive tilvejebragt gennem kompenserende reduktion  

 af tilsagnsrammen for sanering og byfornyelse på 20 mio. kr. i 1992, svarende  

 til udbetalinger på 2 mio. kr. i årene 1992 og 1993. For så vidt angår  

 udgifterne til evaluering af ordningen, afholdes disse af Bygge- og  

 Boligstyrelsens bevilling til forsøg, forskning og udvikling vedr.  

 byfornyelse og boligforbedring.
Gennemførelsen af ordningen vil medføre merudgifter til den individuelle  

 boligstøtte som følge af huslejeforhøjelser.
Hvis det forudsættes, at der  

 årligt gennemføres investeringer på 1 mia. kr., samt at den gennemsnitlige  

 tilpasningsperiode aftales til 4 år med lige store årlige  

 tilpasningsforhøjelser, vil der med et renteniveau på 10 pct. p.a. ved fuldt  

 gennemslag (dvs. efter 4 år) blive tale om huslejeforhøjelser på 120 mio. kr.  

 årligt for hvert års investering, der færdiggøres.
De samlede merudgifter til  

 boligstøtte skønnes med nogen usikkerhed til 0 mio. kr. i 1993, 6 mio. kr. i  

 1994, 20 mio. kr. i 1995 og 45 mio. kr. i 1996. Omkring 1/3 af merudgifterne  

 påhviler kommunerne, mens 2/3 påhviler staten.
Som følge af forskelle i de  

 enkelte fornyelsesprojekters byggetider og den foreslåede optrapningsordning  

 vil effekten af et givet års byfornyelsesinvesteringer først slå fuldt ud  

 igennem i de offentlige udgifter til individuel boligstøtte efter 6-8 år.
 Forsøgsordningen vil kunne bidrage til en forøget aktivitet og  

 beskæftigelse inden for byggesektoren, og samtidig vil den kunne supplere den  

 offentligt støttede byfornyelse og boligforbedring gennem et øget økonomisk  

 engagement fra ikke mindst de institutionelle investorer.
Bemærkninger til lovforslagets enkelte bestemmelser Til § 1 Det foreslås med bestemmelsen at skabe mulighed for, at boligministeren  

 kan iværksætte forsøg med privat byfornyelse indtil udgangen af 1993.
Til § 2 Det foreslås med bestemmelsen, at ejere og lejere i private  

 udlejningsejendomme, herunder kommunalt ejede ejendomme, som led i forsøget  

 kan indgå aftale om gennemførelse af privat byfornyelse i form af forbedring  

 med hertil knyttede nødvendige følgearbejder af beboelsesejendomme.
Forslaget indeholder en bemyndigelse til boligministeren, hvorefter der  

 skal fastsættes nærmere regler for, hvilke arbejder der kan gennemføres i  

 henhold til forslagets bestemmelser.
Det er tanken, at bemyndigelsen skal  

 udmøntes i en bekendtgørelse, hvori fastsættes en såkaldt positivliste, der  

 nærmere opregner de arbejder, der vil være omfattet af ordningen.
Arbejderne  

 skal have karakter af forbedringsarbejder, dog således at  

 vedligeholdelsesarbejder, der er en nødvendig følge af forbedringerne, kan  

 indgå.
 Udarbejdelsen af en komplet positivliste vil skulle afvente lovforslagets  

 behandling og vedtagelse.
 Der vil endvidere blive udarbejdet en vejledning til ejere og lejere  

 vedrørende ordningens udformning, jf. bemærkningerne til § 3.
Lovforslaget omfatter alene beboelsesejendomme.
Ombygning af  

 erhvervsejendomme er således ikke omfattet, ligesom ubeboede ejendomme heller  

 ikke vil være omfattet af lovforslagets bestemmelser.
Lovforslaget omfatter ligeledes enkeltværelser, som ikke er en del af  

 udlejers beboelseslejlighed eller ikke er en del af et en- eller  

 tofamiliehus, som udlejer bebor.
Endvidere omfatter lovforslaget  

 beboelsesdelen, når lejligheden delvis er udlejet til andet end beboelse.
Det foreslås, at udlejede lejligheder, der hører under samme ejerforening,  

 og som ejes af samme udlejer, i en ejendom, der er opdelt i ejerlejligheder,  

 betragtes som een ejendom.
Disse lejligheder vil derfor som sådan kunne blive  

 omfattet af lovforslaget.
Til § 3 Et absolut væsentligt element i ordningen er forholdet og samarbejdet  

 mellem ejeren og lejerne.
Bestemmelsen forudsætter,  at mindst 3/4 af  

 lejerne skriftligt acceptere gennemførelsen af ombygningsprojektet.
Det vil  

 med andre ord ikke være tilstrækkeligt, at en lejer ikke modsætter sig  

 arbejdernes gennemførelse.
Beboerepræsentanterne skal inddrages for at sikre, at den viden, de  

 igennem deres arbejde som beboerrepræsentanter har erhvervet sig om  

 ejendommen og beboerne, indgår i forhandlingsgrundlaget.
Uanset dette træffes  

 beslutningerne dog af den enkelte lejer.
Der lægges med ordningens udformning op til, at gennemførelsen af en  

 ombygningssag baseres på et forhandlingsforløb ejeren og lejerne imellem,  

 således at behov og ønsker kan drøftes og herefter danne basis for enighed om  

 de endelige arbejders omfang.
I princippet er der - udover de i lovforslaget  

 indeholdte bestemmelser - ikke indeholdt begrænsninger i, hvilke aftaler  

 eller indholdet af samme ejeren og lejerne indgår i forbindelse med  

 gennemførelsen af de af lovforslaget omfattede arbejder.
Det er tanken, at der til hjælp for både ejere og lejere skal udarbejdes  

 vejledningsmateriale, jf. § 2, således at de intentioner og muligheder, der  

 ligger i ordningen, kan uddybes og understøttes.
Materialet vil endvidere  

 omhandle problemstillinger, parterne bør være opmærksomme på i de nærmere  

 drøftelser af projektet, samt indeholde vejledende retningslinier med hensyn  

 til selve arbejdets gennemførelse.
Vejledningen skal oplyse lejerne om deres  

 rettigheder og pligter samt vilkårene iøvrigt, herunder hvilke  

 procedureregler og tidsfrister der skal overholdes.
Vejledningen skal  

 udleveres til lejerne af udlejer forud for antagelse af rådgiver, hvis  

 udlejer ønsker at indlede forhandling om iværksættelse af arbejder efter  

 denne lov.
 Det er i beboelsesejendomme med beboerrepræsentation ikke en betingelse  

 for at opkræve lejeforhøjelsen, at udlejeren inden iværksættelsen af de af  

 lovforslaget omfattede arbejder i en periode på 3 uger har givet  

 beboerrepræsentanterne adgang til at ytre sig.
Til § 4 Baggrunden for kravet om byggesagsrådgivning er, at det for begge parter  

 - udlejer som lejere - må anses for at være af afgørende betydning, at det  

 samlede projekt, omkostningerne ved dets gennemførelse og de huslejemæssige  

 konsekvenser heraf er grundigt belyst inden aftale om projektets realisering  

 indgås.
Det forudsættes herunder, at byggesagsrådgiveren og lejerne oplyses  

 om indestående på kontiene efter boligreguleringslovens §§ 18, 18a og 18 b  

 samt lejelovens §§ 22 og 63 a.
Bestemmelsen indebærer, at parterne antager teknisk og juridisk rådgivning  

 til at fremkomme med en projektbeskrivelse og en prissætning heraf, og en  

 erklæring om bl.a. de huslejemæssige konsekvenser.
Herigennem modtager  

 parterne erklæringen om de samlede omkostninger ved projektets gennemførelse.
Det er parterne i fællesskab - eller de af parterne bemyndigede til at  

 handle på deres vegne - der antager den tekniske rådgivning.  

 »Almindelige Bestemmelser for teknisk Rådgivning og bistand« (ABR)  

 er en standardkontrakt, der sædvanligvis benyttes som kontraktgrundlag ved  

 rådgivning om bygge- og anlægsopgaver.
Der findes heri bestemmelser, der  

 fastlægger rådgiverens ansvarsgrundlag og stiller krav til rådgiverens  

 forsikringsgrundlag (ansvarsforsikring). ABR kan fraviges ved aftale, men  

 efter den foreslåede lovbestemmelse vil det være et krav, at rådgiveren er  

 forsikringsdækket.
Den foreslåede lovbestemmelse indebærer som nævnt, at parterne - enten i  

 forbindelse med antagelsen af den tekniske rådgiver eller særskilt - antager  

 en juridisk rådgiver (forretningsfører eller advokat) til at fremkomme med en  

 skriftlig beregning over de huslejemæssige konsekvenser af projektets  

 gennemførelse efter lovforslaget.
Rådgiveren skal tillige skriftligt erklære,  

 at de af projektet omfattede arbejder er omfattet af den i medfør af § 2  

 udarbejdede positivliste.
Advokater har pligt til at tegne ansvarsforsikring.
Efter den foreslåede  

 lovbestemmelse vil også et forretningsførerselskab have pligt til at tegne  

 ansvarsforsikring i nødvendigt omfang.
Grunden til kravet om forsikringsdækning for byggesagsrådgivningen er, at  

 de nævnte oplysninger om projektet kan være gjort til betingelse af (en af)  

 parterne for aftalens indgåelse.
Viser det sig på et tidspunkt, at en  

 betingelse ikke opfyldes, er aftalen bortfaldet, og dette kan påføre (en af)  

 parterne et tab, der i så fald kan kræves erstattet.
Udgifterne til byggesagsrådgivning medtages ved opgørelsen af  

 projektomkostningerne, som danner baggrund for beregningen af  

 huslejeforhøjelsen.
Dette gælder også i de tilfælde, hvor et projekt har  

 måttet opgives.
Det fremgår endvidere af den foreslåede bestemmelse, at det er et vilkår  

 for aftalens gyldighed, at lejerne før aftalens indgåelse skriftligt  

 får underretning om, at de dels kan afvise gennemførelsen af visse arbejder  

 og at de dels har ret til at få tilbudt en anden passende bolig, samt  

at ejeren senest 6 uger efter, at aftalen mellem ejendommens ejer og  

 lejere skriftligt er indgået, på et særligt skema registrerer aftalen i  

 Boligministeriet.
Registreringen vil bl.a. omfatte oplysninger om huslejen  

 før og efter forbedringsarbejdet, om lejernes tilslutning,  

 forbedringsinvesteringens størrelse, ejendommens størrelse samt arbejdets  

 art.
 Hvis aftalen ikke bliver registreret eller lejerne ikke før aftalens  

 indgåelse får underretning om, at de kan afvise gennemførelsen af visse  

 arbejder, eller at de har ret til at få tilbudt en anden passende bolig, vil  

 udlejeren ikke kunne beregne en lejeforhøjelse efter forslagets § 5.  

 Lejeforhøjelsen må således i dette tilfælde beregnes i overensstemmelse med  

 lejelovgivningens regler herom, jf. bemærkningerne til § 11.
Til § 5 Det vil være den samlede ombygningsudgift for de arbejder, der er aftalt,  

 og som er omfattet af positivlisten udarbejdet med hjemmel i forslagets § 2,  

 der vil kunne danne grundlag for en lejeforhøjelse.
 Bestemmelsen fastsætter et maksimum for den lejeforhøjelse, som  

 gennemførelsen af de af ordningen omfattede arbejder kan medføre.  

 Lejeforhøjelsen kan maksimalt beregnes på grundlag af ydelsen på et  

 30-årigt annuitetslån med en rente svarende til den gennemsnitlige effektive  

 rente, der beregnes af Københavns Fondsbørs for restløbetid 25-35 år for åbne  

 fastforrentede krone-obligationer og med et provenu svarende til de aftalte  

 og dokumenterede udgifter.
Ejere og lejere har adgang til at aftale, at lejestigningen som følge af  

 de aftalte arbejders gennemførelse skal tilpasses over en periode på indtil 8  

 år.
Der kan kun aftales lige store årlige tilpasningsforhøjelser af lejen.  

 Dog kan det aftales, at der ikke sker lejeforhøjelse i det første år efter  

 arbejdernes gennemførelse.
 Såfremt der eksempelvis aftales en 4-årig tilpasningsperiode, skal lejerne  

 i det første år efter arbejdets gennemførelse betale 25 pct., i det andet år  

 50 pct. og i det tredie år 75 pct. af den samlede lejeforhøjelse, der i  

 fjerde år svarer til et beløb, der er tilstrækkelig til inden for en løbetid  

 på 27 år og ved den af Fondsbørsen beregnede rentesats at amortisere de  

 dokumenterede udgifter med tillæg af de 3 første års forskelle mellem den  

 beregnede 30-årige annuitetsydelse og de opkrævede lejeforhøjelser  

 akkumuleret som en rentehenstand, d.v.s. inkl. rentes rente på de 3 første  

 års forskelle.
 Bestemmelsen fastsætter ligeledes, at det er den beregnede gennemsnitlige  

 rente på dagen for aftalens indgåelse, der danner grundlag for beregning af  

 annuitetsydelsen og dermed lejeforhøjelsen.
 Endelig indebærer bestemmelsen, at i tilfælde af, at der anvendes midler  

 fra de i bestemmelsen nævnte vedligeholdelses- og forbedringskonti eller fra  

 henlæggelser til fornyelse til betaling af ombygningsudgifterne, kan den del  

 af udgiften, der herigennem dækkes, ikke indgå i beregningen af  

 lejeforhøjelsen efter ombygningens gennemførelse.
 Det foreslås i stk. 4, at såfremt kravet om lejeforhøjelse ikke indeholder  

 oplysning om lejerens adgang til at gøre indsigelse samt oplysning om  

 klagefristen, suspenderes fristen på 6 uger i § 12, stk. 2. Fristen begynder  

 således først at løbe fra det tidspunkt, udlejers oplysning om lejerens  

 adgang til at gøre indsigelse og oplysningen om klagefristen er kommet frem  

 til lejeren.
Til § 6 Med den foreslåede formulering sikres den enkelte lejer indflydelse på,  

 hvilke arbejder der kan gennemføres i dennes lejlighed.
De arbejder, som den  

 enkelte lejer gives mulighed for at gøre indsigelse mod, vil typisk være  

 modernisering eller installation af bad eller køkken.
Arbejder, der er af almen betydning for boligen eller ejendommen, vil den  

 enkelte lejer ikke kunne afvise gennemført.
Det vil her dreje sig om  

 foranstaltninger, der går ud på installation af tidssvarende  

 opvarmningsmuligheder, afhjælpning af sundheds- og brandfare og  

 foranstaltninger, der sikrer ejendommens senere forbedring som f.eks.  

 installation af basisinstallationer i form af rørføring eller lignende.
Vil udlejeren ikke godkende lejerens afvisning af genemførelse af arbejder  

 efter stk. 1, 1. pkt., skal udlejeren meddele lejeren dette senest 6 uger  

 efter afvisningen er kommet frem.
Lejeren skal da indbringe sagen for  

 byfornyelsesnævnet senest 6 uger efter udlejerfristens udløb, hvis han ønsker  

 at fastholde afvisningen.
Til § 7 Ordningen vedrørende privat byfornyelse indebærer, at ejer og lejere skal  

 være enige om at igangsætte en modernisering.
Det er således afgørende, at  

 ejeren ikke uden lejernes medvirken gennemfører modernisering og dermed en  

 lejeforhøjelse.
 Det foreslås derfor, at ejer overfor de lejere, der ikke har accepteret  

 arbejdernes gennemførelse, og som ikke ønsker at blive boende efter deres  

 gennemførelse, er forpligtet til - hvis lejerne stiller krav herom - at  

 tilbyde disse lejere en passende erstatningsbolig.
 Skønnet over, om en erstatningsbolig er af passende kvalitet og udstyr, må  

 i vidt omfang bero på lokale forhold.
 Lejligheden anses for at have en passende størrelse, når den har mindst  

 samme værelsesantal som lejerens hidtidige lejlighed.
 Ved nettoboligudgift forstås den pligtige leje med fradrag af eventuel  

 individuel boligstøtte.
Til den permanente erstatningsbolig vil der, såfremt betingelserne herfor  

 er opfyldt, kunne oppebæres individuel boligstøtte efter boligstøttelovens  

 almindelige regler.
Derimod vil der ikke kunne oppebæres den særlige  

 byfornyelsesboligsikring efter reglerne i boligstøttelovens kap. 5.
 Det foreslås i stk. 3, at såfremt tilbudet om erstatningsbolig ikke  

 indeholder oplysning om lejerens adgang til at gøre indsigelse samt oplysning  

 om fristen for at gøre indsigelse, suspenderes fristen på 6 uger i § 12, stk.  

 2. Fristen begynder således først at løbe fra det tidspunkt, udlejers  

 oplysning om lejerens adgang til at gøre indsigelse og oplysning om  

 klagefristen er kommet frem til lejeren.
Til § 8 Såfremt ejeren ikke kan tilvejebringe det fornødne antal  

 erstatningsboliger, kan kommunalbestyrelsen efter ejerens anmodning overtage  

 dennes forpligtelse efter forslagets § 7 til at anvise en erstatningsbolig.
Til § 9 Bestemmelsen omfatter de lejere, som ønsker at blive boende i ejendommen  

 efter arbejdernes gennemførelse.
 Såfremt det arbejde, der skal gennemføres i ejendommen, er så omfattende,  

 at boligen vil være ubeboelig, mens arbejdet foregår, vil lejerne ikke kunne  

 opsiges efter reglerne i lejelovens kapitel XIII.
 Lejeren har således en kontraktsmæssig ret til at komme tilbage til  

 beboelseslejemålet efter arbejdernes gennemførelse.
I den midlertidige fraflytningsperiode vil der, såfremt betingelserne  

 herfor er opfyldt, kunne oppebæres individuel boligstøtte efter  

 boligstøttelovens almindelige regler.
Derimod vil der ikke kunne oppebæres  

 boligstøtte efter de særlige byfornyelsesboligsikringsregler i  

 boligstøttelovens kap. 5.
 Det vil i det vejledningsmateriale, som påtænkes udarbejdet, jf.  

 bemærkningerne til § 3, fremgå, at lejeren som led i aftalen om arbejdernes  

 gennemførelse vil kunne stille krav til udlejer om en midlertidig  

 erstatningsbolig.
Til § 10 Bestemmelsen indeholder en bemyndigelse til boligministeren, hvorefter  

 der kan fastsættes nærmere regler for lovforslagets gennemførelse.
Det  

 påtænkes at fastsætte regler om beregning og fordeling på de enkelte lejemål  

 af lejeforhøjelser som følge af de gennemførte arbejder og regler om  

 arbejder, som lejeren ikke kan modsætte sig gennemført.
Ligeledes vil der  

 kunne fastsættes klagefrister ved klage over manglende overholdelse af de i  

 medfør af § 10, stk. 1, fastsatte bestemmelser.
Endvidere påtænkes fastsat  

 regler om tilbudet om en erstatningsbolig samt om lejernes henhv.  

 beboerrepræsentanternes adgang til at orientere sig om ejerens regnskab for  

 de afsluttede forbedringsarbejder.
Til § 11 Det foreslås, at hvis aftalen mellem ejeren og lejerne er eller bliver  

 ugyldig eller ophæves, vil lejeforhøjelsen efter ombygningen skulle ske efter  

 lejelovgivningens almindelige regler.
Det vil sige, at udlejer vil kunne  

 kræve lejeforhøjelse for gennemførte forbedringer af det lejede inden for  

 grænsen for det lejedes værdi, men der vil ikke kunne kræves lejeforhøjelse  

 for vedligeholdelsesarbejder.
 Hvis aftalen mellem ejeren og lejerne er eller bliver ugyldig eller  

 ophæves inden iværksættelsen af forbedringsarbejderne m.v., finder  

 bestemmelsen i lejelovens §§ 58-59 a og boligreguleringslovens § 27  

 anvendelse.
 Dette medfører, at beboerrepræsentanterne efter lejelovens § 66, stk. 1,  

 skal have adgang til at ytre sig før iværksættelsen.
 Endvidere medfører det, for så vidt angår ejendomme beliggende i  

 uregulerede kommuner bl.a., at udlejer efter lejelovens § 58 kun kan forlange  

 en lejeforhøjelse, der svarer til forøgelsen af det lejedes værdi, samt at  

 bestemmelserne om varsling af lejeforhøjelse efter lejelovens § 59, stk 1,  

 bestemmelserne om foreløbig lejeforhøjelse efter lovens § 59, stk. 3,  

 bestemmelserne om indbringelse for boligretten efter lovens § 59, stk. 4, og  

 bestemmelserne om forhåndsgodkendelse efter lovens § 59 a finder anvendelse.
 I de regulerede kommuner medfører det bl.a., at udlejeren efter  

 boligreguleringslovens § 27, stk. 1, kun kan forlange en lejeforhøjelse, der  

 svarer til forøgelsen af det lejedes værdi, samt at bestemmelserne om  

 foreløbig lejeforhøjelse, jf. lovens § 27, stk. 4, og bestemmelserne i lovens  

 §§ 23-26 om varsling af iværksættelse, indbringelse for huslejenævnet for så  

 vidt angår forbedringens hensigtsmæssighed, forhåndsgodkendelse samt  

 erstatningsboliger, jf. § 27, finder anvendelse.
 Hvis aftalen mellem ejeren og lejerne er eller bliver ugyldig eller  

 ophæves efter iværksættelsen af forbedringsarbejderne m.v., finder  

 bestemmelserne i lejelovens § 58 og bestemmelserne i boligreguleringslovens §  

 27 anvendelse, uanset at bestemmelsen i lejelovens § 66, stk. 1, litra b, og  

 bestemmelserne i boligreguleringslovens §§ 23-26 ikke er iagttaget.
 Dette medfører, for så vidt angår ejendomme beliggende i uregulerede  

 kommuner bl.a., at udlejeren efter lejelovens § 58 kun kan forlange en  

 lejeforhøjelse, der svarer til forøgelsen af det lejedes værdi, samt at  

 bestemmelserne om varsling af lejeforhøjelse efter lejelovens § 59, stk 1,  

 bestemmelserne om foreløbig lejeforhøjelse efter lovens § 59, stk. 3, og  

 bestemmelserne om indbringelse for boligretten efter lovens § 59, stk. 4  

 finder anvendelse.
 I de regulerede kommuner medfører det bl.a., at udlejeren efter  

 boligreguleringslovens § 27, stk. 1, kun kan forlange en lejeforhøjelse, der  

 svarer til forøgelsen af det lejedes værdi, samt at bestemmelserne om  

 foreløbig lejeforhøjelse, jf. lovens § 27, stk. 4, finder anvendelse.
 Det foreslås altså, at der i denne relation kan ses bort fra de ovenfor  

 omtalte bestemmelser i lejelovens § 66 og boligreguleringslovens §§ 23-26.
 Ved iværksættelsen forstås den fysiske iværksættelse af arbejderne.
Til § 12 Det foreslås i bestemmelsens stk. 1, at lejer kan klage over udlejers  

 krav om lejeforhøjelse efter § 5, stk. 1-3, eller udlejers eller  

 kommunalbestyrelsens anvisning af en erstatningsbolig efter § 7, stk. 2, og §  

 8, samt klage over, at de af lejerne accepterede arbejder ikke opfylder  

 bestemmelserne i § 3 og § 4, og at bestemmelser, der er fastsat i medfør af §  

 2, stk. 1, og § 10, ikke er overholdt.
 Lejerens klage skal indbringes for byfornyelsesnævnet.
 Lejer har en frist på 6 uger efter, at underretningen, kravet om  

 lejeforhøjelse eller tilbudet om anden passende erstatningsbolig er kommet  

 frem, til at indbringe sagen for byfornyelsesnævnet.
Det skal understreges, at i det omfang ejeren og lejerne i forbindelse med  

 arbejdets gennemførelse indgår en aftale om forhold, som ikke  

 reguleres af de i lovforslaget indeholdte bestemmelser, vil afgørelse af  

 tvister vedrørende denne del af aftalen ikke være omfattet af den foreslåede  

 regel i § 12. Prøvelse af, om denne aftale er ugyldig eller misligholdt, vil  

 således skulle ske ved de almindelige domstole.
Afgørelsen af, om den  

 indgåede aftale bliver ugyldig af andre grunde end opfyldelse af  

 bestemmelserne i § 3 og § 4, samt bestemmelser fastsat i medfør af § 2, stk.  

 1, og § 10 henhører under de almindelige domstole.
Hvis en tvist mellem  

 ejeren og lejerne vedrører forhold, der både henhører under  

 byfornyelsesnævnet og de almindelige domstole, vil hele sagen skulle afgøres  

 ved de almindelige domstole.
 Det bemærkes iøvrigt, at det er byfornyelsesnævnet selv, der afgør,  

 hvorvidt en indbragt sag er omfattet af nævnets prøvelsesmulighed, eller om  

 sagen skal henvises til afgørelse ved de almindelige domstole.
Såfremt der ikke foreligger dokumentation for de afholdte udgifter, eller  

 lejeforhøjelsen ikke er beregnet i overensstemmelse med § 5, stk. 1-3, og de  

 i medfør af § 10 fastsatte bestemmelser, kan byfornyelsesnævnet efter  

 bestemmelsen i stk. 4 tilsidesætte kravet om lejeforhøjelse helt eller  

 delvis.
Hvis lejeren har afvist gennemførelse af arbejder efter § 6, stk. 1,  

 1. pkt. og udlejeren ikke har modsat sig lejerens afvisning, jf. § 6, stk. 2,  

 kan byfornyelsesnævnet tilsidesætte kravet om lejeforhøjelse for de af  

 udlejeren gennemførte arbejder, som lejeren retmæssigt har afvist efter § 6,  

 stk. 1, 1. pkt.
Anvises en passende erstatningsbolig ikke, kan byfornyelsesnævnet  

 tilsidesætte kravet om lejeforhøjelse i den bolig, hvori den lejer, som har  

 fremsat kravet om erstatningsbolig, bor.
Såfremt anvisning af  

 erstatningsbolig ikke er sket i overensstemmelse med § 7, kan  

 byfornyelsesnævnet pålægge udlejeren eller kommunalbestyrelsen senest 6 uger  

 efter nævnets afgørelse at anvise lejeren en anden erstatningsbolig.
Lejeren  

 vil ligeledes kunne få prøvet, om denne anden erstatningsbolig er anvist i  

 overensstemmelse med § 7. Bliver udlejeren eller kommunalbestyrelsen påny  

 pålagt at anvise en anden erstatningsbolig, vil lejeren ligeledes kunne få  

 denne anvisning prøvet.
Lejerens prøvemulighed ophører således først, når  

 nævnet træffer afgørelse om, at anvisningen er sket i overensstemmelse med §  

 7.
 Boligministeren kan, jf. den foreslåede bestemmelse i § 10, fastsætte  

 nærmere bestemmelser for dokumentationskrav til de afholdte udgifter.
Til § 13 De i lov om byfornyelse og boligforbedring, jf. lovbekendtgørelse nr. 498  

 af 28. juni 1990 kapitel IX, indeholdte bestemmelser for sagernes behandling,  

 herunder klagebestemmelserne, i byfornyelsesnævnet, finder tilsvarende  

 anvendelse ved behandling af sager efter dette lovforslag.
Til § 14 Til nr. 1 og 2 Forslaget bevirker, at der ved vurdering af det lejedes værdi for de af  

 forslaget omfattede boliger ses bort fra forbedringsarbejder m.v., der er  

 gennemført i henhold til dette lovforslag.
 Forslaget bevirker endvidere, at der ved vurderingen af lejen ved  

 efterfølgende lejeregulering ses bort fra den del af lejen, der hidrører fra  

 tidligere lejeforhøjelse efter gennemførelse af forbedringsarbejder m.v.  

 efter reglerne i dette lovforslag.
Til nr. 3 For at undgå, at lejeniveauet i de af forslaget omfattede boliger får  

 afsmittende virkning på lejeniveauet for det øvrige lejeboligmarked, er det  

 nødvendigt at sikre, at disse boliger ikke anvendes som sammenligningslejemål  

 ved fastlæggelse af det lejedes værdi.
 Ved sammenligning ses derfor bort fra disse boliger.
Til nr. 4 Det foreslås, at der gives udlejer mulighed for, såfremt et privat  

 byfornyelsesprojekt opgives, over lejen at få dækket udgifterne til honorar  

 til byggesagsrådgiveren, som har udarbejdet materiale til brug for projektet  

 efter § 4, i den foreslåede lov om privat byfornyelse.
 Det foreslås, at lejeforhøjelsen alene kan opkræves hos de lejere, der i  

 fællesskab med ejeren har udpeget byggesagsrådgiveren.
Til nr. 5 Ændringen er en konsekvens af de i dette lovforslag foreslåede særlige  

 lejereguleringsbestemmelser efter gennemførelse af forbedringsarbejder m.v.,  

 og bestemmelsen giver hjemmel til at foretage lejeforhøjelser efter disse  

 bestemmelser.
 Der indføres således en bestemmelse i lejeloven, som under henvisning til  

 dette lovforslag giver hjemmel til at foretage lejeforhøjelse efter de  

 særlige regler i dette lovforslag.
Til § 15 Til nr. 1 For at undgå, at lejeniveauet i de af forslaget omfattede boliger får  

 afsmittende virkning på lejeniveauet for det øvrige lejeboligmarked, er det  

 nødvendigt at sikre, at disse boliger ikke anvendes som sammenligningslejemål  

 ved fastlæggelse af det lejedes værdi.
 Ved sammenligning ses derfor bort fra disse boliger.
Til nr. 2 og 3 Forslaget bevirker, at der ved vurdering af det lejedes værdi for de af  

 forslaget omfattede boliger ses bort fra forbedringsarbejder m.v., der er  

 gennemført i henhold til dette lovforslag.
 Forslaget bevirker endvidere, at der ved vurderingen af lejen ved  

 efterfølgende lejeregulering ses bort fra den del af lejen, der hidrører fra  

 tidligere lejeforhøjelse efter gennemførelse af forbedringsarbejder m.v.  

 efter reglerne i dette lovforslag.
Til nr. 4 For at sikre, at lejeforhøjelse efter den foreslåede regel i § 51, stk. 3,  

 ikke fordeles på samtlige lejemål via budgettet foreslås, at udgifterne ikke  

 skal optages på budgettet.
Til nr. 5 Reglerne i boligreguleringslovens §§ 23-26 finder ikke anvendelse på  

 foranstaltninger efter denne lov.
 Reglerne vedrører krav om varsling, adgang til at gøre indsigelse,  

 huslejenævnets behandling af sager, forhåndsgodkendelse samt  

 erstatningsboliger.
 Da de særlige regler efter dette lovforslag i et vist omfang indeholder  

 bestemmelser af denne art, og da der netop tilstræbes en enklere procedure  

 for den private byfornyelse som led i samarbejdet mellem ejer og lejere,  

 foreslås det at undtage foranstaltninger efter dette lovforslag fra de nævnte  

 bestemmelser i boligreguleringsloven.
Til nr. 6 Ændringen er en konsekvens af de i dette lovforslag foreslåede særlige  

 lejereguleringsbestemmelser efter gennemførelse af forbedringsarbejder m.v.,  

 og bestemmelsen giver hjemmel til at foretage lejeforhøjelser efter disse  

 bestemmelser.
 Der foreslås således indført en bestemmelse i boligreguleringsloven, som  

 under henvisning til dette lovforslag giver hjemmel til at foretage  

 lejeforhøjelse efter de særlige regler i denne lov.
Til § 16 Det foreslås, at loven træder i kraft den 1. juli 1992.
Til § 17 Loven gælder ikke for Færøerne og Grønland.
Efter 2. behandling den 15. juni 1992 § 1. Boligministeren kan indtil udgangen af 1993 iværksætte forsøg med det formål at fremme privat byfornyelse.
§ 2. Som led i forsøget kan ejere og lejere i private  

 udlejningsejendomme indgå aftale om gennemførelse af privat byfornyelse i  

 form af forbedring med hertil knyttede nødvendige følgearbejder af  

 beboelsesejendomme.
Boligministeren fastsætter regler om de arbejder, der kan  

 gennemføres i henhold til bestemmelserne i denne lov, og herunder udarbejder  

 boligministeren en vejledning om vilkårene for iværksættelse af de nævnte  

 arbejder.
 Stk. 2. Flere ejerlejligheder, der henhører under samme  

 ejerforening, og som ejes af samme udlejer, anses i denne lov som een  

 ejendom.
 Stk. 3. Bestemmelserne i denne lov finder ikke anvendelse på  

 ubeboede ejendomme.
§ 3. Arbejder og lejeforhøjelser, der er omfattet af loven, kan  

 kun iværksættes, hvis ejeren og mindst 3/4 af de lejere, der bebor  

 ejendommen, skriftligt accepterer deres gennemførelse.
I ejendomme, hvor der  

 er valgt beboerrepræsentanter, jf. lejelovens § 64, skal ejeren inddrage  

 beboerrepræsentanterne.
 Stk. 2. Lejelovens § 66, stk. 1, litra b, skal ikke iagttages før  

 iværksættelse af arbejder omfattet af denne lov.
 § 4. Det er et vilkår for aftalens gyldighed, at ejeren og lejerne  

 af en i fællesskab udpeget byggesagsrådgiver, der er omfattet af en sædvanlig  

 rådgiverforsikring, modtager en skriftlig erklæring om, at de påtænkte  

 arbejder er omfattet af de i medfør af § 2, stk. 1, fastsatte regler, og en  

 skriftlig erklæring om de lejemæssige konsekvenser for det enkelte lejemål i  

 såvel huslejeoptrapningsperioden som senere som følge af gennemførelsen af  

 det samlede projekt, jf. § 5, stk. 1-3. Det er endvidere et vilkår for  

 aftalens gyldighed, at de i medfør af § 2, stk. 1, fastsatte regler og  

 bestemmelserne i § 3 er opfyldt, at lejerne før antagelse af  

 byggesagsrådgiver modtager Boligministeriets vejledning, jf. § 2, stk. 1, at  

 lejerne før aftalens indgåelse får underretning om, at de kan afvise  

 gennemførelsen af visse arbejder, jf. § 6, at de har ret til at få tilbudt en  

 anden passende bolig, jf. § 7, samt at ejeren senest 6 uger efter, at aftalen  

 mellem ejendommens ejer og lejere skriftligt er indgået, jf. § 3, stk. 1, på  

 et særligt skema registrerer denne i Boligministeriet.
§ 5. Udlejer kan uanset §§ 58 og 59 i lov om leje og § 27 i lov om  

 midlertidig regulering af boligforholdene maksimalt forlange en  

 lejeforhøjelse som følge af gennemførelsen af forbedringsarbejder med hertil  

 knyttede nødvendige følgearbejder, som er omfattet af denne lov, der beregnes  

 på grundlag af ydelsen på et 30-årigt annuitetslån med et kontant provenu  

 svarende til de aftalte og dokumenterede udgifter, herunder flytteudgifter i  

 forbindelse med midlertidig eller varig genhusning.
Den årlige lejeforhøjelse  

 kan i løbet af en periode på højst 8 år efter arbejdernes gennemførelse som  

 maksimum aftales hævet med lige store årlige stigninger til et beløb, der  

 inden for det i 1. pkt. nævnte låns restløbetid og ved den i stk. 2 fastsatte  

 rente vil være tilstrækkeligt til at amortisere byggeudgiften med tillæg af  

 forskellen mellem ydelsen som nævnt i 1. pkt. og de hidtil opkrævede  

 lejeforhøjelser akkumuleret som en rentehenstand.
Det kan dog aftales, at  

 lejen i det første år efter arbejdernes gennemførelse ikke skal kunne hæves  

 efter bestemmelserne i 1. og 2. pkt.
 Stk. 2. Den i stk. 1, 1. pkt., nævnte ydelse fastsættes på  

 grundlag af en rente svarende til den gennemsnitlige effektive rente, der  

 beregnes af Københavns Fondsbørs for restløbetid 25-35 år for åbne  

 fastforrentede krone-obligationer på tidspunktet for aftalens indgåelse, jf.  

 § 3, stk. 1.
 Stk. 3. Såfremt der til gennemførelsen af forbedringsarbejder med  

 hertil knyttede nødvendige følgearbejder, som er omfattet af denne lov,  

 anvendes beløb afsat efter §§ 18, 18 a og 18 b i lov om midlertidig  

 regulering af boligforholdene eller efter §§ 22 og 63 a i lov om leje eller  

 henlæggelser til fornyelser efter § 8 i lov om midlertidig regulering af  

 boligforholdene, kan den del af udgiften, som herved dækkes, ikke medregnes  

 ved beregning af lejeforhøjelse efter stk. 1.
 Stk. 4. Kravet om lejeforhøjelse skal indeholde oplysning om  

 lejerens adgang til at gøre indsigelse og oplysning om fristen for at gøre  

 indsigelse, jf. § 12, stk. 1 og 2. Modtager lejeren ikke disse oplysninger,  

 løber fristen på 6 uger først fra det tidspunkt, udlejers oplysning om  

 lejerens adgang til at gøre indsigelse og oplysningen om fristen for at gøre  

 indsigelse er kommet frem til lejeren.
§ 6. Lejeren af et beboelseslejemål kan senest 6 uger efter, at  

 udlejers meddelelse om gennemførelse af arbejderne er kommet frem til  

 lejeren, afvise gennemførelsen af arbejder, der alene vedrører det pågældende  

 lejemål.
Lejeren kan dog ikke modsætte sig gennemførelsen af arbejder, der er  

 af almen betydning for boligens eller ejendommens forbedring.
Stk. 2. Vil udlejeren ikke godkende lejerens afvisning af  

 gennemførelse af arbejder efter stk. 1, 1. pkt., skal udlejeren indbringe  

 sagen for huslejenævnet senest 6 uger efter, at lejers afvisning er kommet  

 frem til udlejeren, såfremt udlejeren fastholder kravet om gennemførelse af  

 arbejderne.
I kommuner, hvor bestemmelserne i kapitel II-V i lov om  

 midlertidig regulering af boligforholdene ikke finder anvendelse, skal  

 indbringelse dog ske for boligretten.
Såfremt udlejer ikke gives medhold, kan  

 lejeforhøjelse i henhold til denne lov for de af udlejeren gennemførte  

 arbejder i den omhandlede bolig ikke gennemføres.
 § 7. Lejere i beboelsesejendomme, som ikke skriftligt har  

 accepteret arbejdernes gennemførelse, og som samtidig ikke ønsker at blive  

 boende i ejendommen efter arbejdernes gennemførelse, har krav på at få anvist  

 en erstatningsbolig.
Stk. 2. Fremsætter lejeren senest 6 uger efter, at udlejers  

 meddelelse om gennemførelse af arbejderne er kommet frem til lejeren, krav om  

 at få tilbudt en erstatningsbolig, skal udlejeren inden arbejdernes  

 iværksættelse tilbyde lejeren en passende erstatningsbolig.
For at en  

 erstatningsbolig skal kunne anses for passende, skal den mindst have samme  

 størrelse, kvalitet, udstyr og beliggenhed som den hidtidige bolig og en  

 beregnet nettoboligudgift, der ikke væsentligt overstiger den hidtidige  

 betalte nettoboligudgift.
 Stk. 3. Tilbudet om erstatningsbolig skal indeholde oplysning om  

 lejerens adgang til at gøre indsigelse samt oplysning om fristen for at gøre  

 indsigelse, jf. stk. 4. Indeholder tilbudet om erstatningsbolig ikke disse  

 oplysninger, løber fristen på 6 uger først fra det tidspunkt, udlejers  

 oplysning om lejerens adgang til at gøre indsigelse og oplysningen om fristen  

 for at gøre indsigelse er kommet frem til lejeren.
Stk. 4. Såfremt lejeren ikke kan godkende den erstatningsbolig,  

 som udlejeren tilbyder, skal lejeren gøre indsigelse herom til udlejer senest  

 6 uger efter, at tilbudet er fremsat over for lejeren.
Vil udlejeren ikke  

 godkende lejerens afvisning af den tilbudte erstatningsbolig, skal udlejeren  

 indbringe sagen for huslejenævnet senest 6 uger efter, at lejers afvisning er  

 kommet frem til udlejeren, såfremt udlejeren fastholder, at den tilbudte  

 erstatningsbolig opfylder betingelserne for en passende erstatningsbolig, jf.  

 stk. 2, 2. pkt.
I kommuner, hvor reglerne i kapitel II-V i lov om midlertidig  

 regulering af boligforholdene ikke finder anvendelse, skal indbringelse dog  

 ske for boligretten. 1.-3. pkt. finder tilsvarende anvendelse, såfremt  

 kommunalbestyrelsen, jf. § 8, har overtaget ejerens forpligtelse til at  

 anvise en erstatningsbolig.
Såfremt der ikke inden 12 måneder efter, at  

 lejeren har fremsat krav herom, er anvist en passende erstatningsbolig, kan  

 kravet om lejeforhøjelse efter denne lov ikke gennemføres i den bolig, hvori  

 den lejer, som har fremsat kravet om erstatningsbolig, bor.
 § 8. Kommunalbestyrelsen kan efter anmodning fra ejeren overtage  

 dennes forpligtelse efter § 7 til at anvise en erstatningsbolig.
 § 9. Hvis en bolig skal fraflyttes som følge af arbejder i medfør  

 af denne lov og lejeren ønsker at fortsætte lejemålet efter arbejdernes  

 gennemførelse, kan udlejeren ikke opsige lejeren efter bestemmelserne i lov  

 om leje.
 § 10. Boligministeren kan fastsætte nærmere regler om lovens  

 gennemførelse, herunder om opgørelse af beboelsesejendommens etageareal, om  

 beregning og gennemførelse af lejeforhøjelsen som følge af de gennemførte  

 arbejder, om de arbejder, lejeren ikke kan modsætte sig gennemført, om tilbud  

 om erstatningsbolig og om klagefrister.
§ 11. Hvis en aftale om gennemførelse af byfornyelse efter denne  

 lov er eller bliver ugyldig eller ophæves, finder §§ 58-59 a i lov om leje og  

 § 27 i lov om midlertidig regulering af boligforholdene anvendelse.
Er  

 forbedringsarbejderne med hertil knyttede nødvendige følgearbejder iværksat  

 på tidspunktet for aftalens bortfald, finder §§ 59 a og 66, stk. 1, litra b,  

 i lov om leje og §§ 23-26 i lov om midlertidig regulering af boligforholdene  

 dog ikke anvendelse.
§ 12. Klage over udlejers krav om lejeforhøjelse efter § 5, stk.  

 1-3, kan indbringes af den enkelte lejer for huslejenævnet.
Det samme gælder  

 klage over, at de af lejeren skriftligt accepterede arbejder ikke opfylder  

 reglerne i §§ 3 og 4 samt klage over, at de i medfør af § 2, stk. 1, og § 10  

 fastsatte bestemmelser ikke er overholdt ved gennemførelse af aftalen.
I  

 kommuner, hvor bestemmelserne i kapitel II-V i lov om midlertidig regulering  

 af boligforholdene ikke finder anvendelse, skal indbringelse dog ske for  

 boligretten.
 Stk. 2. Indbringelsen efter stk. 1, 1. pkt., skal ske senest 6  

 uger efter, at kravet om lejeforhøjelse er kommet frem til lejeren, jf. dog §  

 5, stk. 4.
 Stk. 3. Hvis der ikke foreligger dokumentation for de afholdte  

 udgifter eller lejeforhøjelsen ikke er beregnet i overensstemmelse med § 5,  

 stk. 1-3, eller de i medfør af § 10 fastsatte bestemmelser ikke er overholdt,  

 bortfalder kravet om lejeforhøjelse helt eller delvis.
 § 13. De i lov om leje og lov om midlertidig regulering af  

 boligforholdene indeholdte bestemmelser for sagernes behandling i boligret  

 henholdsvis huslejenævn finder tilsvarende anvendelse ved behandling af sager  

 efter lov om privat byfornyelse.
 § 14. I lov om leje, jf. lovbekendtgørelse nr. 250 af 9. april  

 1992, som ændret senest ved § 1 i lov nr. 380 af 20. maj 1992, foretages  

 følgende ændringer:
 1. I § 47, stk.1, litra c, efter  

 »boligforbedring« erstattes »og« med: »,».
 2. I § 47, stk. 1, indsættes som nyt litra d :
 »d) lejeforhøjelser og forbedringsarbejder med hertil knyttede  

 nødvendige følgearbejder efter lov om privat byfornyelse, og«.
 Litra d bliver herefter litra e.
 3. § 47, stk. 2, sidste pkt., affattes således:
»Ved sammenligningen ses bort fra lejemål omfattet af kapitel VIII A,  

 § 53, stk. 3 og 6-8, og lov om privat byfornyelse.« 4. I § 51 indsættes efter stk. 2:
» Stk. 3. Reglerne i § 50 gælder også udgifter til  

 projektmateriale udarbejdet af en byggesagsrådgiver, jf. § 4, stk. 1, 1.  

 pkt., i lov om privat byfornyelse, såfremt der ikke på baggrund af  

 projektmaterialet indgås aftale om privat byfornyelse.
Udlejeren kan, når  

 udgiften er betalt, udligne denne gennem en lejeforhøjelse, der i løbet af 12  

 måneder har dækket udlejerens udlæg med sædvanlige finansieringsudgifter.  

 Lejeforhøjelsen kan dog alene opkræves med lige store beløb hos de lejere,  

 som i fællesskab med ejeren har udpeget byggesagsrådgiveren efter § 4 i lov  

 om privat byfornyelse, og lejeforhøjelsen bortfalder ved periodens  

 udløb.« 5. I § 58 indsættes som nyt stk. 4 :
» Stk. 4. Har udlejeren udført foranstaltninger efter lov om  

 privat byfornyelse, kan han i stedet for lejeforhøjelse for forbedringerne  

 efter stk. 1 kræve lejeforhøjelse beregnet og gennemført efter reglerne i lov  

 om privat byfornyelse.« Stk. 4-6 bliver herefter stk. 5-7.
 § 15. I lov om midlertidig regulering af boligforholdene, jf.  

 lovbekendtgørelse nr. 251 af 9. april 1992, som ændret ved § 2 i lov nr. 380  

 af 20. maj 1992, foretages følgende ændringer:
 1. § 5, stk. 1, sidste pkt., affattes således:
»Ved sammenligningen ses bort fra lejemål omfattet af § 5, stk. 3, §  

 15 a og lov om privat byfornyelse.« 2. I § 5, stk. 2, litra b, udgår efter »lov om  

 leje«: »og«, og i § 5, stk. 2, litra c, erstattes  

 »boligforbedring.« med: »boligforbedring og«.
 3. I § 5, stk. 2, indsættes som nyt litra:
»d) lejeforhøjelse og forbedringsarbejder med hertil knyttede  

 nødvendige følgearbejder efter lov om privat byfornyelse.« 4. I § 8 indsættes som nyt stk. 2:
 Stk. 2. »Udgifter til projektmateriale, som er omfattet af §  

 51, stk. 3, i lov om leje, optages ikke på budgettet«.
 Stk. 2 bliver herefter stk. 3.
 5. I § 29, stk. 1, indsættes efter »lov om byfornyelse  

 og boligforbedring,»: »eller af lov om privat byfornyelse«.
 6. I § 29 indsættes som nyt stykke:
» Stk. 4. Har udlejeren udført foranstaltninger efter lov om  

 privat byfornyelse, kan han i stedet for lejeforhøjelse for forbedringerne  

 efter § 27 kræve lejeforhøjelse beregnet og gennemført efter reglerne i lov  

 om privat byfornyelse.« § 16. Loven træder i kraft den 1. juli 1992.
 § 17. Loven gælder ikke for Færøerne og Grønland.
