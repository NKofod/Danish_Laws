Bekendtgørelse om jordbrugets anvendelse af gødning i planperioden 2022/20231) I medfør af § 3, stk. 3, § 5, stk. 6, § 7, stk. 4, § 9, stk. 2, § 13, stk. 2-5, § 16, stk. 2, § 17, stk. 5, § 19, § 21, stk. 4, § 22, stk. 3 og 4, § 23, § 24, stk. 3, § 25, stk. 3 og 6, § 26, § 27, § 28, § 30, § 31, § 35, § 36, stk. 2, 4 og 5, § 37, § 41, stk. 2, § 42, stk. 3, § 47, stk. 3, § 48, stk. 1 og 2, § 52, § 53, stk. 3, og § 54, stk. 1, i lov nr. 338 af 2. april 2019 om jordbrugets anvendelse af gødning og om næringsstofreducerende tiltag, som ændret ved lov nr. 1569 af 27. december 2019, fastsættes efter forhandling med justitsministeren og efter bemyndigelse:
Kapitel 1 Anvendelsesområde og definitioner § 1. Bekendtgørelsen finder anvendelse for:
 1) Virksomheder, der efter lov nr. 338 af 2. april 2019 om jordbrugets anvendelse af gødning og om næringsstofreducerende tiltag er registrerede eller registreringspligtige i Register for Gødningsregnskab.
 2) Virksomheder, herunder fælles biogas-, forarbejdnings-, komposterings-, forbrændings- og brændingsanlæg og offentligt ejede virksomheder, der sælger eller afgiver kvælstof- eller fosforholdig gødning.
 3) Fælles biogas-, forarbejdnings-, komposterings-, forbrændings- og brændingsanlæg, der modtager kvælstof- eller fosforholdig gødning.
 Stk. 2. I denne bekendtgørelse forstås ved:
 1) Gødskningsloven: Lov nr. 338 af 2. april 2019 om jordbrugets anvendelse af gødning og om næringsstofreducerende tiltag, med senere ændringer.
 2) Register for Gødningsregnskab: Det register, som føres i medfør af § 5, stk. 1, i gødskningsloven.
 3) Nyregistreret virksomhed: En virksomhed, der ikke i den foregående planperiode har været registreret i Register for Gødningsregnskab.
 4) Kunstgødning: Urea og uorganiske gødninger med undtagelse af bioaske, der indeholder hovednæringsstofferne kvælstof eller fosfor, og som er fremstillet ved en industriel proces.
 5) Husdyrgødning: Følgende typer af gødning fra dyretyper, for hvilke der i denne bekendtgørelses bilag 2, tabel 2, er fastsat normer for indholdet af kvælstof og fosfor, i enhver anden form end aske:
 a) Fast husdyrgødning.
 b) Flydende husdyrgødning.
 c) Mave- og tarmindholdet fra slagtede husdyr.
 d) Bundfald, der er sedimenteret husdyrgødning i beholdere med flydende husdyrgødning, som ikke længere kan omrøres i beholderen.
 6) Organisk gødning: Stoffer, produkter og materialer af animalsk eller vegetabilsk oprindelse, der indeholder hovednæringsstofferne kvælstof eller fosfor, og som ikke er kunstgødning eller bioaske.
 7) Anden organisk gødning: Organisk gødning, der ikke er husdyrgødning.
 8) Forædlet organisk gødning: Anden organisk gødning, der er tørret eller på anden vis forarbejdet, og hvortil der kan være tilsat mineralske gødningsstoffer.
 9) Forbrændingsanlæg: Et anlæg, der er godkendt efter bekendtgørelse om godkendelse af listevirksomhed, der kan forbrænde affald i henhold til reglerne i den til enhver tid gældende bekendtgørelse om anlæg, der forbrænder affald.
 10) Brændingsanlæg: Et anlæg, der er godkendt efter artikel 24, stk. 1, litra d, i Europa-Parlamentets og Rådets forordning (EF) nr. 1069/2009 af 21. oktober 2009 for så vidt angår brænding af husdyrgødning som brændsel i anlægget.
 11) Biogasanlæg: Et anlæg, der bl.a. ud fra husdyrgødning, affald, vegetabilsk biomasse eller blandinger heraf producerer biogas med afgasset biomasse som restprodukt.
 12) Fælles biogasanlæg: Et biogasanlæg, der ikke drives under samme CVR-nummer som en virksomhed, der er registreret eller registreringspligtig i Register for Gødningsregnskab.
 13) Forarbejdningsanlæg: Et anlæg, der modtager husdyrgødning fra en eller flere husdyrproducenter, og som ved en teknisk forarbejdning af husdyrgødningen skaber produkter, der er forskellige fra det materiale, der tilføres anlægget med hensyn til tørstofindhold, sammensætning og koncentration af gødningsstoffer, og som ikke er et forbrændingsanlæg eller brændingsanlæg.
 14) Fælles komposteringsanlæg: Et anlæg, der ikke drives under samme CVR-nummer som en virksomhed, der er registreret eller registreringspligtig i Register for Gødningsregnskab, og som via en kontrolleret aerob biologisk-teknisk behandling fremstiller et produkt, der er mere homogent end indgangsmaterialet.
 15) Bioaske: Gødningstyper, der hidrører fra forgasning eller forbrænding af organisk materiale, herunder de asketyper, der er omfattet af bekendtgørelse om anvendelse af bioaske til jordbrugsformål, og forbrændt husdyrgødning.
 16) Afgasset biomasse: Tilbageværende materiale efter produktion af biogas ud fra bl.a. husdyrgødning, affald, vegetabilsk biomasse eller blandinger heraf.
 17) Forarbejdet husdyrgødning: Produkter fra et forarbejdningsanlæg, dog ikke afgasset biomasse, der ikke efter forarbejdningsanlæggets behandling forarbejdes yderligere.
 18) Komposteret husdyrgødning: Husdyrgødning, der er komposteret på et fælles komposteringsanlæg.
 19) JB-nr.: Jordbundstypenummer fastsat i medfør af den til enhver tid gældende bekendtgørelse om jordbundstypeklassifikation.
 20) Ultimolager: Virksomhedens lagerbeholdning af kvælstof og fosfor i gødning pr. den 31. juli fratrukket den mængde kvælstof og fosfor, der er tildelt efter den 31. juli, men inden den 30. september, til afgrøder, som skal høstes eller afgræsses inden den 31. december.
 21) Primolager: En virksomheds primolager af kvælstof og fosfor i hver gødningstype opgøres efter gødskningslovens § 29 som den forudgående planperiodes ultimolager.
 22) Lukket system: Et dyrkningssystem med fast bund, der sikrer, at der ved dyrkning i systemet ikke kan ske udvaskning af næringsstoffer til vandmiljøet.
23) Landbrugsareal: Arealer med produktion af afgrøder, hvor der er fastsat en kvælstofnorm på mere end 0 kg kvælstof pr. ha eller en fosfornorm på mere end 0 kg fosfor pr. ha, og udyrkede arealer, der er til rådighed for produktion af afgrøder, men som ligger brak, eller permanente græsarealer.
Dette gælder uanset, om arealerne er arealer i væksthuse eller under fast eller mobilt overdække.
Kapitel 2 Registrering i Register for Gødningsregnskab § 2. Virksomheder, der er registreret eller registreres i Register for Gødningsregnskab, registreres med angivelse af CVR-nr., jf. dog stk. 2.
 Stk. 2. Har en virksomhed efter ansøgning fået tilladelse til at blive registreret for en del af virksomheden i Register for Gødningsregnskab efter gødskningslovens § 7, stk. 2, eller efter § 2, stk. 4, i lov om jordbrugets anvendelse af gødning og om plantedække, jf. lovbekendtgørelse nr. 996 af 25. juni 2018, kan virksomheden lade sig registrere med et SE-nr.
 Stk. 3. Virksomheder, der ønsker registrering i medfør af gødskningslovens § 6, skal anmelde deres virksomhed til registrering senest den 31. juli 2023.
 Stk. 4. Anmeldelse til registeret skal ske i Landbrugsstyrelsens Tast selv, som kan tilgås via Landbrugsstyrelsens hjemmeside.
 Stk. 5. Afmelding af en virksomhed fra registeret, jf. gødskningslovens § 9, stk. 1, skal være modtaget i Landbrugsstyrelsen senest den 31. juli 2023.
Kapitel 3 Kvælstofnormer § 3. Kvælstofnormer for landbrugsafgrøder og for grøntsager på friland og andre plantekulturer fremgår af bilag 1, tabel 1 og 2.
Stk. 2. Kvælstofnormen for den pågældende afgrøde skal fradrages forfrugtsværdi alt efter hvilken afgrøde, der er dyrket på arealet året før, jf. bilag 1, tabel 1 og 2. Kvælstofnormen med fradrag af forfrugtsværdien kan ikke udgøre mindre end 0 kg kvælstof.
Dyrkes en afgrøde, der ikke fremgår artsspecifikt af bilag 1, tabel 1 og 2, skal fællesnormen for afgrødekategorien anvendes.
 Stk. 3. Kvælstofnormen for vandet sandjord, jf. bilag 1, tabel 1, kolonne 10, må kun anvendes, hvis det ved en vandindvindingstilladelse, der omfatter hele eller dele af de pågældende marker, hvor den højere kvælstofnorm ønskes anvendt, kan dokumenteres, at der er mindst 75 mm vand til umiddelbar rådighed svarende til 750 m3/ha.
 Stk. 4. For afgrøder, der er omfattet af bilag 1, tabel 2, og for hvilke der ikke er fastsat en artsspecifik kvælstofnorm, samt for Grøntsager, andre anført i bilag 1, tabel 1, kan Landbrugsstyrelsen efter ansøgning fastsætte en højere kvælstofnorm end anført i bilag 1, tabel 1 og 2. Ansøgningen skal indeholde dokumentation for, at den specifikke art har behov for en højere kvælstofnorm.
 Stk. 5. Kvælstofnormer for græs kan anvendes i følgende tilfælde, hvis betingelserne i stk. 6-10 er overholdt:
 1) Virksomheden anvender græsset til opfodring af eget dyrehold.
 2) Virksomhedens arealer med græs afgræsses af andre husdyr end virksomhedens egne.
 3) Virksomheden sælger det høstede græs.
 4) Virksomheden anvender det høstede græs i eget biogasanlæg.
 5) Virksomheden anvender græsset i kombinationer af nr. 1-4.
Stk. 6. Ved anvendelse efter stk. 5, nr. 1, skal virksomheden kunne dokumentere sammenlagt at have dyr nok i den aktuelle og den efterfølgende planperiode til at optage det antal foderenheder, der produceres.
Ved beregning skal anvendes udbyttenormen for den dyrkede afgrøde, jf. bilag 1, tabel 1, og det maksimale optag af foderenheder per dyr, jf. bilag 1, tabel 4.
Stk. 7. Ved anvendelse efter stk. 5, nr. 2, skal virksomheden kunne dokumentere afgræsningen ved en græsningsaftale eller ved oplysninger, der fremgår af gødningskvitteringen, jf. § 13. Det skal kunne dokumenteres, at afgræsningen er sket med nok dyr til at optage det antal foderenheder, der produceres.
Ved beregning skal anvendes udbyttenormen for den dyrkede afgrøde, jf. bilag 1, tabel 1, og det maksimale optag af foderenheder per dyr, jf. bilag 1, oversigtstabel 1.
Stk. 8. Ved anvendelse efter stk. 5, nr. 3, skal virksomheden kunne dokumentere, at græsset senest den 31. juli 2024 er solgt ved faktura med angivelse af den solgte mængde i foderenheder.
Den solgte mængde skal mindst svare til udbyttenormen for den dyrkede afgrøde i foderenheder pr. ha, jf. bilag 1, tabel 1.
Stk. 9. Ved anvendelse efter stk. 5, nr. 4, skal den høstede mængde opgøres og kunne dokumenteres.
Den høstede mængde skal mindst svare til udbyttenormen for den dyrkede afgrøde i foderenheder pr. ha, jf. bilag 1, tabel 1.
 Stk. 10. Ved anvendelse efter stk. 5, nr. 5, skal anvendelsen af de enkelte andele af græsset kunne dokumenteres i overensstemmelse med stk. 6-9.
 Stk. 11. Ved anvendelse af græsset i eget biogasanlæg skal indholdet af kvælstof og fosfor indregnes i gødningsregnskabet som tilført organisk materiale til anlægget.
 Stk. 12. Dokumentation påkrævet efter stk. 3 og 5-10 skal opbevares på virksomheden i 5 år fra planperiodens udløb og skal forevises på forlangende i forbindelse med kontrol.
Brødhvede § 4. Ved dyrkning af de hvedesorter, der er nævnt i bilag 1, tabel 3, jf. § 2, nr. 4, i bekendtgørelse om brødhvede, og de sorter, der er omfattet § 2, nr. 1-3, i bekendtgørelse om brødhvede, kan den i bilag 1, tabel 1, fastsatte kvælstofnorm for hvede til brødfremstilling anvendes, hvis betingelserne i stk. 2-4 og 7 er opfyldt.
 Stk. 2. Følgende betingelser vedrørende virksomhedens tidligere produktion og afsætning af hvede skal være opfyldt for, at kvælstofnorm for hvede til brødfremstilling kan anvendes:
 1) Virksomheden skal i mindst 1 af de 2 foregående planperioder (høst 2021 og 2022) have dyrket en brødhvedesort, hvor hveden havde et proteinindhold på mindst 11,5 procent, et faldtal på mindst 275 samt en hektolitervægt på mindst 77,0 kg, og er leveret til en grovvare- eller møllervirksomhed med henblik på brødfremstilling.
 2) Virksomheden skal for den aktuelle planperiode (høst 2023) have indgået kontrakt med en grovvare- eller møllervirksomhed om dyrkning og levering af hvede fra virksomheden til brødfremstilling, eller virksomheden skal ved kontrol dokumentere, at hveden efter høst er solgt til grovvare- eller møllervirksomhed med henblik på brødfremstilling senest 31. marts 2024.
Stk. 3. Virksomheden skal kunne dokumentere den i stk. 2, nr. 1, nævnte levering.
Dokumentationen skal indeholde oplysninger om hvedesorten, den leverede mængde hvede, proteinindholdet, faldtallet og hektolitervægten.
Stk. 4. Virksomheden skal have dokumentation for den indgåede kontrakt med eller kvittering for levering til, jf. stk. 2, nr. 2, en grovvare- eller møllervirksomhed om dyrkning af hvede fra virksomheden til brødfremstilling.
Dokumentationen skal indeholde følgende oplysninger:
 1) Navn, adresse og CVR-nr. på den virksomhed, der leverer hvede til brødfremstilling.
 2) Navn, adresse og CVR-nr. på den grovvare- eller møllervirksomhed, der har aftaget eller vil aftage hvede til brødfremstilling.
3) Ved indgåelse af en kontrakt, jf. stk. 2, nr. 2, skal denne indeholde oplysninger om brødhvedearealets størrelse angivet i ha med 2 decimaler, den anvendte hvedesort og mængden af brødhvede angivet i hkg.
Kontrakten skal være dateret og underskrevet af begge parter og angive den planperiode, dokumentationen omfatter.
4) Ved salg efter høst, jf. stk. 2, nr. 2, 2. led, skal den leverede mængde af brødhvede og indleveringsdato dokumenteres ved faktura.
Den leverede mængde angives som afregnet vare, idet der korrigeres til basisvandprocent og ren varevægt.
 Stk. 5. For virksomheder, der har indgået kontrakt, jf. stk. 2, nr. 2, 1. led, kan der maksimalt anvendes brødhvedenorm for et areal svarende til det brødhvedeareal, der er anført i kontrakten.
 Stk. 6. For virksomheder, der dokumenterer afsætning af brødhvede, jf. stk. 2, nr. 2, 2. led, kan der maksimalt anvendes brødhvedenorm for et areal, der svarer til den leverede mængde brødhvede, jf. stk. 4, nr. 4, divideret med standardudbyttet pr. ha, jf. bilag 1, tabel 1.
 Stk. 7. Virksomheden skal have udarbejdet og indberettet en opdateret gødningsplanlægning for de to forudgående planperioder og den aktuelle planperiode, jf. § 10.
 Stk. 8. Den dokumentation, der er nævnt i stk. 2-4, skal opbevares på virksomheden i 5 år fra 31. juli 2023 og skal kunne forevises på forlangende i forbindelse med kontrol.
 § 5. Kvælstofnormen for brødhvede kan anvendes af virksomheder, der ikke har været registreret i Register for Gødningsregnskab i den foregående planperiode, og for arealer, der er erhvervet ved ejer- eller brugerskifte, på de betingelser, der er nævnt i § 4.
 Stk. 2. Dokumentationskravene i § 4, stk. 2-4 og 7, kan opfyldes ved anvendelse af dokumentation indhentet fra den tidligere ejer eller bruger.
Korrektion af kvælstofnorm ved forventet højere udbytte § 6. Ved korrektion af en virksomheds kvælstofnorm ved forventet højere udbytte, jf. gødskningslovens § 16, stk. 1, ved afsætning af en afgrøde skal standardudbytterne i bilag 1, tabel 1, anvendes.
Korrektionen foretages ved at gange det forventede højere udbytte med korrektionsfaktoren i bilag 1, tabel 1, kolonne 17.
 Stk. 2. Det forventede højere udbytte udgør gennemsnittet af de høstudbytter, der er opnået for den pågældende afgrøde inden for de 5 umiddelbart forudgående planperioder, jf. dog stk. 3 og 4.
 Stk. 3. Det højeste og det laveste udbytte fra de 5 forudgående planperioder kan dog udelades ved beregningen af det gennemsnitlige udbytte, hvis afgrøden har været dyrket i alle 5 forudgående planperioder.
 Stk. 4. Det højeste udbytte fra de 5 forudgående planperioder, jf. stk. 2, skal udelades, hvis afgrøden for planperioden 2021/2022 først bliver solgt efter den 10. september 2023, eller afgrøden kun har været dyrket i 4 ud af de 5 umiddelbart forudgående planperioder.
 Stk. 5. Virksomheden skal kunne dokumentere, at afgrøden har været dyrket af virksomheden i de 5 umiddelbart forudgående planperioder, og at det gennemsnitlige udbytte beregnet ud fra de opnåede udbytter i disse planperioder er højere end standardudbytterne for den pågældende afgrøde, jf. dog stk. 3 og 4.
Stk. 6. Dokumentationen, jf. stk. 5, skal bestå af faktura på salg af den pågældende afgrøde opgjort i ren varevægt og gødningsplanlægningen, der angiver arealet med den pågældende afgrøde.
Ved dokumentation af tidligere opnåede høstudbytter for en afgrøde skal opgørelsen alene ske ud fra virksomhedens samlede salg af afgrøden i pågældende planperiode uden hensyn til jordtype, vanding, sorter eller proteinindhold.
Stk. 7. For korn- og industriafgrøder samt frø til udsæd angives udbyttet som afregnet vare, idet der korrigeres til basisvandprocent og ren varevægt.
For kartofler angives udbyttet som afregnet vare, idet der korrigeres for frasortering og lagringssvind.
 Stk. 8. Den i stk. 5 nævnte dokumentation for anvendelse af korrigeret norm for forhøjet udbytte skal opbevares på virksomheden i 5 år fra 31. juli 2023 og skal kunne forevises på forlangende i forbindelse med kontrol.
§ 7. Ved korrektion af en virksomheds kornafgrødes kvælstofnorm ved forventet højere udbytte, jf. gødskningslovens § 16, stk. 1, ved anvendelse af afgrøden på egen virksomhed skal standardudbytterne i bilag 1, tabel 1, anvendes.
Korrektionen foretages ved at gange det forventede højere udbytte med korrektionsfaktoren i bilag 1, tabel 1, kolonne 18.
 Stk. 2. Det forventede højere udbytte udgør gennemsnittet af de høstudbytter, der er opnået for den pågældende kornafgrøde inden for de 5 umiddelbart forudgående planperioder, jf. dog stk. 3.
Stk. 3. Det højeste og det laveste udbytte fra de 5 forudgående planperioder kan dog udelades ved beregningen af det gennemsnitlige udbytte, hvor afgrøden har været dyrket i alle 5 forudgående planperioder.
Det højeste udbytte fra de 5 forudgående planperioder, jf. stk. 2, skal udelades, hvis afgrøden kun har været dyrket i 4 ud af de 5 umiddelbart forudgående planperioder.
 Stk. 4. Virksomheden skal kunne dokumentere, at afgrøden har været dyrket i de 5 umiddelbart forudgående planperioder, og at det gennemsnitlige udbytte beregnet ud fra de opnåede udbytter i disse planperioder er højere end standardudbytterne for den pågældende afgrøde, jf. dog stk. 3.
Stk. 5. Dokumentationen, jf. stk. 4, skal bestå af en opgørelse for hver planperiode over virksomhedens foderforbrug samt virksomhedens kornbalance opgjort efter stk. 6, 2. og 3. pkt.
Kornbalancen skal indeholde oplysninger om primo- og ultimolager korrigeret for køb, salg og opfodring.
Dokumentationen skal endvidere omfatte virksomhedens gødningsplanlægning udarbejdet efter gødskningslovens § 41, der angiver arealet med den pågældende kornafgrøde.
Stk. 6. Høstudbyttet, jf. stk. 4, opgøres på grundlag af virksomhedens foderforbrug og kornbalance for hver planperiode.
Opgørelsen for den enkelte planperiode af foderforbrug og kornbalance skal mindst omfatte en sammenhængende periode på 12 måneder i perioden 1. august ved planperiodens begyndelse til 15. februar i den umiddelbart efterfølgende planperiode.
Foderforbrug kan opgøres på baggrund af enten standardværdier, virksomhedens effektivitetskontrol eller virksomhedens korrektion for afvigelser i ydelses- og produktionsniveau samt fodermængde og -sammensætning, jf. § 17. Anvendes virksomhedens korrektion for afvigelser i ydelses- og produktionsniveau samt fodermængde og -sammensætning, skal denne være sammenfaldende med korrektion for afvigelse i ydelses- og produktionsniveau af kvælstof i husdyrgødning, jf. § 17.
 Stk. 7. Den i stk. 1, 4 og 5 nævnte dokumentation for anvendelse af korrigeret norm for forhøjet udbytte skal opbevares på virksomheden i 5 år fra 31. juli 2023 og skal kunne forevises på forlangende i forbindelse med kontrol.
Kapitel 4 Kvælstofkvote § 8. Kvælstofkvoten for virksomheden opgøres på baggrund af de arealer, virksomheden har rådighed over pr. 31. juli 2023.
 Stk. 2. Tildeling af kvælstofkvote for den enkelte mark forudsætter, at der på marken dyrkes en afgrøde med henblik på høst til salg, opfodring eller som energiafgrøde, hvor udbytte og anvendelse kan dokumenteres.
 Stk. 3. Markens afgrøde er den eller de afgrøder, der dyrkes på arealet, dog på grundlag af den senest etablerede afgrøde, hvis marken er sået om.
 Stk. 4. Kvoten for den enkelte mark beregnes som arealet med den angivne afgrøde i ha med mindst to decimaler ganget med den pågældende afgrødes kvælstofnorm for markens jordbundstype med fradrag af angiven forfrugtsværdi, jf. §§ 3-7, jf. bilag 1, tabel 1 og 2.
 Stk. 5. For virksomheder, der ved aftale med en offentlig myndighed har forpligtet sig til eller i henhold til anden lovgivning er forpligtet til at tilføre en mindre mængde kvælstof end afgrødens kvælstofnorm med fradrag af angiven forfrugtsværdi, jf. bilag 1, tabel 1 og 2, er det denne mindre mængde, der skal anvendes ved beregning af markens kvælstofkvote.
Stk. 6. I lukkede systemer er kvoten lig med den tildelte mængde kvælstof fratrukket den mængde kvælstof, der fraføres systemet i form af vækstmedie eller vandingsvand med henblik på anvendelse som gødning.
Indholdet af kvælstof og fosfor i den fraførte gødning fastsættes ved analyse, jf. § 22, stk. 1.
 § 9. Virksomhedens samlede kvote for kvælstof reduceres i medfør af gødskningslovens § 17, stk. 1 eller 2, eller regler fastsat i medfør af gødskningslovens § 17, stk. 3 og 4. Reduktionen beregnes på baggrund af den omregningsfaktor, der er fastsat i bekendtgørelse om næringsstofreducerende tiltag og dyrkningsrelaterede tiltag i jordbruget for planperioden 2022/2023 og i den til enhver tid gældende bekendtgørelse om tilskud til kvælstofreducerende virkemidler.
 Stk. 2. Virksomhedens samlede kvote for kvælstof for planperioden kan ikke udgøre mindre end 0 kg kvælstof.
Kapitel 5 Gødningsplanlægning og gødningsregnskab Gødningsplanlægning § 10. Virksomheder, der er registrerede eller registreringspligtige i Register for Gødningsregnskab, skal indberette deres gødningsplanlægning til Landbrugsstyrelsen senest den 10. september 2023.
 Stk. 2. Gødningsplanlægningen skal indeholde følgende oplysninger:
 1) Et markkort med angivelse af marknummer, der viser de marker, der indgår i virksomhedens samlede landbrugsareal pr. 31. juli 2023.
 2) Markernes afgrøder i planperioden, jf. bilag 1, tabel 1 og 2.
 3) Markernes jordtype angivet med et JB-nr.
 4) Vandet sandjord, hvis dette findes på virksomheden.
 5) Markens forfrugt.
 6) Korrektion af kvælstofnorm på baggrund af forventet højere udbytte eller på grund af miljøtilsagn.
 Stk. 3. Ændringer i gødningsplanlægningen, som er indberettet efter stk. 1, skal foretages senest den 31. marts 2024.
Stk. 4. Indberetning af gødningsplanlægningen og efterfølgende ændringer heri skal foretages digitalt ved brug af Landbrugsstyrelsens Tast selv, som kan tilgås via Landbrugsstyrelsens hjemmeside.
Indberetninger eller ændringer i indberetninger, der ikke er foretaget digitalt i det særlige skema, anses ikke for modtaget i Landbrugsstyrelsen.
Gødningsregnskab § 11. Virksomheder, der er registrerede eller registreringspligtige i Register for Gødningsregnskab skal indberette deres gødningsregnskaber, herunder oplysninger om antal dyr pr. dyretype, staldsystem og besætningsnummer, til Landbrugsstyrelsen senest den 31. marts 2024.
 § 12. Gødningsregnskabet skal indberettes digitalt via Landbrugsindberetning.dk.
Overførsel af organisk gødning og bioaske § 13. Afgiver virksomheder, der er registrerede eller registreringspligtige i Register for Gødningsregnskab, i planperioden husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning eller bioaske til andre virksomheder registreret i Register for Gødningsregnskab, skal dette indberettes på en gødningskvittering i Landbrugsstyrelsens Tast selv med samme frist som indberetning af gødningsregnskabet.
 Stk. 2. Gødningskvitteringen skal indeholde følgende oplysninger om den afgivne gødning:
 1) Modtagerens navn, adresse og CVR-nr.
 2) Det totale antal kg kvælstof og fosfor samt gødningstypen.
 3) Den organiske gødnings fosforloft.
 4) Den andel af det totale indhold af kvælstof, der skal anvendes til beregning af  virksomhedens forbrug af kvælstof, jf. § 21, § 22, stk. 3 og 4, og § 23.
 5) Hvorvidt overførsler af husdyrgødning sker, ved at afgivers dyr græsser på modtagerens arealer, eller ved levering af gødning.
 Stk. 3. Gødningskvitteringen skal være digitalt signeret af afgiver og modtager.
 Stk. 4. Afgiver virksomheden i planperioden husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning  eller bioaske til andre end virksomheder registreret i Register for Gødningsregnskab, skal afgiver oplyse modtager om følgende oplysninger om de enkelte typer af gødning, der er afgivet, samt angive oplysningerne i sit gødningsregnskab:
 1) Modtagerens navn, adresse og CVR-nr.
 2) Det totale indhold af kvælstof og fosfor.
 3) Den organiske gødnings fosforloft.
 4) Den andel af det totale indhold af kvælstof, der skal anvendes til beregning af virksomhedens forbrug af kvælstof, jf. § 21, § 22, stk. 3 og 4, og § 23.
 Stk. 5. Virksomheder, der ikke er registreret i Register for Gødningsregnskab, der i planperioden modtager husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning eller bioaske fra en virksomhed, der er registreret i Register for Gødningsregnskab, skal skriftligt bekræfte at have modtaget gødningen og de oplysninger, som fremgår af stk. 4.
 Stk. 6. Gødningsregnskabet for virksomheder, der i planperioden afgiver husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning eller bioaske til forbrænding eller jordbrugsmæssig udnyttelse på virksomheder uden for Danmark, jf. § 14, stk. 3 og 4, skal indeholde oplysning om modtagerens navn, adresse og virksomhedsidentitet i vedkommende udenlandske virksomhedsregister samt virksomhedens oplysninger om det totale antal kg kvælstof og fosfor i og typen af den leverede gødning.
 Stk. 7. Dokumentation efter stk. 4-6 skal opbevares på virksomheden i 5 år fra planperiodens udløb og skal kunne forevises på forlangende i forbindelse med kontrol.
Fratræk af kvælstof og fosfor i gødningsregnskabet § 14. I gødningsregnskabet kan fratrækkes kvælstof- og fosforindholdet i anden organisk gødning, bioaske og kunstgødning, der i planperioden er afsat til en virksomhed registeret i Register for Gødningsregnskab.
 Stk. 2. I den totale mængde kvælstof i gødningsregnskabet kan, efter gødskningslovens § 21, stk. 2, fratrækkes kvælstof i gødning, der er afbrændt på virksomhedens eget forbrændings- eller brændingsanlæg, jf. § 33.
 Stk. 3. I gødningsregnskabet kan fratrækkes kvælstof- og fosforindholdet i den husdyrgødning, der i planperioden er afgivet til fælles komposteringsanlæg.
 Stk. 4. I gødningsregnskabet kan fratrækkes kvælstof- og fosforindholdet i den husdyrgødning, komposteret husdyrgødning og forarbejdet husdyrgødning, der i planperioden er afsat til forbrænding i forbrændings- eller brændingsanlæg i eller uden for Danmark, jf. § 13, stk. 6.
 Stk. 5. I gødningsregnskabet kan fratrækkes kvælstof- og fosforindholdet i den husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske, der i planperioden er afsat til jordbrugsmæssig udnyttelse på virksomheder uden for Danmark, jf. § 13, stk. 6.
 Stk. 6. I gødningsregnskabet kan fratrækkes kvælstof- og fosforindholdet i den gødning, der afsættes af udegående husdyr på arealer, der i henhold til anden lovgivning ikke må tilføres mere gødning, end der efterlades af husdyrene.
 Stk. 7. I gødningsregnskabet kan fratrækkes kvælstof- og fosforindholdet, der afsættes af udegående husdyr på arealer, som er omfattet af tilsagn om tilskud i medfør af bekendtgørelse nr. 175 af 22. marts 2002 eller tidligere bekendtgørelser om tilskud til miljøvenlige jordbrugsforanstaltninger, når der ifølge tilsagnet må tilføres et bestemt niveau kvælstof udover den mængde kvælstof i husdyrgødning, som afsættes af de udegående husdyr på arealerne.
 Stk. 8. Ved afsætning af kvælstof og fosfor til en virksomhed, der ikke er registeret i Register for Gødningsregnskab, via udegående dyr på arealer jf. stk. 6 og 7, skal afsætningen kunne dokumenteres i form af en græsningsaftale indeholdende oplysninger om:
 1) Dyretype og antal dyr, der går på arealerne.
 2) Afgræsningsperioden.
 3) Størrelsen af afgræsningsarealet.
 4) CVR-nr. eller CPR-nr. samt navn og adresse på modtager.
 Stk. 9. Såfremt arealet, jf. stk. 6, er omfattet af tilsagn om tilskud i medfør af bekendtgørelse nr. 175 af 22. marts 2002 eller tidligere bekendtgørelser om tilskud til miljøvenlige jordbrugsforanstaltninger, hvor der ifølge tilsagnet alene må tilføres et bestemt niveau kvælstof udover den mængde kvælstof i husdyrgødning, som afsættes af de udegående husdyr på arealerne, skal dette kunne dokumenteres.
 Stk. 10. Landbrugsstyrelsen kan efter gødskningslovens § 21, stk. 4, i tilfælde af brand eller tyveri og efter ansøgning tillade, at virksomheden i gødningsregnskabet kan fratrække kvælstof- og fosforindholdet i henholdsvis husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning, bioaske og kunstgødning, hvis der kan fremlægges dokumentation fra en offentlig myndighed vedrørende de særlige omstændigheder, der ligger til grund for ansøgningen.
 Stk. 11. Den i stk. 8 og 9 nævnte dokumentation skal opbevares på virksomheden i 5 år fra planperiodens udløb og kunne forevises på forlangende i forbindelse med kontrol.
Kapitel 6 Husdyrgødning m.v.
Beregning af besætningsstørrelse § 15. Virksomhedens besætningsstørrelse i planperioden beregnes for hver dyretype, staldsystem og besætningsnummer som det samlede antal årsdyr eller det samlede antal producerede dyr i planperioden.
Virksomhedens besætningsstørrelse skal for alle andre dyrearter end kvæg kunne dokumenteres ved besætningsoptegnelser eller ved driftsbilag på leveringer af producerede dyr.
Opgørelsen af antal årsdyr eller antal producerede dyr skal foretages som anført i bilag 2, tabel 1.
Beregning af kvælstof og fosfor i husdyrgødningsproduktionen § 16. Produktionen af kvælstof og fosfor i husdyrgødning beregnes som antal årsdyr eller antal producerede dyr af de pågældende dyretyper ganget med den i bilag 2, tabel 2, fastsatte norm for indhold af kvælstof og fosfor i husdyrgødning for den pågældende dyretype og i det pågældende staldsystem, uanset om dyrene går ude en del af planperioden.
Virksomhedens produktion af kvælstof og fosfor i husdyrgødning beregnes som summen af produktionen af kvælstof og fosfor i husdyrgødning fra hver af virksomhedens dyretyper og staldsystemer i planperioden.
 Stk. 2. Fremgår dyretypen eller staldsystemet ikke af bilag 2, tabel 2, angives den dyretype og det staldsystem, der stemmer bedst overens med virksomhedens.
§ 17. Ved korrektion af produktionen af kvælstof og fosfor i husdyrgødning for afvigelser i ydelses- og produktionsniveau samt fodermængde og -sammensætning, jf. gødskningslovens § 22, stk. 1, 2. pkt., og stk. 2, skal korrektionsformlerne i bilag 2, tabel 3, anvendes.
For hver dyretype skal data for hele virksomheden samles, og der må kun anvendes én af de i bilag 2, tabel 3, nævnte korrektionsformler.
Stk. 2. Beregning af korrektionsfaktorer må kun ske på grundlag af oplysninger om virksomhedens drift.
Ved blanding af foder til svin og fjerkræ på basis af egen avl eller indkøbte foderstoffer, hvor indholdet af protein eller fosfor ikke fremgår af en deklaration, skal standardværdier for råprotein- eller fosforkoncentrationen angivet i bilag 2, tabel 5, anvendes.
Ved anvendelse af egen avl til opfodring i egen kvægbesætning skal der enten udelukkende anvendes standardværdier for henholdsvis gram råprotein pr. kg fodertørstof og gram fosfor pr. kg fodertørstof angivet i bilag 2, tabel 4, eller udelukkende standardværdier i NorFors fodermiddeltabel, jf. dog stk. 4. Ved anvendelse af de standardværdier, der fremgår af bilag 2, tabel 4 og 5, skal der anvendes de værdier, der er fastsat for det år, hvor foderafgrøden er høstet, eller de værdier, der er fastsat for fodermidlet.
Stk. 3. Virksomheder, der overtager andre virksomheder, kan anvende oplysninger fra den overtagne virksomheds drift.
Forefindes der ikke oplysninger fra den overtagne virksomhed, kan der anvendes normtal for produktion af kvælstof og fosfor for det overtagne for den pågældende planperiode samtidig med, at der i overensstemmelse med reglerne i denne bestemmelse kan anvendes type 2 korrektion på den eksisterende virksomhed.
 Stk. 4. Alle virksomhedens egne værdier for foderets indhold af henholdsvis råprotein pr. kg fodertørstof og gram fosfor pr. kg fodertørstof kan dog anvendes ved type 2 korrektion for kvæg, jf. bilag 2, tabel 3, når følgende betingelser er opfyldt:
1) Samtlige analyser af partier eller slæt af grovfodermidler, der anvendes til opfodring i egen kvægbesætning, skal indgå i korrektionen med den andel, der svarer til andelen af den samlede foderration.
For partier eller slæt, der ikke er analyseret, anvendes enten udelukkende standardværdier for henholdsvis råprotein pr. kg fodertørstof og gram fosfor pr. kg fodertørstof angivet i bilag 2, tabel 4, eller udelukkende standardværdier i NorFors fodermiddeltabel.
Ved anvendelse af de standardværdier, der fremgår af bilag 2, tabel 4, skal der anvendes de værdier, der er fastsat for det år, hvor foderafgrøden er høstet, eller de værdier, der er fastsat for fodermidlet.
 2) Analyse af indhold af råprotein og fosfor i fodermidler skal foretages af et laboratorium, der er akkrediteret til udførelse af kemiske analyser af foder af Den Danske Akkrediteringsfond (DANAK) eller et tilsvarende akkrediteringsorgan, som er medunderskriver af European co-operation for Accreditations multilaterale aftale om gensidig anerkendelse.
 3) Der skal foretages foderkontrol mindst 4 gange jævnt fordelt i planperioden, hvor indholdet af råprotein pr. kg fodertørstof, gram fosfor pr. kg fodertørstof og det totale foderforbrug beregnes.
Stk. 5. Virksomhedens afvigelser i ydelses- og produktionsniveau samt fodermængde og -sammensætning skal dokumenteres ved driftsbilag, som er baseret på de faktiske driftsforhold i virksomheden.
Dokumentationen kan omfatte ydelses-, effektivitets- og foderkontrol eller foderopgørelser.
Dokumentation skal være baseret på indkøbs- og salgsbilag med slagteri, mejeri eller lignende virksomheder.
Dokumentationen for egne værdier for protein- og fosforkoncentrationen til beregning af type 2 korrektion, jf. bilag 2, tabel 3, skal omfatte resultater af foderanalyser af det anvendte foder, resultater af foderkontrol eller foderopgørelser samt indlægs- og følgesedler fra indkøbt kraftfoder og råvarer.
Dokumentationen skal opbevares på virksomheden i 5 år fra 31. juli 2023 og skal kunne forevises på forlangende i forbindelse med kontrol.
Stk. 6. Dokumentationen, jf. stk. 5, skal mindst omfatte en sammenhængende periode på 365 dage i perioden 1. august 2021 til 15. februar 2023, hvor det alene er afvigelser i fodermængde og -sammensætning, der kan medtages fra virksomhedens foderkontrol eller foderopgørelser.
Ved korrektion for afvigende ydelses- og produktionsniveau skal dokumentationen omfatte oplysninger fra indeværende planperiode.
Afgasset biomasse, forarbejdet husdyrgødning og komposteret husdyrgødning § 18. For afgasset biomasse skal indholdet af kvælstof og fosfor beregnes på grundlag af oplysninger om den husdyrgødning eller anden organisk gødning, der er tilført anlægget, jf. gødskningslovens § 22, stk. 1 og 2, og nærværende bekendtgørelses §§ 15-17 og § 22, stk. 5, jf. dog stk. 2. Biogasanlæg skal endvidere fastsætte den organiske gødnings fosforloft, jf. bekendtgørelse om anvendelse af gødning.
Stk. 2. Biogasanlæg, der afsætter afgasset biomasse til virksomheder registreret i Register for Gødningsregnskab eller til andre virksomheder med henblik på endelig brug i virksomheder registreret i Register for Gødningsregnskab, kan få indholdet af kvælstof og fosfor bestemt ved analyse.
Indholdet af kvælstof og fosfor bestemt ved analyse skal ske ved repræsentative prøver foretaget i passende intervaller mindst 12 gange i den planperiode, hvori gødningen afgives, jf. stk. 3 og bilag 3. Biogasanlægget skal opgøre den leverede mængde afgasset biomasse, som analysen gælder for.
 Stk. 3. Analyse af indhold af kvælstof og fosfor i gødning skal foretages af et laboratorium, der er akkrediteret til udførelse af kemiske analyser af gødning af Den Danske Akkrediteringsfond (DANAK) eller et tilsvarende akkrediteringsorgan, som er medunderskriver af European co-operation for Accreditations multilaterale aftale om gensidig anerkendelse.
§ 19. For forarbejdningsanlæg skal den totale mængde kvælstof og fosfor i den forarbejdede husdyrgødning svare til den totale mængde kvælstof og fosfor, der er i den husdyrgødning, som er tilført anlægget.
Ligeledes skal den andel af den totale mængde kvælstof i forarbejdet husdyrgødning, som skal anvendes ved beregning af forbruget af kvælstof, mindst svare til den andel, der skal anvendes ved beregning af forbruget af den mængde kvælstof, der er i den husdyrgødning, som er tilført anlægget.
 Stk. 2. Producenter af forarbejdet husdyrgødning skal ved salg eller afgivelse til en virksomhed registreret i Register for Gødningsregnskab fastsætte det totale antal kg kvælstof i gødningen og den andel af det totale antal kg kvælstof, der skal anvendes ved beregning af forbruget af kvælstof, jf. § 21, stk. 2-4. Producenter skal endvidere fastsætte det totale antal kg fosfor i den forarbejdede husdyrgødning og den organiske gødnings fosforloft, jf. bekendtgørelse om anvendelse af gødning.
Stk. 3. Producenter af forarbejdet husdyrgødning skal ved salg eller afgivelse til andre virksomheder end de i stk. 2 nævnte angive det totale antal kg kvælstof og fosfor i henhold til deklaration, jf. bekendtgørelse om gødning og jordforbedringsmidler m.v.
Den andel af det totale antal kg kvælstof i gødningen, der skal anvendes ved beregning af forbruget af kvælstof, fastsættes af producenten, jf. § 21, stk. 2-4. Producenten skal endvidere angive det totale antal kg fosfor i gødningen og den organiske gødnings fosforloft, jf. bekendtgørelse om anvendelse af gødning.
Stk. 4. Ved afbrænding eller afsætning til forbrænding, herunder afsætning ud af landet, af den fiberfraktion, der er fremkommet ved forarbejdning af husdyrgødning, skal den afbrændte eller afsatte kvælstof- og fosformængde, der fratrækkes i gødningsregnskabet, jf. § 14, stk. 4 og 5, dokumenteres.
Dette skal ske ved bilag fra vejning på brovægt og samtidig prøvetagning med henblik på analyse af kvælstof- og fosforindholdet, jf. § 18, stk. 3.
 Stk. 5. Ved beregning af forbruget af kvælstof i de gødningsfraktioner, der ikke afbrændes eller afsættes til forbrænding, herunder afsættes ud af landet, benyttes de i § 21, stk. 1, anførte andele af kvælstof.
§ 20. Fælles komposteringsanlæg, der afsætter komposteret husdyrgødning til virksomheder registreret i Register for Gødningsregnskab eller til andre virksomheder med henblik på endelig brug i virksomheder registreret i Register for Gødningsregnskab, skal bestemme indholdet af kvælstof og fosfor i den komposterede husdyrgødning ved analyse.
Indholdet af kvælstof og fosfor bestemt ved analyse skal ske ved repræsentative prøver foretaget i passende intervaller mindst 12 gange i den planperiode, hvori gødningen afgives.
 Stk. 2. Analyse af indhold af kvælstof og fosfor i gødningen skal foretages af et laboratorium, der er akkrediteret til udførelse af kemiske analyser af gødning af Den Danske Akkrediteringsfond (DANAK) eller et tilsvarende akkrediteringsorgan, som er medunderskriver af European co-operation for Accreditations multilaterale aftale om gensidig anerkendelse.
Kapitel 7 Beregning af forbrug af kvælstof Husdyrgødning og forarbejdet husdyrgødning, afgasset biomasse og forarbejdet afgasset biomasse § 21. Ved beregning af forbruget af kvælstof i husdyrgødning skal følgende andele af det totale indhold af kvælstof i gødningen anvendes, jf. dog stk. 2:
 1) Svinegylle: 80 pct.
 2) Kvæggylle: 75 pct.
 3) Fjerkrægylle: 80 pct.
 4) Gylle fra kødædende pelsdyr: 75 pct.
 5) Dybstrøelse (kvæg og svin): 50 pct.
 6) Dybstrøelse (fjerkræ) og anden husdyrgødning (fjerkræ): 70 pct.
 7) Fiberfraktion efter forarbejdning, dybstrøelse og husdyrgødning, der ikke er omfattet af nr. 1-6 eller 8: 55 pct.
 8) Ajle og væskefraktion efter forarbejdning: 85 pct.
 Stk. 2. Ved beregning af forbruget af kvælstof i forarbejdet husdyrgødning og forarbejdet afgasset biomasse kan den andel af den totale mængde af kvælstof, der skal anvendes ved beregning af forbruget af kvælstof, fastsættes af producenten af den forarbejdede husdyrgødning eller forarbejdede afgassede biomasse, jf. reglerne i § 19, stk. 1.
 Stk. 3. For blandinger af gødning opgøres den andel, der skal anvendes ved beregning af forbruget af kvælstof, som gennemsnittet af de fastsatte andele for de enkelte gødningstyper vægtet i forhold til den totale mængde af kvælstof i gødningstyperne.
Stk. 4. For afgasset biomasse fra fælles biogasanlæg, forarbejdet husdyrgødning fra forarbejdningsanlæg og komposteret husdyrgødning fra fælles komposteringsanlæg fastsættes den andel af det totale antal kg kvælstof i den afgassede biomasse, forarbejdede husdyrgødning og den komposterede husdyrgødning, der skal anvendes ved beregning af forbruget af kvælstof, ud fra det vægtede gennemsnit af de mængder organisk gødning, der er modtaget på det fælles biogasanlæg, forarbejdningsanlægget eller det fælles komposteringsanlæg i den forudgående planperiode.
For fælles biogasanlæg, forarbejdningsanlæg og fælles komposteringsanlæg, der ikke modtog organisk gødning i den forudgående planperiode, fastlægges den andel af det totale antal kg kvælstof i den afgassede biomasse, den forarbejdede husdyrgødning og den komposterede husdyrgødning, der skal anvendes ved beregning af forbruget af kvælstof, ud fra det vægtede gennemsnit for de forventede tilførte mængder i indeværende planperiode.
 Stk. 5. Såfremt der som led i bekæmpelse af smitsomme husdyrsygdomme fastsættes krav om håndtering af husdyrgødning, komposteret husdyrgødning og forarbejdet husdyrgødning således, at gødningsværdien nedsættes, kan Landbrugsstyrelsen tillade, at andelene i stk. 1-4 fraviges.
Anden organisk gødning § 22. Indholdet af kvælstof og fosfor i anden organisk gødning skal bestemmes ved analyse af repræsentative prøver efter retningslinjerne i § 18, stk. 3, jf. dog stk. 2. Analysen skal foretages mindst én gang inden for den planperiode, hvor gødningen skal anvendes.
Den mængde af anden organisk gødning, som analysen gælder for, skal opgøres.
 Stk. 2. Indholdet af kvælstof og fosfor i spildevandsslam og komposteret husholdningsaffald m.m. skal bestemmes i overensstemmelse med bekendtgørelse om tilsyn med spildevandsslam m.m. til jordbrugsformål.
 Stk. 3. Ved beregning af forbruget af kvælstof i anden organisk gødning skal følgende andele af det totale indhold af kvælstof i gødningen anvendes:
 1) Spildevandsslam: 50 pct.
 2) Komposteret husholdningsaffald: 20 pct.
 3) Kartoffelfrugtsaft: 50 pct.
 4) Grønsaft: 40 pct.
 5) Have- og parkaffald: 0 pct.
 6) Kød- og benmel, børstemel, blodmel og fiskemel/fiskeaffald: 80 pct.
 7) Forædlede organiske gødninger: 90 pct.
 8) Andre typer af anden organisk gødning, der ikke er omfattet af nr. 1-7: 40 pct.
Stk. 4. Hvis den faktiske andel i gødningen, der kan udnyttes af afgrøden, afviger fra andelene fastsat i stk. 3, nr. 6, 7 og 8, kan virksomheden i gødningsregnskabet angive den faktiske andel, der skal anvendes ved beregningen af forbruget af kvælstof.
Virksomheden skal fra leverandøren kunne dokumentere carbon- og kvælstofindholdet for hver leverance af gødningen (C/N-forholdet), som beregnes ved følgende formel 87% - (5% x C/N) + (100% - (87% - (5% x C/N))) x 40%.
 Stk. 5. Virksomheder, der modtager anden organisk gødning, skal som dokumentation have en dateret og underskrevet opgørelse fra leverandøren som dokumentation for:
 1) Typen, mængden og det totale indhold af kvælstof og fosfor i gødningen.
 2) Den andel af det totale indhold af kvælstof i gødningen, der skal anvendes til beregning af virksomhedens forbrug af kvælstof.
 3) Dato for levering af gødningen.
 Stk. 6. Dokumentationen, jf. stk. 4-5, skal opbevares på virksomheden i 5 år fra planperiodens udløb og skal kunne forevises på forlangende i forbindelse med kontrol.
Kunstgødning § 23. Virksomhedens forbrug af kvælstof i kunstgødning opgøres som den totale mængde af kvælstof i kunstgødningen.
Kapitel 8 Opgørelse af lagerstatus for kvælstof og fosfor Lagerstatus for kvælstof og fosfor i husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske § 24. Virksomhedens lagerstatus af kvælstof og fosfor i henholdsvis husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske skal opgøres pr. 31. juli 2023. Virksomhedens ultimolagre opgøres som lagerstatus fradraget den mængde kvælstof og fosfor i husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske, der udbringes i perioden 1. august 2023 til 30. september 2023 til afgrøder, som høstes eller afgræsses inden 31. december 2023. Opgørelsen af ultimolageret for kvælstof og fosfor i husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske, der er produceret og modtaget på virksomheden, beregnes på baggrund af kvælstof- og fosformængden ab lager.
Stk. 2. Lagerstatus for husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske opgøres som summen af hver lagerbeholdning af kvælstof og fosfor i husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske.
Opgørelsen foretages på baggrund af normer, de oplysninger, der er fulgt med gødningen ved modtagelse, eller analyser af repræsentative prøver foretaget, jf. § 18, stk. 3. Lagerstatus omfatter alle lagre af husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske uanset, hvor gødningen er opbevaret.
 Stk. 3. Opgørelsen af lagerstatus pr. 31. juli 2023 skal være dateret og skal opbevares på virksomheden i 5 år fra planperiodens udløb og kunne forevises på forlangende i forbindelse med kontrol.
 Stk. 4. Virksomhedens samlede ultimolager af henholdsvis kvælstof og fosfor i husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske må ikke udgøre mere end 50 pct. af den samlede mængde af henholdsvis kvælstof og fosfor, der er produceret og modtaget på virksomheden i planperioden, jf. dog stk. 5-7.
 Stk. 5. Det samlede ultimolager af henholdsvis kvælstof og fosfor i husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske for virksomheder uden husdyrbesætning og virksomheder med en husdyrbesætning, der producerer gødning med et samlet kvælstofindhold på maksimalt 3.000 kg kvælstof, må maksimalt udgøre 100 pct. af den samlede mængde af henholdsvis kvælstof og fosfor, der er produceret og modtaget på virksomheden i planperioden.
 Stk. 6. Det samlede ultimolager af fosfor for virksomheder, hvor modtaget fosfor i bioaske udgør mere end 75 pct. af den samlede mængde fosfor i husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske, der er produceret på virksomheden i planperioden, må maksimalt svare til den mængde fosfor, der i alt er modtaget og produceret på virksomheden i den forudgående og indeværende planperiode.
 Stk. 7. Stk. 4-6 finder ikke anvendelse for virksomheder, hvor kvælstofindholdet i dybstrøelse udgør mere end 75 pct. af virksomhedens samlede kvælstofproduktion.
 Stk. 8. For virksomheder med produktion af konsumæg eller rugeæg med gødningstypen fast gødning, herunder dybstrøelse, jf. staldsystemer i bilag 2, tabel 2, hvor det ikke er muligt at fjerne gødning, før hønsene sættes ud, må ultimolager af kvælstof og fosfor i fast gødning, herunder dybstrøelse fra disse staldsystemer, maksimalt svare til den samlede produktion af fast gødning opgjort i kg kvælstof og fosfor i indeværende planperiode og i den forudgående planperiode.
 Stk. 9. Landbrugsstyrelsen kan i særlige tilfælde og efter ansøgning tillade, at bestemmelserne i stk. 4 og 5 fraviges.
Lagerstatus for kvælstof og fosfor i kunstgødning § 25. Virksomhedens lagerstatus af kvælstof og fosfor i kunstgødning skal opgøres pr. 31. juli 2023. Virksomhedens ultimolager af kvælstof og fosfor i kunstgødning opgøres som lagerstatus fradraget den mængde kvælstof og fosfor i kunstgødning, der udbringes i perioden 1. august 2023 til 30. september 2023 til afgrøder, som høstes eller afgræsses inden 31. december 2023.
Stk. 2. Lagerstatus for kunstgødning opgøres som summen af al lagerbeholdning af kvælstof og fosfor i kunstgødning.
Beregningen foretages på baggrund af de oplysninger, der er fulgt med gødningen ved modtagelse, og omfatter alle lagre af kunstgødning uanset, hvor gødningen er opbevaret.
 Stk. 3. Ved salg eller afgivelse af kunstgødning skal der foreligge dokumentation i form af faktura eller lignende dateret driftsbilag på den solgte eller afgivne mængde kvælstof og fosfor.
Kapitel 9 Ophør og overdragelse § 26. En virksomhed, som før udløbet af planperioden ophører med at eje eller have brugsret til et areal med afgrøder, som er omfattet af en kvælstof- eller fosfornorm fastsat i bilag 1, tabel 1 og 2, skal senest en måned efter ophørstidspunktet give den virksomhed, der overtager arealet eller brugsretten hertil, hvis den overtagende virksomhed er registreret i Register for Gødningsregnskab, de skriftlige oplysninger, der fremgår af gødskningslovens § 32, stk. 2, nr. 1-4.
 Stk. 2. Ændringer som følge af ophør af ejendoms- eller brugsretten til et areal skal tillige registreres i gødningsplanlægningen, jf. § 10.
Stk. 3. En erklæring om, at forbruget af gødning på et areal skal henføres til den overtagende virksomhed, jf. gødskningslovens § 33, stk. 3, skal være underskrevet af begge parter.
Erklæringen skal opbevares på den ophørende virksomhed i 5 år fra planperiodens udløb og skal kunne forevises på forlangende i forbindelse med kontrol.
Stk. 4. Virksomheder registeret i Register for Gødningsregnskab, der har overtaget arealer og underskrevet en erklæring som nævnt i stk. 3, skal foretage indberetning som nævnt i § 30, stk. 1, for den samlede planperiode.
Indberetningen skal indeholde oplysninger om kunstgødning, som den virksomhed, der overdrog arealerne, har solgt eller afgivet i planperioden 2022/2023.
§ 27. Ved afmeldelse fra Register for Gødningsregnskab skal virksomheden efter gødskningslovens § 42 udarbejde gødningsregnskab for planperioden.
Gødningsregnskabet skal indberettes til Landbrugsstyrelsen med samme frist som angivet i § 11, stk. 1. Angiver virksomheden en dato for ophør, der ikke svarer til tidspunktet for planperiodens udløb, skal virksomheden indberette gødningsregnskab til Landbrugsstyrelsen fra planperiodens start frem til datoen for afmeldelse.
 Stk. 2. Opgørelse af en ophørende virksomheds lager, jf. gødskningslovens § 34, stk. 1, skal indeholde de oplysninger, der fremgår af nærværende bestemmelses stk. 3-5.
Stk. 3. Det samlede lager af kvælstof og fosfor i husdyrgødning, komposteret husdyrgødning og forarbejdet husdyrgødning skal opgøres fra planperiodens start til overdragelsestidspunktet på grundlag af 1) virksomhedens primolager, jf. gødskningslovens § 29, 2) produktionen af kvælstof og fosfor i gødningen, 3) mængden af modtaget og afgivet kvælstof og fosfor i gødningen, og 4) mængden af forbrugt kvælstof og fosfor i gødningen fra planperiodens start til overdragelsestidspunktet.
Stk. 4. Det samlede lager af kvælstof og fosfor i anden organisk gødning skal opgøres fra planperiodens start til overdragelsestidspunktet på grundlag af 1) mængden af modtaget og afgivet kvælstof og fosfor i gødningen, og 2) mængden af forbrugt kvælstof og fosfor i gødning fra planperiodens start til overdragelsestidspunktet.
Stk. 5. Det samlede lager af fosfor i bioaske skal opgøres fra planperiodens start til overdragelsestidspunktet på grundlag af 1) mængden af modtaget og afgivet fosfor i bioaske, og 2) mængden af forbrugt fosfor i bioaske.
 Stk. 6. Kunstgødning på lager hos overdrager på overdragelsestidspunktet skal indberettes via Leverandørregister for Gødningsleverancer, jf. § 30.
 Stk. 7. I særlige tilfælde, herunder ved overdragelse af lagre fra et dødsbo, kan Landbrugsstyrelsen godkende, at virksomhedens samlede lager af husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske opgøres på grundlag af repræsentative prøver analyseret på et laboratorium, der er autoriseret eller akkrediteret, jf. § 18, stk. 3.
 § 28. Gødskningslovens § 43, stk. 4, finder tilsvarende anvendelse ved overdragelser.
Kapitel 10 Nyregistrerede virksomheders opgørelse af primolager af gødning § 29. Virksomheder, der ikke i den foregående planperiode har været registreret i Register for Gødningsregnskab, skal opgøre deres primolager af gødning på følgende måde:
 1) Virksomhedens primolager af kvælstof og fosfor i husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske skal fastsættes ved beregning eller måling pr. 1. august 2022 fradraget den mængde kvælstof og fosfor i gødningstyperne, der udbringes i perioden 1. august 2022 til 30. september 2022 til afgrøder, som høstes eller afgræsses inden 31. december 2022. Opgørelsen af primolageret skal opbevares på virksomheden i 5 år fra planperiodens udløb og kunne forevises på forlangende i forbindelse med kontrol.
 2) Der skal foretages en statusopgørelse af virksomhedens primolager af kunstgødning pr. 1. august 2022, fradraget den mængde kvælstof og fosfor i kunstgødning, der udbringes i perioden 1. august 2022 til 30. september 2022 til afgrøder, som høstes eller afgræsses inden 31. december 2022. Opgørelsen af primolageret skal være dateret og skal opbevares på virksomheden i 5 år fra planperiodens udløb og kunne forevises på forlangende i forbindelse med kontrol.
 3) For hver enkelt mark skal forfrugten fastsættes som markens afgrøde i den foregående planperiode.
Kapitel 11 Gødningsleverandører Salg eller anden overdragelse af kunstgødning § 30. Virksomheder og offentligt ejede virksomheder, som er omfattet af gødskningslovens § 3, stk. 1, der sælger eller afgiver kunstgødning, skal senest den 1. september 2023 digitalt indberette til Landbrugsstyrelsens Leverandørregister for gødningsleverancer, hvem der er afsat kunstgødning til i planperioden.
 Stk. 2. Ved afsætning af kunstgødning til virksomheder, der er registreret i Register for Gødningsregnskab, skal indberettes følgende oplysninger:
 1) Modtagers CVR-nummer.
 2) Typen af kunstgødning.
 3) Den totale mængde af kunstgødning.
 4) Det totale indhold af kvælstof og fosfor.
 Stk. 3. Ved afsætning af kunstgødning til andre virksomheder end virksomheder, der er registreret i Register for Gødningsregnskab, skal indberetningen udelukkende indeholde følgende oplysninger:
 1) Typen af kunstgødning.
 2) Den samlede mængde af kunstgødning, der er afsat til virksomhederne i planperioden.
 3) Det totale indhold af kvælstof og fosfor, der samlet er afsat til virksomhederne i planperioden.
 Stk. 4. Ved afsætning af kunstgødning til private skal indberettes følgende oplysninger:
 1) Typen af kunstgødning.
 2) Den samlede mængde af kunstgødning, der samlet er afsat til private.
 3) Det totale indhold af kvælstof og fosfor, der samlet er afsat til private.
 Stk. 5. For indberetninger efter stk. 1-4 skal indberetningen indeholde oplysninger om kunstgødning, der i henhold til faktura er afsat eller aftalt afsat i planperioden.
Stk. 6. Ved leverancer af flydende ammoniak skal den mængde, der må anvendes til ludning af halm efter reglerne i bekendtgørelse om miljøregulering af dyrehold og om opbevaring af gødning, opgøres særskilt.
Leverancer af foderurea opgøres ligeledes særskilt.
Salg eller anden overdragelse af organisk gødning og bioaske § 31. Følgende virksomheder og offentligt ejede virksomheder skal senest den 1. september 2023 digitalt indberette oplysninger om, hvem de har afsat komposteret husdyrgødning, forarbejdet husdyrgødning, afgasset biomasse, anden organisk gødning og bioaske til i planperioden, til Landbrugsstyrelsens Leverandørregister for gødningsleverancer:
 1) Offentligt ejede virksomheder.
 2) Fælles biogasanlæg.
 3) Forbrændings- og brændingsanlæg, der ikke er registreret i Register for Gødningsregnskab.
 4) Forarbejdningsanlæg, der ikke er registreret i Register for Gødningsregnskab.
 5) Fælles komposteringsanlæg.
 6) Andre virksomheder, der ikke er registreret i Register for Gødningsregnskab, og som afsætter komposteret husdyrgødning, forarbejdet husdyrgødning, anden organisk gødning, afgasset biomasse eller bioaske.
 Stk. 2. Ved afsætning af gødning til virksomheder, der er registreret i Register for Gødningsregnskab, skal indberettes følgende oplysninger, jf. dog stk. 3:
 1) Modtagers CVR-nummer.
 2) Typen af gødning.
 3) Den totale mængde gødning.
 4) Det totale indhold af kvælstof og fosfor.
 5) Den andel af den totale mængde kvælstof, der skal anvendes ved beregning af forbruget af kvælstof i den afsatte gødning og gødningens tilknyttede fosforloft.
 Stk. 3. Ved afsætning af gødning til andre end virksomheder, der er registreret i Register for Gødningsregnskab, skal indberetningen udelukkende indeholde oplysninger om, hvilke typer af gødning og det totale indhold af kvælstof og fosfor, der samlet er afsat.
 Stk. 4. Offentligt ejede virksomheder, jf. stk. 1, nr. 1, skal for anden organisk gødning, der afgives via genbrugsstationer eller tilsvarende offentlige genbrugsforanstaltninger, hvor der er almen offentlig adgang, alene indberette afgivelse til virksomheder registreret i Register for Gødningsregnskab.
Oplysning om modtagelse af gødning, der ikke er kunstgødning § 32. Følgende virksomheder skal senest den 1. september 2023 digitalt indberette oplysninger om, hvem de har modtaget husdyrgødning, komposteret husdyrgødning, forarbejdet husdyrgødning, afgasset biomasse, anden organisk gødning og bioaske fra i planperioden, til Landbrugsstyrelsens Leverandørregister for gødningsleverancer:
 1) Fælles biogasanlæg.
 2) Forbrændings- og brændingsanlæg, der ikke er registreret i Register for Gødningsregnskab.
 3) Forarbejdningsanlæg, der ikke er registreret i Register for Gødningsregnskab.
 4) Fælles komposteringsanlæg.
 Stk. 2. Indberetningen skal indeholde følgende oplysninger:
 1) Hvilke registrerede virksomheder i Register for Gødningsregnskab, og hvilke ikke-registrerede virksomheder, der er modtaget gødning fra, angivet med afgivers CVR-nr.
 2) Typen af gødning, der er modtaget.
 3) Den totale mængde af den gødning, der er modtaget.
 4) Det totale indhold af kvælstof og fosfor, der er modtaget.
 5) Den andel af den totale mængde kvælstof, der skal anvendes ved beregning af forbruget af kvælstof i den modtagne gødning, samt gødningens tilknyttede fosforloft.
Kapitel 12 Forbrændingsanlæg og brændingsanlæg, som tilhører virksomheder, der er omfattet af Register for Gødningsregnskab § 33. Varmeveksleren på forbrændings- og brændingsanlæg, som tilhører virksomheder, der er omfattet af Register for Gødningsregnskab, skal være forsynet med en energimåler, der måler den producerede energimængde i kWh.
Energimåleren skal være kalibreret af et institut, der er akkrediteret hertil.
Stk. 2. På forbrændings- og brændingsanlæg, som tilhører virksomheder, der er omfattet af Register for Gødningsregnskab, skal der foreligge en opgørelse over den mængde og type af husdyrgødning, komposteret husdyrgødning og forarbejdet husdyrgødning, der tilføres forbrændings- eller brændingsanlægget, og over den producerede energimængde med angivelse af energimålerens visning.
Opgørelsen skal ajourføres dagligt i perioder, hvor der finder forbrænding sted.
Opgørelsen skal være påført virksomhedens CVR-nr. og planperioden.
Opgørelsen skal opbevares på virksomheden i 5 år fra planperiodens udløb og skal kunne forevises på forlangende i forbindelse med kontrol.
Stk. 3. På forbrændings- og brændingsanlæg, som tilhører virksomheder, der er omfattet af Register for Gødningsregnskab, skal der ved enhver bortskaffelse eller anvendelse af bioaske udtages en repræsentativ kontrolprøve af bioasken.
Kontrolprøven skal udgøre mindst 100 g aske og skal være påført dato for prøveudtagning.
Kontrolprøven og dokumentation for den samlede mængde af bioaske, der bortskaffes eller anvendes, skal opbevares på virksomheden i 5 år fra planperiodens udløb og skal kunne forevises på forlangende i forbindelse med kontrol.
Kapitel 13 Afskæring af klageadgang, offentliggørelse og straf m.v.
Afskæring af klageadgang § 34. Landbrugsstyrelsens afgørelser truffet efter gødskningsloven eller efter denne bekendtgørelse kan ikke indbringes for anden administrativ myndighed.
Offentliggørelse § 35. Landbrugsstyrelsen kan på Landbrugsstyrelsens hjemmeside offentliggøre med navns nævnelse oplysninger indberettet i gødningsregnskaberne, resultater på grundlag af kontrol, herunder indskærpelser, samt vedtagne administrative bødeforelæg.
 Straf m.v.
 § 36. Overtrædelse af § 3, stk. 12, § 4, stk. 8, § 6, stk. 8, § 7, stk. 7, § 10, stk. 1 og 3, §§ 11-13, § 14, stk. 11, § 17, stk. 4-6, §§ 19-22, § 24, stk. 1, 3, 4, 5, 6 og 8, § 25, § 26, stk. 2-4, § 27, stk. 1-6, og §§ 29-33 straffes med bøde.
 Stk. 2. Der kan pålægges selskaber m.v. (juridiske personer) strafansvar efter straffelovens 5. kapitel.
 § 37. Skønnes en overtrædelse af gødskningslovens § 12 ikke at ville medføre højere straf end bøde, jf. gødskningslovens § 53, stk. 1, nr. 1, kan Landbrugsstyrelsen i et bødeforelæg tilkendegive, at sagen kan afgøres uden retssag, hvis den, der har begået overtrædelsen, erklærer sig skyldig i overtrædelsen og erklærer sig rede til inden en nærmere angiven frist at betale en bøde som angivet i bødeforelægget.
 Stk. 2. Retsplejelovens regler om krav til indholdet af et anklageskrift og om, at en sigtet ikke er forpligtet til at udtale sig, finder efter gødskningslovens § 54, stk. 2, tilsvarende anvendelse på bødeforelæg meddelt efter stk. 1.
 Stk. 3. Vedtages bødeforelægget inden den givne frist, bortfalder videre forfølgning, jf. gødskningslovens § 54, stk. 3.
Kapitel 14 Ikrafttræden § 38. Bekendtgørelsen træder i kraft den 1. august 2022.
Landbrugsstyrelsen, den 14. juli 2022 Jon Emil Simonsen / Jakob Møgelvang Oversigt over bilag Bilagsoversigt Bilag 1 Kvælstof- og fosfornormer m.v.
Bilag 1, tabel 1: Normer til landbrugsafgrøder og grøntsager på friland (kvælstof og fosfor) 1) JB 12 kan indplaceres som andre jordtyper ud fra den aktuelle tekstur.
2) Korrektion af kvælstofnormen for højere forventet udbytte foretages i forhold til udbyttenormerne angivet i parentes, når forfrugten er alt andet end korn.
Når forfrugten er korn, sker korrektionen i forhold til den først angivne udbyttenorm uden parentes.
3) Græs mv. til fabrik: Udbytte i ton færdigvarer pr. ha (93 pct. tørstof). Der kan omregnes mellem foderenheder og færdigvarer med faktoren 1 FE = 1,2 kg færdigvare.
Udbyttekorrektion fremgår af kolonne 15 og foretages med hhv. 30 og 15 kg N pr. tons færdigvare.
 4) For tildeling af kvælstofkvote til græs og kløvergræs i omdrift, permanent græs, græs/kløvergræsudlæg og græs/kløvergræsefterafgrøder gælder kravene til udnyttelse i Bilag 1, tabel 4, samt § 3, stk. 5-11, og normudbytte jf. tabel 1 kolonne 5, 7, 9, 11, 13 eller 15 afhængig af jordtype.
5) Benyttes til græsmarker, der ikke opfylder kravene for tildeling af norm, jf.
Bilag 1, tabel 4.
6) Normen kan anvendes, når der tages et slæt efter 1. maj forud for en forårssået afgrøde med sent såtidspunkt som f.eks. silomajs.
Normen kan også anvendes, når der om foråret tages et slæt af italiensk rajgræs forud for høst af frø.
7) Normen gælder også for efterslæt af ikke-kvælstoffikserende afgrøder, der benyttes til afgræsning eller slæt.
Afgrøden skal medregnes i Bilag 1, tabel 4.
8) Normen gælder også for efterslæt af kvælstoffikserende afgrøder, der benyttes til afgræsning eller slæt.
Afgrøden skal medregnes i Bilag 1, tabel 4.
 9) Kan anvendes som fællesnorm jf. § 3, stk. 2.
 10) Arealer til rekreative formål herunder til vildtpleje og jagt kan gødskes uden at regne kvælstoffet med i gødningsregnskabet, hvis der er betalt afgift af gødningen, jf. gødskningslovens §18, stk. 2.
11) Kvælstofkvoten for arealer med MVJ-tilsagn indgået i 2003, 2004 og 2005, svarer til indholdet af kvælstof afsat af græssende dyr.
Krav til antal græssende dyreenheder er fastsat i tilsagnet.
Vedr.
MVJ-tilsagn indgået i 2006 og efterfølgende år, samt for tilsagn indgået i 2002 eller tidligere skal kvælstof afsat på egne MVJ-arealer af egne græssende dyr fraregnes i opgørelsen af normproduktionen ved brug af felt 319 i gødningsregnskabet.
 12) Kan ikke anvendes som hovedafgrøde.
13) For afgrøder under overskriften Grøntsager, friland kan kvælstofnorm og udbyttenorm for vandet sandjord (kolonne 9 og 10) anvendes for alle jordbundstyper, der vandes.
For alle andre afgrøder gælder udbyttenorm og kvælstofnorm i kolonne 9 og 10 kun for vandet sandjord.
14) I kornafgrøder og grovfoder beregnes den økonomisk optimale kvælstofnorm med indregning af værdien af protein.
I de indstillede normer for kornafgrøder indregnes 75 pct. af proteinværdien i kvælstofnormen.
Værdien af protein beregnes ud fra værdien ved opfodring til svin ud fra de sidste 5 års priser for korn og soyaskrå.
Korrektionen med 75 pct. af værdien af protein betyder, at normen er ca. 20 kg kvælstof pr. ha højere end, hvis der ikke blev korrigeret for proteinværdi og 10 kg lavere end, hvis hele værdien af protein indgik i beregningen.
Hvis kornet sælges uden, at der afregnes ud fra proteinindholdet, bør kvælstoftilførslen korrigeres herfor.
15) Efterafgrøder med eftervirkning på 25 kg N pr. ha anvendes, når der på virksomheden er udbragt 80 kg N eller derover fra husdyrgødning og anden organisk gødning pr. ha harmoniareal i forrige planperiode.
Pligtige efterafgrøder med eftervirkning på 17 kg N pr. ha anvendes, når der på virksomheden er udbragt under 80 kg N fra husdyrgødning og anden organisk gødning pr. ha harmoniareal i forrige planperiode.
 16) Angivelsen af hvorvidt der er over eller under 50 pct. bælgsæd er afhængig er udsædsmængden baseret på frøantal.
17) Efterafgrødeblandinger med kvælstoffikserende arter som alternativ til pligtige efterafgrøder, husdyrefterafgrøder samt målrettede efterafgrøder.
Der trækkes en eftervirkning på 50 kg N pr. ha etableret med en efterafgrødeblanding med kvælstoffikserende arter dyrket i efteråret 2022 fra virksomhedens samlede kvælstofkvote i planperioden 2022/2023.
 18) For grøntsager på friland, hvor der er fastsat en artsspecifik kvælstofnorm, gælder normen pr. kultur.
Bilag 1, tabel 2: Afgrødenormer for andre plantekulturer for planperioden 2020/2021-2022/2023 1) Brugen forudsætter, at der er græsdække, som høstes eller afgræsses i planperioden.
2) Kvælstofnormerne gælder for åbne systemer og er angivet i kg N årligt pr. ha grundareal væksthus.
Væksthus defineres som åbne systemer med overdækning, hvor der dyrkes i bundjorden.
For kulturer dyrket i færre end 52 uger beregnes kvælstofnormen forholdsmæssigt.
 3) I lukkede systemer er normen for kvælstof og fosfor lig med den tildelte mængde kvælstof og fosfor fratrukket den mængde kvælstof og fosfor, der forlader det lukkede system.
 4) En containerplads er et afgrænset, planeret dyrkningsareal på friland, hvorpå der dyrkes planter i potter (containere).
5) Normen for pil gælder kun for pil dyrket med henblik på høst.
Normen gælder kun til og med 4. planperiode efter stævning eller plantning.
6) Normen for poppel, el og lavskov gælder kun for kulturer dyrket med henblik på høst.
Normen gælder kun til og med 10. planperiode efter stævning eller plantning.
 7) Norm for jordbær i væksthus er 1000 kg N/ha væksthusgrundareal for 9 måneders dyrkningssæson med dyrkning i bundjorden.
 9) Kan anvendes som fællesnorm jf. gødskningsbekendtgørelsens § 3, stk. 2.
10) Normen kan bruges til hønsegårde med en blanding af vedvarende græs og trækulturer.
Arealet kan tælle med som harmoniareal.
Normen kan anvendes til arealer, hvortil der søges støtte under ordningen Grundbetaling og Økologisk Arealtilskud, hvis støttebetingelserne er opfyldt.
 11) Anden skovdrift end afgrødekode 487, 575-578 og 581-590. Kan anvendes for skovarealer, hvor der fjernes ved, men ikke tilføres kvælstof eller fosfor.
 12) Disse afgrødekoder må kun bruges, hvis arealet får tilskud efter den pågældende ordning.
13) Fjernelse af over 10 pct. af veddet de seneste 10 år ved flishugning, renafdrift eller lignende.
Nyplantning af skov med henblik på fjernelse af over 10 pct. af veddet, når bevoksningen er sluttet, sidestilles med fjernelse af 10 pct. af veddet.
14) For tomat og agurk er normen angivet for én dyrkningssæson.
For tomat og agurk er dyrkningssæsonen 9 måneder.
For virksomheder, der over for Landbrugsstyrelsen kan dokumentere, at de har en dyrkningssæson på 11 måneder, er normen for tomat dog 3000 kg N pr. ha og 2800 kg N pr. ha for agurk.
15) Normen for salat er baseret på produktion af 7 hold pr. år.
For virksomheder, der over for Landbrugsstyrelsen kan dokumentere, at de har flere end 7 hold pr. år, korrigeres normen forholdsmæssigt.
Bilag 1, tabel 3: Godkendte hvedesorter til brødhvede Bilag 1, tabel 4: Maksimalt græsoptag pr. dyretype Bilag 2 Husdyrnormer mv.
Bilag 2, tabel 1: Opgørelse af antal dyr inden for forskellige dyretyper Bilag 2, tabel 2: Indhold af kvælstof og fosfor i husdyrgødning 1) For opdræt og slagtekalve benyttes normen for enten årsopdræt, tung race eller slagtekalve 0-6 mdr. / slagtekalve 6 mdr. til slagtning, tung race.
For ammekøer < 400 kg med mindst 75 pct. genetisk materiale fra enten Dexter, Galloway eller Skotsk Højlandskvæg bruges normerne for Jersey.
2) Produktionen af gødning fra opdræt og slagtekalve er opdelt i småkalve og i kvier/stude/slagtekalve.
Kalvene er defineret som småkalve i de første 6 måneder, hvor de går på dybstrøelse, og som kvier/stude/slagtekalve (6 mdr. til slagtning) i tiden efter overførsel til endeligt staldsystem.
Alle kalve til slagtning betragtes som slagtekalve uafhængigt af køn.
Indgår der således både hundyr og handyr i slagtekalveproduktionen, er det muligt at lave korrektioner ud fra den samlede produktion og foderopgørelse for hele produktionen.
 3) 1 stk. årsopdræt svarer til 365 foderdage.
4) For avlstyre af tung race op til 440 kg benyttes samme dyretypekode som for slagtekalve, 0-6 mdr. og slagtekalve 6 mdr. til slagtning.
For tungere avlstyre bruges værdier pr. årstyr, som er 2 gange normerne for slagtekalve fra 6 mdr. til 440 kg.
Dyretypekode for tungere avlstyre er 1206, og koden for staldsystemet er det samme som for slagtekalve, 6 mdr. til slagtning.
5) For avlstyre af Jersey op til 328 kg benyttes samme dyretypekode som for slagtekalve, 0-6mdr. og slagtekalve, 6 mdr. til slagtning.
For tungere avlstyre bruges værdier pr. årstyr, som er 2 gange normerne for slagtekalve fra 6 mdr. til 328 kg.
Dyretypekode for tungere avlstyre er 1236, og koden for staldsystemet er det samme som for slagtekalve, 6 mdr. -slagtning.
6) Normalt fordeler foderforbruget sig for en årsso med omkring 70 pct. i løbe-/drægtighedsstalden og 30 pct. i farestalden.
Produktionen af gødning for en årsso er derfor opdelt i et bidrag fra løbe-/drægtighedsstalden og i et bidrag fra farestalden.
Ved angivelsen af antal dyr oplyses det fulde antal årssøer både i løbe-/drægtighedsstalden og i farestalden.
Hvis man fx har 50 årssøer, oplyses 50 årssøer i løbe-/drægtighedsstalden og 50 årssøer i farestalden.
 7) Sælger du sopolte, der afviger fra en afgangsvægt på 115 kg, kan du korrigere kvælstof- og fosformængden på samme måde som for slagtesvin med afvigende afgangsvægt.
 8) Ved normtallene for frilandsproduktion er det forudsat, at søerne er på stald i løbe-/drægtighedsperioden og på friland i fareperioden.
9) Ved FRATS produktion forstås produktion af slagtesvin Fra fravænning Til Slagtning.
FRATS har dyretypekoden 1520, hvor standardforudsætninger og kvælstof- og fosfornormer i husdyrgødningen samt type 1 og type 2 korrektionsligninger for slagtesvin anvendes.
Den gennemsnitlige indgangsvægt skal være mindre end 20 kg.
10) Normtallene er angivet pr. 100 enheder á 365 foderdage.
Antal foderdage opgøres ud fra løbende registreringer af dødeligheden og beregnes normalt i effektivitetskontrollen.
Antal foderdage kan dog også beregnes vha. følgende formel: (antal indsatte høner gange læggeperiodens varighed i dage) gange 0,5 gange (antal indsatte høner + antal høner ved afslutning)/antal indsatte høner, idet det antages, at dødeligheden er jævnt fordelt over hele produktions-forløbet.
11) For andre dyrearter er den samlede produktion af kvælstof og fosfor i gødningen anført for et specifikt antal årsdyr/producerede dyr.
Gødningens indhold af kvælstof of fosfor opgøres ved at gange antallet af årsdyr/producerede dyr med de anførte normværdier.
12) For smågrise er normtallene baseret på solgte/overførte smågrise.
Alternativt kan benyttes producerede smågrise fra en smågriserapport.
13) For slagtesvin er normtallene baseret på producerede svin.
Baseres opgørelsen på leverede slagtesvin, beregner du de producerede som: Producerede slagtesvin = leverede slagtesvin x 1,01.
14) Faste drænede gulve med 2 pct. fald mod langsgående dræn.
Gulvet/gangarealet rengøres mekanisk med et skraberanlæg hver anden time.
Skraberen afleverer gødningen i en eller flere tværkanaler eller i en langsgående skrabekanal i midten af gangen.
Gulvets samlede lysåbningsareal (spalteåbning) må maksimalt udgøre 5 pct. af gangarealet.
15) Normalt fordeler foderforbruget sig for en årsso med omkring 50 pct. i løbe/drægtighedsstalden og 50 pct. i farestalden.
Produktionen af gødning for en årsso er derfor opdelt i et bidrag fra løbe/drægtighedsstalden og i et bidrag fra farestalden.
Produktionen af gødning for en årsso er opdelt i et bidrag fra løbe/drægtighedsperioden og i et bidrag fra faremarken.
Ved angivelsen af antal dyr oplyses det fulde antal årssøer både i løbe/drægtighedsperioden og i faremarken.
Hvis man fx har 50 årssøer, oplyses 50 årssøer i løbe/drægtighedsperioden og 50 årssøer i faremarken.
16) Produktioner af malkekvæg og opdræt, hvor den genetiske andel af jersey er mellem 12,5 og 87,5 pct., kan indberettes med den gennemsnitlige andel af jersey i produktionen, som opgjort i kvægdatabasen.
Ved anvendelse af denne indberetning kan der ikke anvendes type 1 eller type 2 korrektion.
 17) 100 års-ungorner på karantænestationer indberettes som 70 drægtige søer i det relevante staldsystem. 100 årsorner på KS-stationen indberettes som 90 drægtige søer i det relevante staldsystem.
18) Produktionstid beregnes som tiden fra klækning til slagtning.
Slagtekyllinger, der har en gennemsnitlig daglig tilvækst på 43, 45, 47, 53 og 55 gram pr. dag eller mere ved en produktionstid på henholdsvis 30, 32, 35, 40, 45 og 50 dage, tilhører vækstkategori 1. Slagtekyllinger med en lavere gennemsnitlig daglig tilvækst tilhører vækstkategori 2. Ved mellemliggende produktionstider findes den gennemsnitlige daglige tilvækst ved interpolation mellem den gennemsnitlige daglige tilvækst ved de to nærmest liggende produktionstider.
Den gennemsnitlige daglige tilvækst beregnes som: (levende vægt ved slagtning minus vægt af daggammel kylling) divideret med slagtealderen.
19) Dyretypen sopolte er beregnet til sopolte til erstatning af søer i egen sobesætning.
Uanset hvilken staldtype, der anvendes i besætningen til sopolte, anvendes staldtypen: Delvis spaltegulv med 25-49 pct. fast gulv.
Der må ikke være flere sopolte end antallet af årssøer.
Ved produktion af sopolte til salg bruges dyretyperne slagtesvin eller FRATS som beskrevet i note 7.
Bilag 2, tabel 3: Husdyrgødning, korrektion af kvælstof- og fosforindhold Bilag 2, tabel 4: Gram råprotein og fosfor pr. kg tørstof i afgrøder til kvæg 1) Ved leverancer af flydende ammoniak skal den mængde, der efter reglerne i husdyrgødningsbekendtgørelsen må anvendes til ludning af halm, opgøres særskilt.
Bilag 2, tabel 5: Protein- og fosforkoncentration i fodermidler til svin og fjerkræ Bilag 2, tabel 6: Standardforudsætninger for produktionen af husdyrgødning Bilag 3 Krav til prøvetagning i forbindelse med analyse af kvælstof og fosfor i afgasset biomasse 1) Prøver af afgasset biomasse skal analyseres minimum 12 gange i planperioden.
Minimum 1 repræsentativ prøve skal analyseres hver måned i den planperiode, hvor den afgassede biomasse afsættes.
2) Inden prøvetagning skal den afgassede biomasse være fuldstændig omrørt, således at prøven udtages fra en masse med et homogent indhold.
Prøven skal udtages umiddelbart efter omrøring.
 3) Før udtagning af hver delprøve tappes mindst 10 l afgasset biomasse for at sikre, at prøven ikke består af gammel afgasset biomasse.
 4) Der skal månedligt analyseres en prøve på 2 l, der består af 4 delprøver på hver 0,5 l, som udtages med mindst 5 dages mellemrum indenfor den pågældende måned.
 5) Den repræsentative prøve skal udtages manuelt på én af følgende måder fra:
a. rør, der leder afgasset biomasse fra biogasreaktor til efterlager på biogasanlægget, eller b. rør fra reaktor eller efterlager til gyllevogn/gylletrailer/lastbil/ slamsuger, eller c. direkte i gyllevogn/gylletrailer/lastbil/ slamsuger.
6) Delprøverne skal umiddelbart efter prøvetagning opbevares i fryser, indtil der er samlet 2 l.
Herefter skal der som minimum sendes én homogen prøve på 1 l til analyse.
 7) Der skal udarbejdes egenkontrol af prøvetagningen, der indebærer en beskrivelse af procedure og dato for prøvetagningen, opbevaring samt dato for forsendelse til laboratorie.
1) Bekendtgørelsen indeholder bestemmelser, der gennemfører dele af Rådets direktiv 91/676/EØF af 12. december 1991 om beskyttelse af vand mod forurening forårsaget af nitrater, der stammer fra landbruget, EF-Tidende 1991, nr.
L 375, side 1, som ændret senest ved Europa-Parlamentets og Rådets forordning (EF) nr. 2008/1137/EF af 22. oktober 2008 om tilpasning til Rådets afgørelse 1999/468/EF af visse retsakter, der er omfattet af proceduren i traktatens artikel 251, for så vidt angår forskriftsproceduren med kontrol, EU-Tidende 2008, nr.
L 311, side 1.
