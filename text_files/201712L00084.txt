Fremsat den 9. november 2017 af undervisningsministeren (Merete Riisager) Forslag til Lov om ændring af lov om Arbejdsgivernes Uddannelsesbidrag og forskellige andre love (Modelparametre for erhvervsuddannelser til brug for beregning af praktikpladsafhængigt arbejdsgiverbidrag, indførelse af modregningsadgang, ændring af klageproces m.v.) § 1 I lov om Arbejdsgivernes Uddannelsesbidrag, jf. lovbekendtgørelse nr. 95 af 26. januar 2017, som ændret ved § 1 i lov nr. 706 af 8. juni 2017, foretages følgende ændringer:
 1. Kapitel 5 d affattes således:
»Kapitel 5 d Bonus for praktikpladser inden for fordelsuddannelserne og for merbeskæftigelse i praktikpladser § 15 g.
Til arbejdsgivere omfattet af § 2 yder Arbejdsgivernes Uddannelsesbidrag i overensstemmelse med stk. 2-5 og regler fastsat i medfør af § 21 f, stk. 3, en bonus pr. praktikårselev, jf. stk. 3, med uddannelsesaftale inden for uddannelser oprettet i medfør af lov om erhvervsuddannelser samt uddannelser, der er godkendt i medfør af § 21 f, stk. 4.
 Stk. 2. Der kan alene ydes bonus for uddannelsesaftaler inden for de uddannelser, der er omfattet af stk. 4.
Stk. 3. En praktikårselev svarer til en elev i en uddannelsesaftale af 1 kalenderårs varighed.
Uddannelsesaftaler i henhold til § 66 f, stk. 1, og § 66 r, stk. 3, i lov om erhvervsuddannelser indgår ikke i beregningen af praktikårselever.
Alene kalenderdage i bonusåret indgår i beregningen af praktikårselever, der kan udløse bonus.
Bonusåret er perioden fra den 1. januar til og med den 31. december i det kalenderår, hvor der optjenes bonus.
Stk. 4. Der foretages i året efter bonusåret en opgørelse af, hvilke fordelsuddannelser der kan udløse bonus for bonusåret.
Det er alene uddannelserne på listen over fordelsuddannelser for bonusåret, som undervisningsministeren godkender og offentliggør, jf. § 15 i, der indgår i opgørelsen.
Følgende betingelser skal være opfyldt:
 1) Andelen af uddannelsesaktive elever, som har kvalificeret sig til at påbegynde hovedforløbet på fordelsuddannelsen, og som efter 3 måneder ikke har indgået en uddannelsesaftale med en arbejdsgiver, må ikke overstige 10 pct. i bonusåret.
 2) Andelen af elever i skolepraktik på fordelsuddannelsen må ikke overstige 15 pct. af omfanget af praktik og skolepraktik for samtlige elever på fordelsuddannelsen i bonusåret.
Stk. 5. Bonus pr. praktikårselev beregnes forholdsmæssigt af en pulje på 20 mio. kr., som divideres med det samlede antal bonusudløsende praktikårselever i bonusåret.
Bonus kan maksimalt udgøre 5.000 kr. pr. praktikårselev.
§ 15 h.
Til arbejdsgivere omfattet af § 2 yder Arbejdsgivernes Uddannelsesbidrag i overensstemmelse med stk. 2-5 og regler fastsat i medfør af § 21 f, stk. 3, en bonus pr. praktikårselev, jf. § 15 g, stk. 3, med uddannelsesaftale inden for uddannelser oprettet i medfør af lov om erhvervsuddannelser samt uddannelser, der er godkendt i medfør af § 21 f, stk. 4.
Stk. 2. Det er en betingelse for retten til bonus, at arbejdsgiveren har en måluddannelsesratio i henhold til § 21 a.
Det er endvidere en betingelse, at arbejdsgiveren i bonusåret har haft merbeskæftigelse målt i praktikårselever i perioden fra den 1. januar til og med den 31. december, der overstiger gennemsnittet af den pågældende arbejdsgivers samlede antal praktikårselever i de foregående 3 år.
For en arbejdsgiver, der har oprettet sin virksomhed i et af de 3 foregående år, udregnes gennemsnittet efter 2. pkt. som en forholdsmæssig del af det antal praktikårselever, som arbejdsgiveren har haft i de år, hvor virksomheden har eksisteret.
Stk. 3. Bonus ydes for merbeskæftigelse målt i praktikårselever, som den pågældende arbejdsgiver har haft i bonusåret i perioden fra den 1. januar til og med den 31. december, der overstiger arbejdsgiverens måluddannelsesratio, jf. § 21 a.
Til brug for beregning af det bonusudløsende antal praktikårselever omregnes måluddannelsesratio til praktikårselever ved at multiplicere ratioen med antallet af erhvervsuddannede årsværk, jf. stk. 4, vægtet med deres modelparameter, jf. § 21 a, stk. 6.
Stk. 4. Ved erhvervsuddannede årsværk forstås en eller flere medarbejdere, som har en erhvervsuddannelse som den højest fuldførte uddannelse, jf. dog § 21 a, stk. 7 og 8, og som tilsammen har en beskæftigelsesgrad, der svarer til én persons fuldtidsarbejde i et helt kalenderår.
Erhvervsuddannelse som højest fuldførte uddannelse efter 1. pkt. omfatter ikke skolebaseret uddannelse uden praktik i en virksomhed.
Alle erhvervsuddannede medarbejdere, herunder ikkefuldtidsbeskæftigede, indgår med deres respektive beskæftigelsesgrad i beregningen af virksomhedens samlede antal erhvervsuddannede årsværk.
Beskæftigelsesgraden udregnes på grundlag af arbejdsgivernes ATP-bidrag.
Stk. 5. Bonus pr. praktikårselev beregnes forholdsmæssigt af en pulje på 20 mio. kr., som divideres med det samlede antal bonusudløsende praktikårselever i bonusåret.
Bonus kan maksimalt udgøre 15.000 kr. pr. praktikårselev.
§ 15 i.
Undervisningsministeren godkender, hvilke uddannelser oprettet i medfør af lov om erhvervsuddannelser og hvilke uddannelser godkendt i medfør af § 21 f, stk. 4, der i det kommende kalenderår er fordelsuddannelser, på baggrund af ansøgninger fra arbejdsgivernes brancheorganisationer og på baggrund af forholdet mellem efterspørgslen efter og udbuddet af faglært arbejdskraft.
Godkendte fordelsuddannelser forbliver fordelsuddannelser, så længe de opfylder betingelserne i § 15 g, stk. 4, og regler udstedt i medfør af § 21 f, stk. 4, 2. pkt., eller indtil uddannelsen efter høring af arbejdsgivernes brancheorganisationer ophører med at være fordelsuddannelse det førstkommende kalenderår.
Stk. 2. Undervisningsministeren offentliggør årligt en revideret liste over godkendte fordelsuddannelser på Undervisningsministeriets hjemmeside.« 2. I § 18, stk. 4, 1. pkt., ændres »finansieringsbidrag« til: »bidrag«.
 3. § 21, stk. 2, affattes således:
»Stk. 2. Sker indbetaling ikke rettidigt, kan Arbejdsgivernes Uddannelsesbidrag pålægge arbejdsgiveren fra forfaldsdatoen at betale renter af bidragene med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.« 4. I § 21, stk. 3, 1. pkt., indsættes efter »regler om opkrævning«: », modregning«.
 5. § 21 f, stk. 2, affattes således:
»Stk. 2. Sker indbetaling efter stk. 1 ikke rettidigt, kan Arbejdsgivernes Uddannelsesbidrag pålægge arbejdsgiveren fra forfaldsdatoen at betale renter af bidragene med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.« 6. I § 27 indsættes som stk. 2:
»Stk. 2. Klage i henhold til stk. 1 indgives til enten Arbejdsgivernes Uddannelsesbidrag eller Arbejdsmarkedets Tillægspension.
Myndigheden vurderer, om der er grundlag for at give klager helt eller delvis medhold.
Giver myndigheden ikke klager fuldt ud medhold, sender myndigheden klagen, begrundelsen for afgørelsen og genvurderingen videre til det ankenævn, der er nedsat i henhold til § 28 i lov om Arbejdsmarkedets Tillægspension.« 7. Som bilag 1 indsættes bilag 1 til denne lov.
§ 2 I lov om godtgørelse og tilskud til befordring ved deltagelse i erhvervsrettet voksen- og efteruddannelse, jf. lovbekendtgørelse nr. 761 af 22. juni 2016, som ændret ved § 5 i lov nr. 706 af 8. juni 2017, foretages følgende ændringer:
 1. § 13, stk. 19, affattes således:
»Stk. 19. Sker indbetaling af finansieringsbidrag ikke rettidigt, skal arbejdsgiveren fra forfaldsdatoen betale renter af finansieringsbidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.« 2. I § 13, stk. 22, 1. pkt., indsættes efter »beregningsperioder«: », modregning«.
§ 3 I lov nr. 706 af 8. juni 2017 om ændring af lov om Arbejdsgivernes Uddannelsesbidrag, lov om erhvervsuddannelser, lov om folkeskolen og forskellige andre love (Praktikpladsafhængigt bidrag til AUB m.v.), foretages følgende ændringer:
 1. § 1, nr. 21, ophæves.
 2. § 1, nr. 26, ophæves.
§ 4 I barselsloven, jf. lovbekendtgørelse nr. 827 af 23. juni 2017, foretages følgende ændringer:
 1. § 45, stk. 11, affattes således:
»Stk. 11. Sker indbetaling af finansieringsbidrag ikke rettidigt, skal arbejdsgiveren fra forfaldsdatoen betale renter af finansieringsbidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.« 2. I § 45, stk. 14, 1. pkt., indsættes efter »beregningsperioder«: », modregning«.
§ 5 I lov om aktiv socialpolitik, jf. lovbekendtgørelse nr. 269 af 21. marts 2017, som ændret ved § 8 i lov nr. 674 af 8. juni 2017, foretages følgende ændringer:
 1. § 80 a, stk. 11, affattes således:
»Stk. 11. Sker indbetaling af finansieringsbidrag ikke rettidigt, skal arbejdsgiveren fra forfaldsdatoen betale renter af finansieringsbidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.« 2. I § 80 a, stk. 14, 1. pkt., indsættes efter »beregningsperioder«: », modregning«.
§ 6 I lov om arbejdsløshedsforsikring m.v., jf. lovbekendtgørelse nr. 784 af 21. juni 2017, som ændret ved § 1 i lov nr. 624 af 8. juni 2016, foretages følgende ændringer:
 1. § 85 c, stk. 20, affattes således:
»Stk. 20. Sker indbetaling af finansieringsbidrag ikke rettidigt, skal arbejdsgiveren fra forfaldsdagen betale renter af finansieringsbidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.« 2. I § 85 c, stk. 23, 1. pkt., indsættes efter »beregningsperioder«: », modregning«.
§ 7 I lov nr. 613 af 8. juni 2016 om Arbejdsmarkedets Fond for Udstationerede foretages følgende ændringer:
 1. § 11, stk. 2, 1. pkt., affattes således:
»Sker indbetaling af ordinært bidrag ikke rettidigt, skal arbejdsgiveren fra forfaldsdatoen betale renter af bidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.« 2. I § 11, stk. 2, 2. pkt., ændres »renteloven« til: »lov om renter og andre forhold ved forsinket betaling«.
§ 8 I lov om arbejdsskadesikring, jf. lovbekendtgørelse nr. 216 af 27. februar 2017, som ændret ved § 6 i lov nr. 285 af 29. marts 2017, foretages følgende ændring:
 1. § 55, stk. 3, 4. pkt., affattes således:
»Sker indbetaling af bidrag ikke rettidigt, skal arbejdsgiveren fra forfaldsdatoen betale renter af bidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.« § 9 I lov om barselsudligning på det private arbejdsmarked (barselsudligningsloven), jf. lov nr. 417 af 8. maj 2006, som senest ændret ved § 2 i lov nr. 288 af 29. marts 2017, foretages følgende ændring:
 1. § 10, stk. 4, affattes således:
»Stk. 4. Sker indbetaling af bidrag ikke rettidigt, skal arbejdsgiveren fra forfaldsdatoen betale renter af bidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.« § 10 I lov om Lønmodtagernes Garantifond, jf. lovbekendtgørelse nr. 686 af 20. juni 2011, som ændret ved § 7 i lov nr. 1569 af 15. december 2015, foretages følgende ændringer:
 1. § 9, stk. 9, affattes således:
»Stk. 9. Sker indbetaling af finansieringsbidrag ikke rettidigt, skal arbejdsgiveren fra forfaldsdatoen betale renter af finansieringsbidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.« 2. I § 9, stk. 12, 1. pkt., indsættes efter »beregningsperioder«: », modregning«.
§ 11 I lov om sygedagpenge, jf. lovbekendtgørelse nr. 826 af 23. juni 2017, foretages følgende ændringer:
 1. § 66, stk. 11, affattes således:
»Stk. 11. Sker indbetaling af finansieringsbidrag ikke rettidigt, skal arbejdsgiveren fra forfaldsdatoen betale renter af finansieringsbidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.« 2. I § 66, stk. 14, 1. pkt., indsættes efter »beregningsperioder«: », modregning«.
§ 12 Stk. 1. Loven træder i kraft den 1. januar 2018.
Stk. 2. Loven finder ikke anvendelse på klager indgivet før lovens ikrafttræden til det ankenævn, der er nedsat i henhold til § 28 i lov om Arbejdsmarkedets Tillægspension.
For sådanne klager finder de hidtil gældende regler anvendelse.
§ 13 Loven gælder ikke for Færøerne og Grønland, men lovens § 10 kan ved kongelig anordning helt eller delvis sættes i kraft for Grønland med de ændringer, som de grønlandske forhold tilsiger.
Bilag 1 »Bilag 1 Modelparametre i det praktikpladsafhængige AUB-bidrag « Bemærkninger til lovforslaget Almindelige bemærkninger Indholdsfortegnelse 1. Indledning 1.1 Lovforslagets hovedpunkter 1.2. Lovforslagets baggrund 2. Lovforslagets indhold 2.1. Modelparametre i det praktikpladsafhængige AUB-bidrag (bilag 1 til loven) 2.1.1. Gældende ret 2.1.2. Ministeriets overvejelser og den foreslåede ordning 2.2. Skolebaseret uddannelse uden praktik i en virksomhed i det praktikpladsafhængige AUB-bidrag 2.2.1. Gældende ret 2.2.2. Ministeriets overvejelser og den foreslåede ordning 2.3. Modregning 2.3.1. Gældende ret 2.3.1.1. Lov om Arbejdsgivernes Uddannelsesbidrag 2.3.1.2. Lov om godtgørelse og tilskud til befordring ved deltagelse i erhvervsrettet voksen- og efteruddannelse 2.3.1.3. Barselsloven 2.3.1.4. Lov om aktiv socialpolitik 2.3.1.5. Lov om arbejdsløshedsforsikring m.v.
2.3.1.6. Lov om Lønmodtagernes Garantifond 2.3.1.7. Lov om sygedagpenge 2.3.2. Ministeriets overvejelser og den foreslåede ordning 2.4. Klageproces (indførelse af obligatorisk remonstration) 2.4.1. Gældende ret 2.4.2. Ministeriets overvejelser og den foreslåede ordning 2.5. Rentebestemmelser 2.5.1. Gældende ret 2.5.1.1. Lov om Arbejdsgivernes Uddannelsesbidrag 2.5.1.2. Lov om godtgørelse og tilskud til befordring ved deltagelse i erhvervsrettet voksen- og efteruddannelse 2.5.1.3. Barselsloven 2.5.1.4. Lov om aktiv socialpolitik 2.5.1.5. Lov om arbejdsløshedsforsikring m.v.
2.5.1.6. Lov om Arbejdsmarkedets Fond for Udstationerede 2.5.1.7. Lov om arbejdsskadesikring 2.5.1.8. Lov om barselsudligning på det private arbejdsmarked (barselsudligningsloven) 2.5.1.9. Lov om Lønmodtagernes Garantifond 2.5.1.10. Lov om sygedagpenge 2.5.2. Ministeriets overvejelser og den foreslåede ordning 3. Økonomiske og administrative konsekvenser for det offentlige 4. Økonomiske og administrative konsekvenser for erhvervslivet m.v.
5. Administrative konsekvenser for borgerne 6. Miljømæssige konsekvenser 7. Forholdet til EU-retten 8. Hørte myndigheder og organisationer 9. Sammenfattende skema 1. Indledning Ved lov nr. 706 af 8. juni 2017 om ændring af lov om Arbejdsgivernes Uddannelsesbidrag og lov om erhvervsuddannelser, lov om folkeskolen og forskellige andre love (Praktikpladsafhængigt bidrag til AUB m.v.) blev anden del af de praktikpladsrelevante elementer i Trepartsaftale om tilstrækkelig og kvalificeret arbejdskraft i hele Danmark og praktikpladser fra august 2016 udmøntet på lovniveau.
 Med lovændringen er der blevet indført et nyt praktikpladsafhængigt arbejdsgiverbidrag til Arbejdsgivernes Uddannelsesbidrag (praktikpladsafhængigt AUB-bidrag). Efter denne ordning belønnes de virksomheder, der bidrager til at uddanne erhvervsuddannet arbejdskraft, mens de virksomheder, der ikke i tilstrækkelig grad bidrager til at uddanne erhvervsuddannet arbejdskraft, omvendt pålægges et større ansvar for den samlede finansiering i Arbejdsgivernes Uddannelsesbidrag.
Som led i beregningen af det praktikpladsafhængige arbejdsgiverbidrag skal arbejdsgivere, hvis uddannelsesratio er lavere end arbejdsgiverens måluddannelsesratio, betale et merbidrag for hver praktikårselev, som arbejdsgiveren mangler for at opfylde sin måluddannelsesratio.
Ved denne årlige opgørelse vægtes hver erhvervsuddannelse med en såkaldt modelparameter.
Denne modelparameter udtrykker, arbejdsmarkedets parters vurdering af, om der vil være en stigende eller faldende efterspørgsel efter arbejdskraft med den pågældende uddannelse i fremtiden i forhold til det forventede udbud af arbejdskraft.
Modelparameteren indebærer således et ekstra incitament for arbejdsgivere, der bidrager til at uddanne elever, som der forventes øget efterspørgsel efter.
De vedtagne modelparametre for de enkelte erhvervsuddannelser er fastsat i bilag 1 til lov om Arbejdsgivernes Uddannelsesbidrag.
Modelparametrene i bilag 1 er midlertidige og vil blive genberegnet og fastsat endeligt for 2018 ved lovforslag, der forventes fremsat i Folketingssamlingen 2017/18, jf. forarbejderne til lov nr. 706 af 8. juni 2017 om ændring af lov om Arbejdsgivernes Uddannelsesbidrag og lov om erhvervsuddannelser, lov om folkeskolen og forskellige andre love (Praktikpladsafhængigt bidrag til AUB m.v.), jf.
Folketingstidende 2016-17, A, L 202 som fremsat den 26. april 2017.
 Med dette lovforslag lægges der op til at ændre bilag 1 med sigte på at fastlægge de endelige modelparametre for 2018.
 Det foreslås også, at skolebaseret uddannelse uden praktik i en virksomhed ikke skal indgå i modellen for det praktikpladsafhængige AUB-bidrag.
 Lovforslaget indeholder endvidere teknisk begrundede forslag om adgang til modregning i forhold til de øvrige ordninger under Samlet Betaling, som administreres af Arbejdsmarkedets Tillægspension (ATP), forslag om en ændret klageproces i form af indførelse af obligatorisk remonstration samt forslag om justering af rentebestemmelserne i lov om Arbejdsgivernes Uddannelsesbidrag og forskellige andre love.
1.1 Lovforslagets hovedpunkter Der fastsættes i det praktikpladsafhængige bidrag for hver arbejdsgiver en måluddannelsesratio, der er et udtryk for det forhold mellem praktikårselever og erhvervsuddannede årsværk, som arbejdsgiverne skal præstere for at sikre opfyldelse af trepartsaftalens mål om 8.000-10.000 flere praktikpladser, jf. nærmere herom § 21 a, stk. 5, i lov om Arbejdsgivernes Uddannelsesbidrag, jf. lovbekendtgørelse nr. 95 af 26. januar 2017, som ændret ved lov nr. 706 af 8. juni 2017.
Efter § 21 a, stk. 1 og 2, i lov om Arbejdsgivernes Uddannelsesbidrag, skal alle arbejdsgivere omfattet af loven betale et merbidrag for hver praktikårselev, som arbejdsgiveren mangler for at opfylde sin måluddannelsesratio.
Merbidraget betales årligt til Arbejdsgivernes Uddannelsesbidrag til finansiering af en bonus for praktikpladser inden for de såkaldte fordelsuddannelser, jf. § 15 g, en bonus for merbeskæftigelse i praktikpladser, jf. § 15 h, samt et tilskud pr. erhvervsuddannet årsværk, jf. § 21 c.
Merbidraget opkræves første gang medio 2019 på baggrund af virksomhedernes opfyldelse af måluddannelsesratioen i 2018.
 Efter § 21 a, stk. 6, i lov om Arbejdsgivernes Uddannelsesbidrag vægtes de forskellige typer af erhvervsuddannede årsværk og praktikårselever, som anvendes ved beregningen af det praktikpladsafhængige arbejdsgiverbidrag, med en modelparameter.
 De vedtagne modelparametre for de enkelte erhvervsuddannelser er fastsat i bilag 1 til lov om Arbejdsgivernes Uddannelsesbidrag.
 Med nærværende lovforslag lægges der op til at indsætte et nyt bilag 1 til loven med sigte på at fastlægge nye modelparametre for erhvervsuddannelserne til brug for beregning af arbejdsgivernes praktikpladsafhængige AUB-bidrag for 2018. Modelparametrene genberegnes og fastsættes årligt i et samarbejde mellem Dansk Arbejdsgiverforening (DA) og Landsorganisationen i Danmark (LO).
 Det foreslås, at skolebaseret uddannelse uden praktik i en virksomhed ikke skal indgå i modellen for det praktikpladsafhængige AUB-bidrag.
 Det foreslås tillige, at der indsættes udtrykkelig lovhjemmel til modregning i evt. udbetalinger til arbejdsgiverne fra det praktikpladsafhængige AUB-bidrag i relation til de øvrige ordninger i Samlet Betaling, som ved lov eller med hjemmel i lov er henlagt til administration i Arbejdsmarkedets Tillægspension.
Det foreslås endvidere, at der sker en ændring af den nuværende klageproces, hvorefter klager over Arbejdsgivernes Uddannelsesbidrags eller Arbejdsmarkedets Tillægspensions afgørelser efter lov om Arbejdsgivernes Uddannelsesbidrag inden for en nærmere frist kan indbringes for ATPs ankenævn.
Det foreslås, at der indføres obligatorisk remonstration, dvs. at den, der måtte ønske at klage over en afgørelse til ankenævnet, vil skulle sende klagen til den myndighed, der har truffet afgørelsen med henblik på denne myndigheds revurdering.
Såfremt myndigheden ikke giver klager fuldt ud medhold, vil myndigheden skulle sende klagen og begrundelsen for afgørelsen og genvurderingen videre til ankenævnet.
 Endelig foreslås det, at rentebestemmelserne i lov om Arbejdsgivernes Uddannelsesbidrag og forskellige andre love justeres, således at det er den til enhver tid gældende rentesats fastsat i medfør af renteloven, der vil finde anvendelse på ubetalte, forfaldne krav.
1.2. Lovforslagets baggrund Den 19. august 2016 indgik den daværende regering (Venstre) og arbejdsmarkedets parter (Dansk Arbejdsgiverforening, Finanssektorens Arbejdsgiverforening, Lederne, Landsorganisationen i Danmark, FTF, AC, KL og Danske Regioner) Trepartsaftale om tilstrækkelig og kvalificeret arbejdskraft i hele Danmark og praktikpladser (trepartsaftalen).
Af trepartsaftalen følger en række initiativer, der har til hensigt at understøtte, at virksomhederne kan få den nødvendige arbejdskraft på alle uddannelsesniveauer.
Det er i den forbindelse i trepartsaftalen forudsat, at virksomhederne skal oprette flere praktikpladser, at flere unge skal vælge og gennemføre en erhvervsuddannelse, og at der skal være gode muligheder for løbende opkvalificering, så lønmodtagerne har gode muligheder for at få og fastholde beskæftigelse samt  hvis ønsket  at gennemføre brancheskift.
 Ved lov nr. 1747 af 27. december 2016 om ændring af lov om Arbejdsgivernes Uddannelsesbidrag og lov om erhvervsuddannelser (Justering af arbejdsgiverbidrag og midlertidige bonusordninger for 2017 m.v.) blev første del af de praktikpladsrelevante elementer i trepartsaftalen udmøntet.
 Ved lov nr. 706 af 8. juni 2017 blev anden del af trepartsaftalen udmøntet på lovniveau.
 Det blev med lov nr. 706 af 8. juni 2017 i regi af lov om Arbejdsgivernes Uddannelsesbidrag etableret et praktikpladsafhængigt AUB-bidrag.
 Sigtet med det praktikpladsafhængige AUB-bidrag er at belønne de arbejdsgivere, der bidrager til at uddanne erhvervsuddannet arbejdskraft, samt at pålægge de arbejdsgivere, der ikke i tilstrækkelig grad bidrager til at uddanne erhvervsuddannet arbejdskraft, et større ansvar for den samlede finansiering i Arbejdsgivernes Uddannelsesbidrag.
Det praktikpladsafhængige AUB-bidrag består af et merbidrag, som betales af arbejdsgivere, der ikke bidrager tilstrækkeligt til uddannelsen af elever, jf. § 21 a.
Dette merbidrag finansierer en bonus for praktikpladser inden for de såkaldte fordelsuddannelser, jf. § 15 g, en bonus for merbeskæftigelse i praktikpladser, jf. § 15 h, samt et tilskud pr. erhvervsuddannet årsværk, jf. § 21 c.
Med henblik på at sikre, at kredsløbet hvert år går i nul, er der endvidere etableret en ordning vedrørende over- og underskudsdeling, jf. §§ 21 d og 21 e.
Det er i trepartsaftalen forudsat, at den årlige opgørelse af arbejdsgivernes praktikpladsafhængige AUB-bidrag tager højde for, om en virksomhed forbruger arbejdskraft, der er høj efterspørgsel efter set i forhold til udbud, samt om virksomheden bidrager til at uddanne erhvervsuddannede, der er høj efterspørgsel efter.
I den tekniske arbejdsgruppe, som blev nedsat i aftalen, blev det foreslået, at der skulle indgå en modelparameter, som tager højde for det forventede udbud og efterspørgsel fastsat for hver enkelt erhvervsuddannelse.
Modelparametrene udgør en vægtning af de enkelte erhvervsuddannelser og er således udtryk for en forventning til, om der vil være en stigende eller faldende efterspørgsel efter arbejdskraft med den pågældende uddannelse i fremtiden i forhold til det forventede udbud af arbejdskraft.
Modelparameteren indebærer således et ekstra incitament for arbejdsgivere, der bidrager til at uddanne elever, som der forventes øget efterspørgsel efter.
 Det blev endvidere aftalt i afrapporteringen fra den tekniske arbejdsgruppe, at modelparameteren for de enkelte erhvervsuddannelser årligt skal genberegnes af Dansk Arbejdsgiverforening og Landsorganisationen i Danmark og oversendes til undervisningsministeren.
 Det blev ligeledes aftalt, at undervisningsministeren herefter skal sende modelparametrene i høring i Rådet for grundlæggende Erhvervsrettede Uddannelser med sigte på rådets indstilling til forslaget.
Det bilag 1 til lov om Arbejdsgivernes Uddannelsesbidrag, som blev indsat ved lov nr. 706 af 8. juni 2017, indeholder nogle midlertidige modelparametre for 2018. Det fremgår af således af forarbejderne til lov nr. 706 af 8. juni 2017 om ændring af lov om Arbejdsgivernes Uddannelsesbidrag og lov om erhvervsuddannelser, lov om folkeskolen og forskellige andre love (Praktikpladsafhængigt bidrag til AUB m.v.), jf.
Folketingstidende 2016-17, A, L 202 som fremsat den 26. april 2017, at modelparametrene i bilag 1 er midlertidige og vil blive genberegnet og fastsat endeligt for 2018 ved lovforslag, der forventedes fremsat i Folketingssamlingen 2017/18. Det fremgår endvidere, at modelparametrene herefter vil blive genberegnet årligt, og der forventes således fremsat lovforslag med henblik på at opdatere det foreslåede bilag 1 hvert år.
 Lovforslaget indebærer forslag om et nyt bilag 1 til loven samt forslag til mindre justeringer af loven som følge af indførelsen af det praktikpladsafhængige AUB-bidrag, som træder i kraft den 1. januar 2018.
2. Lovforslagets indhold 2.1. Modelparametre i det praktikpladsafhængige AUB-bidrag (bilag 1 til loven) 2.1.1. Gældende ret Den 1. januar 2018 træder § 1, nr. 16 og 22, i lov nr. 706 af 8. juni 2017 i kraft.
Ved disse bestemmelser indsættes bl.a. § 15 h og § 21 a i lov om Arbejdsgivernes Uddannelsesbidrag.
Efter § 21 a, stk. 1, i lov om Arbejdsgivernes Uddannelsesbidrag betaler alle arbejdsgivere, der opfylder betingelsen i stk. 2, et årligt merbidrag til Arbejdsgivernes Uddannelsesbidrag til dækning af udgifter i medfør af kapitel 5 d om bonus for praktikpladser inden for fordelsuddannelserne og for merbeskæftigelse i praktikpladser og § 21 c om tilskud til arbejdsgivere pr. erhvervsuddannet årsværk, jf. dog § 21 b om fritagelse for merbidrag for arbejdsgivere, der forgæves har søgt efter elever.
Merbidraget beregnes i overensstemmelse med stk. 3-10.
 Merbidraget opkræves første gang medio 2019. Størrelsen af merbidraget i 2018 (bidragsåret) vil imidlertid først kunne beregnes i 2019 (året efter bidragsåret), da merbidraget afhænger af den enkelte arbejdsgivers opfyldelse af sin måluddannelsesratio samt mulighed for fritagelse for merbidrag for arbejdsgivere, der forgæves har søgt efter elever i bidragsåret, jf. nedenfor.
 Det følger af § 21 a, stk. 2, at såfremt en arbejdsgivers uddannelsesratio er lavere end arbejdsgiverens måluddannelsesratio, skal arbejdsgiveren betale et merbidrag for hver praktikårselev, som arbejdsgiveren mangler for at opfylde måluddannelsesratioen.
 En praktikårselev svarer til en elev i en uddannelsesaftale af 1 kalenderårs varighed, jf. § 15 g, stk. 3.
 Uddannelsesratioen beregnes i henhold til § 21 a, stk. 4, og måluddannelsesratioen beregnes i henhold til § 21 a, stk. 5. I begge beregninger indgår en vægtning med modelparametre.
 Det følger videre af § 21 a, stk. 2, at måluddannelsesratio og uddannelsesratio til brug for beregning af merbidraget opgøres i praktikårselever ved at multiplicere hver ratio med antallet af erhvervsuddannede årsværk vægtet med deres modelparameter, jf. stk. 6, som omtales nedenfor.
Det følger af § 15 h, stk. 4, at der ved erhvervsuddannede årsværk forstås en eller flere medarbejdere, som har en erhvervsuddannelse som den højest fuldførte uddannelse, jf. dog § 21 a, stk. 7 og 8, om fastsættelse af uddannelsesniveau, når en arbejdsgiver har ansat medarbejdere med uoplyst uddannelsesbaggrund, og som tilsammen har en beskæftigelsesgrad, der svarer til én persons fuldtidsarbejde i et helt kalenderår.
Alle erhvervsuddannede medarbejdere, herunder ikkefuldtidsbeskæftigede, indgår med deres respektive beskæftigelsesgrad i beregningen af virksomhedens samlede antal erhvervsuddannede årsværk.
Beskæftigelsesgraden udregnes på grundlag af arbejdsgivernes ATP-bidrag.
Efter § 21 a, stk. 4, beregnes en arbejdsgivers uddannelsesratio på baggrund af forholdet mellem antallet af praktikårselever og antallet af erhvervsuddannede årsværk hos den pågældende arbejdsgiver.
I beregningen vægtes de forskellige typer af erhvervsuddannede årsværk og praktikårselever med en modelparameter, jf. stk. 6. Uddannelsesratioen for 1 kalenderår opgøres i det efterfølgende år.
 En arbejdsgivers måluddannelsesratio beregnes i henhold til § 21 a, stk. 5.
Efter § 21 a, stk. 5, nr. 1, beregnes en arbejdsgivers måluddannelsesratio af en vægtet ratio bestående af summen af en brancheratio (bestemmelsens litra a), som skal udgøre 25 pct., og en uddannelsesratio for det samlede arbejdsmarked (bestemmelsens litra b), som skal udgøre 75 pct.
I beregningen vægtes de forskellige typer af erhvervsuddannede årsværk og praktikårselever med deres respektive modelparameter, jf. stk. 6.
Det følger endvidere af § 21 a, stk. 5, nr. 2, at den vægtede ratio efter bestemmelsens nr. 1 herefter multipliceres med en sektorspecifik faktor svarende til de forventede udbetalinger af bonus efter kapitel 5 d om bonus for praktikpladser inden for fordelsuddannelserne og for merbeskæftigelse i praktikpladser og tilskud i medfør af § 21 c om tilskud til arbejdsgivere pr. erhvervsuddannet årsværk.
Efter bestemmelsen fordeles de forventede udbetalinger mellem henholdsvis den private, den kommunale, den regionale og den statslige sektor, jf. herved § 21 a, stk. 10, som summen af de budgetterede udgifter til den nævnte bonus og tilskud i kalenderåret multipliceret med hver sektors andel af erhvervsuddannede årsværk i året før kalenderåret i forhold til det samlede antal erhvervsuddannede årsværk i året før kalenderåret.
Den sektorspecifikke faktor fastsættes herefter svarende til de forventede sektorspecifikke udbetalinger.
For den kommunale sektor reduceres faktoren svarende til effekten af et merbidrag for 900 praktikårselever.
Kan den sektorspecifikke faktor ikke beregnes pr. 15. marts, anvendes det foregående års faktor.
De forskellige typer af erhvervsuddannede årsværk og praktikårselever vægtes med en modelparameter, jf. § 21 a, stk. 6. Modelparametre for erhvervsuddannelser er fastsat i bilag 1. Det samme vil være tilfældet for uddannelser, som måtte blive godkendt i medfør af § 21 f, stk. 4, om sidestillede uddannelser.
Det følger af § 21 a, stk. 6, 3. og 4. pkt., at undervisningsministeren offentliggør en oversigt over sammenhængen mellem tidligere og nuværende erhvervsuddannelser til brug for administrationen af ordningen.
Foreligger modelparameteren ikke pr. 15. marts i bonusåret, anvendes det foregående års modelparameter.
 Det følger desuden af § 21 a, stk. 6, 5. pkt., at der for nyoprettede uddannelser, som ikke har en modelparameter efter bilag 1, anvendes en modelparameter på 1,0. Det vil sige en vægt, der ikke påvirker den gennemsnitlige merbidragssats på 27.000 kr.
Det samme gør sig gældende efter § 21 a, stk. 7, om fastsættelse af uddannelsesniveauet, hvor en arbejdsgiver har ansat medarbejdere med uoplyst uddannelsesbaggrund.
Her sker der en vægtning med en modelparameter på 1,0, jf. stk. 8.
Bilag 1 til lov om Arbejdsgivernes Uddannelsesbidrag indeholder de vedtagne modelparametre.
Det fremgår af note 1 til bilag 1, at de vedtagne modelparametre er midlertidige og vil blive genberegnet og fastsat endeligt for 2018 ved lovforslag, der forventes fremsat i folketingsåret 2017-18.
2.1.2. Ministeriets overvejelser og den foreslåede ordning Det er i den tekniske arbejdsgruppes afrapportering aftalt, at modelparametrene genberegnes og fastsættes årligt i et samarbejde mellem Dansk Arbejdsgiverforening og Landsorganisationen i Danmark.
Det er ligeledes aftalt, at undervisningsministeren herefter skal sende modelparametrene i høring i Rådet for grundlæggende Erhvervsrettede Uddannelser med sigte på rådets indstilling til forslaget.
Der forventes således fremsat lovforslag med henblik på at opdatere det foreslåede bilag 1 hvert år.
 Undervisningsministeriet har den 2. juni 2017 modtaget en genberegning af modelparametrene til brug for 2018 fra Dansk Arbejdsgiverforening og Landsorganisationen i Danmark.
Undervisningsministeriet har endvidere den 13. juni 2017 modtaget en indstilling fra Rådet for grundlæggende Erhvervsrettede Uddannelser, som tilkendegiver, at rådet ikke har bemærkning til det fremsendte materiale og tager materialet til efterretning.
Efter indstillingen fra Rådet for grundlæggende Erhvervsrettede Uddannelser har der været en justering af modelparametrene, idet erhvervsfiskeruddannelsen og lokomotivføreruddannelsen ikke indgår i det praktikpladsafhængige AUB-bidrag.
På baggrund af justeringen har Dansk Arbejdsgiverforening og Landsorganisationen i Danmark fremsendt de justerede modelparametre den 13. juni 2017, der alene har karakter af en teknisk justering (det foreslåede bilag 1).
 Det foreslås på denne baggrund, at modelparametrene i bilag 1 til lov om Arbejdsgivernes Uddannelsesbidrag ændres i overensstemmelse med den genberegning af modelparametrene, som Dansk Arbejdsgiverforening og Landsorganisationen i Danmark har foretaget, samt den indstilling, som Rådet for grundlæggende Erhvervsrettede Uddannelser har afgivet herom.
Konkret er de foreslåede modelparametre beregnet af Dansk Arbejdsgiverforening og Landsorganisationen i Danmark på baggrund af en mismatch-model, der angiver hvilke uddannelser, der forventes at være høj henholdsvis lav efterspørgsel efter på 10 års sigt.
Beregningen er baseret på dels en fremskrivning af arbejdsudbuddet efter DREAMs (Danish Rational Economic Agents Model) fremskrivning af arbejdsstyrken for personer med en erhvervsuddannet uddannelse som højest fuldførte uddannelse, dels fremskrivning af virksomhedernes behov for erhvervsuddannet arbejdskraft, baseret på en antagelse om, at virksomhedernes behov for erhvervsuddannede medarbejdere som udgangspunkt er, at de seneste 20 års udvikling vil fortsætte i de kommende 10 år, dels endelig på forskellen på udbuds- og efterspørgselsfremskrivningerne, som således er udtryk for det forventede mismatch på arbejdsmarkedet.
 Inddragelsen af modelparametre for de enkelte erhvervsuddannelser  en vægtning  i beregningen af arbejdsgivernes praktikpladsafhængige AUB-bidrag indebærer, at der tages højde for, om arbejdsgiveren har medarbejdere ansat, der er høj efterspørgsel efter set i forhold til udbud, samt om arbejdsgiveren bidrager til at uddanne erhvervsuddannet arbejdskraft, der er høj efterspørgsel efter.
 Der henvises til lovforslagets § 1, nr. 7, og bemærkningerne hertil.
2.2. Skolebaseret uddannelse uden praktik i en virksomhed i det praktikpladsafhængige AUB-bidrag 2.2.1 Gældende ret Den 1. januar 2018 træder § 15 g, stk. 3, og § 15 h, stk. 4, i lov om Arbejdsgivernes Uddannelsesbidrag i kraft, jf. § 7, stk. 4, i lov nr. 8. juni 2017.
Det følger af § 15 g, stk. 3, at en praktikårselev svarer til en elev i en uddannelsesaftale af 1 kalenderårs varighed.
Uddannelsesaftaler i henhold til § 66 f, stk. 1, og § 66 r, stk. 3, i lov om erhvervsuddannelser indgår ikke i beregningen af praktikårselever.
Alene kalenderdage i bonusåret indgår i beregningen af praktikårselever, der kan udløse bonus.
Bonusåret er perioden fra den 1. januar til og med den 31. december i det kalenderår, hvor der optjenes bonus.
Heraf følger, at skolebaseret uddannelse uden praktik i en virksomhed ikke indgår i definitionen på en praktikårselev.
Det følger af § 15 h, stk. 4, at der ved erhvervsuddannede årsværk forstås en eller flere medarbejdere, som har en erhvervsuddannelse som den højest fuldførte uddannelse, jf. dog § 21 a, stk. 7 og 8, og som tilsammen har en beskæftigelsesgrad, der svarer til én persons fuldtidsarbejde i et helt kalenderår.
Alle erhvervsuddannede medarbejdere, herunder ikkefuldtidsbeskæftigede, indgår med deres respektive beskæftigelsesgrad i beregningen af virksomhedens samlede antal erhvervsuddannede årsværk.
Beskæftigelsesgraden udregnes på grundlag af arbejdsgivernes ATP-bidrag.
Heraf følger, at skolebaseret uddannelse uden praktik i en virksomhed indgår i definitionen på erhvervsuddannet årsværk.
Definitionen på begrebet erhvervsuddannede årsværk vil finde anvendelse ved beregningen af praktikpladsbonus efter § 15 h, tilskud pr. erhvervsuddannet årsværk efter § 21 c, merbidrag efter § 21 a samt underskudsdeling efter § 21 e i det praktikpladsafhængige AUB-bidrag.
Disse bestemmelser træder også i kraft den 1. januar 2018, jf. § 7, stk. 4, i lov nr. 706 af 8. juni 2017.
Det følger af § 21 a, stk. 6, at de forskellige typer af erhvervsuddannede årsværk og praktikårselever vægtes med en modelparameter.
Modelparametre for erhvervsuddannelser er fastsat i bilag 1. Det samme vil være tilfældet for uddannelser, som måtte blive godkendt i medfør af § 21 f, stk. 4, om sidestillede uddannelser.
Det følger af § 21 a, stk. 6, 3. og 4. pkt., at undervisningsministeren offentliggør en oversigt over sammenhængen mellem tidligere og nuværende erhvervsuddannelser til brug for administrationen af ordningen.
Foreligger modelparameteren ikke pr. 15. marts, anvendes det foregående års modelparameter.
 Det følger desuden af § 21 a, stk. 6, 5. pkt., at der for nyoprettede uddannelser, som ikke har en modelparameter efter bilag 1, anvendes en modelparameter på 1,0. Det vil sige en vægt, der ikke påvirker den gennemsnitlige merbidragssats på 27.000 kr.
Det samme gør sig gældende efter § 21 a, stk. 7, om fastsættelse af uddannelsesniveauet, hvor en arbejdsgiver har ansat medarbejdere med uoplyst uddannelsesbaggrund.
Her sker der en vægtning med en modelparameter på 1,0, jf. stk. 8.
 Bilag 1 til lov om Arbejdsgivernes Uddannelsesbidrag indeholder de vedtagne modelparametre.
Det følger af forarbejderne til lov nr. 706 af 8. juni 2017 om ændring af lov om Arbejdsgivernes Uddannelsesbidrag og lov om erhvervsuddannelser, lov om folkeskolen og forskellige andre love (Praktikpladsafhængigt bidrag til AUB m.v.), jf.
Folketingstidende 2016-17, A, L 202 som fremsat den 26. april 2017, at modelparametrene udregnes af Dansk Arbejdsgiverforening og Landsorganisationen i Danmark og vil skulle udtrykke forventninger til fremtidigt mismatch på arbejdsmarkedet mellem udbud og efterspørgsel af de enkelte uddannelser.
Inddragelsen af modelparametrene indebærer, at der tages højde for, om arbejdsgiveren har medarbejdere ansat, der er høj efterspørgsel efter set i forhold til udbud, samt om arbejdsgiveren bidrager til at uddanne erhvervsuddannet arbejdskraft, der er høj efterspørgsel efter.
Det følger videre af forarbejderne, at modelparametrene, som Dansk Arbejdsgiverforening og Landsorganisationen i Danmark udregner, vil blive beregnet på baggrund af en mismatch-model, der angiver hvilke uddannelser, der forventes at være henholdsvis høj og lav efterspørgsel efter på 10 års sigt.
Modellen indeholder de tre elementer udbudsfremskrivning, efterspørgselsfremskrivning og mismatch-udtryk.
Med andre ord er det elever og medarbejdere med uddannelser nævnt i bilag 1, der indgår i beregningen af henholdsvis praktikårselever og erhvervsuddannede årsværk i det praktikpladsafhængige AUB-bidrag.
Specialer inden for erhvervsuddannelser og gamle uddannelser, der fortsat er erhvervsuddannelser, er grupperet, så de svarer til strukturen i bilag 1.
 Pr. 1. januar 2018 vil skolebaseret uddannelse uden praktik i en virksomhed som følge af definitionen på erhvervsuddannede årsværk indgå i beregningen af uddannelsesratio efter § 21 a, stk. 4, måluddannelsesratio efter § 21 a, stk. 5, praktikpladsbonus efter § 15 h, tilskud pr. erhvervsuddannet årsværk efter § 21 c, merbidrag efter § 21 a samt underskudsdeling efter § 21 e i det praktikpladsafhængige AUB-bidrag.
2.2.2. Ministeriets overvejelser og den foreslåede ordning Det foreslås, at skolebaseret uddannelse uden praktik i en virksomhed ikke skal indgå i den incitamentsstruktur, som det praktikpladsafhængige AUB-bidrag udgør, idet virksomhederne ikke har mulighed for at indgå uddannelsesaftaler med elever på disse uddannelser.
For tiden er der tale om uddannelserne byggemontagetekniker og web-integrator, jf. bekendtgørelse nr. 212 af 8. marts 2016 om erhvervsuddannelsen til byggemontagetekniker og bekendtgørelse nr. 279 af 15. marts 2016 erhvervsuddannelsen til web-integrator.
Det foreslås på den baggrund, at definitionen på begrebet erhvervsuddannet årsværk i § 15 h, stk. 4, justeres, således at elementet erhvervsuddannelse som højest fuldførte uddannelse ikke omfatter skolebaseret uddannelse uden praktik i en virksomhed.
Af lovtekniske årsager nyaffattes hele kapitel 5 d i lov om Arbejdsgivernes Uddannelsesbidrag.
Det er dog alene indholdet i § 15 h, stk. 4, der foreslås ændret i forhold til den vedtagne bestemmelse.
Den foreslåede ændring af definitionen på begrebet erhvervsuddannet årsværk indebærer, at medarbejdere med en skolebaseret uddannelse uden praktik i en virksomhed ikke vil tælle med ved opgørelsen af erhvervsuddannede årsværk og således ikke indgå i udregningen af måluddannelsesratioen eller virksomhedens uddannelsesratio.
Tilsvarende vil medarbejdere med en skolebaseret uddannelse uden praktik i en virksomhed med det foreslåede heller ikke indgå i opgørelse af de erhvervsuddannede årsværk, som arbejdsgiveren modtager tilskud for efter § 21 c.
Hensigten med dette tilskud er at øge det økonomiske incitament til at ansætte erhvervsuddannet arbejdskraft, der potentielt kan forestå oplæring af erhvervsuddannelseselever med en uddannelsesaftale i virksomheden.
Udbetaling af tilskud for disse erhvervsuddannede bidrager således ikke til at opfylde trepartsaftalens målsætning om flere praktikpladser.
 Skolebaserede uddannelser uden praktik i en virksomhed indgår således efter forslaget ikke i det praktikpladsafhængige AUB-bidrag, og følgelig vil skolebaserede uddannelser uden praktik i en virksomhed heller ikke skulle fremgå af bilag 1 til loven.
 Herefter vil medarbejdere med en højeste fuldført uddannelse, der er skolebaseret uden praktik i en virksomhed, hverken indgå i beregningen af uddannelsesratio efter § 21 a, stk. 4, måluddannelsesratio efter § 21 a, stk. 5, praktikpladsbonus efter § 15 h, tilskud pr. erhvervsuddannet årsværk efter § 21 c, merbidrag efter § 21 a samt underskudsdeling efter § 21 e i det praktikpladsafhængige AUB-bidrag.
 Der henvises til lovforslagets § 1, nr. 1, og bemærkningerne hertil.
2.3. Modregning 2.3.1. Gældende ret Arbejdsmarkedets Tillægspension står i dag for opkrævningen af en række bidrag fra arbejdsgivere med hjemmel i love på Beskæftigelsesministeriets og Undervisningsministeriets områder.
Det drejer sig om opkrævninger af arbejdsgiverbidrag til Arbejdsgivernes Uddannelsesbidrag (AUB), Arbejdsmarkedets Erhvervssikring (AES), Barsel.dk, Finansieringsbidrag (FIB) samt Arbejdsmarkedets Fond for Udstationerede (AFU). Opkrævningen sker med hjemmel i § 18, stk. 4, i lov om Arbejdsgivernes Uddannelsesbidrag, § 13, stk. 13 og 14, i lov om godtgørelse og tilskud til befordring ved deltagelse i erhvervsrettet voksen- og efteruddannelse, § 45, stk. 5, i barselsloven, § 80 a, stk. 5, i lov om aktiv socialpolitik, § 85 c, stk. 14, i lov om arbejdsløshedsforsikring m.v., § 3, stk. 2, i lov om Arbejdsmarkedets Fond for Udstationerede, § 55, stk. 3, i lov om arbejdsskadesikring, § 4, stk. 3, i lov om barselsudligning på det private arbejdsmarked (barselsudligningsloven), § 9, stk. 2, i lov om Lønmodtagernes Garantifond, og § 66, stk. 5, i lov om sygedagpenge.
Til opkrævningen anvendes fællesopkrævningen Samlet Betaling, som bl.a. har til formål at lette arbejdsgiverens administrative byrder ved at samle disse bidragsopkrævninger under ét.
Nærmere regler om bidragsopkrævning via Samlet Betaling er fastsat i bekendtgørelse nr. 1021 af 29. juni 2016 om fællesopkrævning af visse arbejdsgiverbidrag mv.
Der kan opstå overdækning i en fællesopkrævning, fx som følge af justerede indberetninger fra arbejdsgiverne.
Efter bekendtgørelsens § 3, stk. 1, tilbagebetales overskydende bidrag m.v., der indgår i fællesopkrævningen, til arbejdsgiveren, når der er tale om beløb på 300 kr. eller derover.
Opkræves bidragene samlet, skal beløbet forstås som den samlede sum af bidragene.
Det følger af § 3, stk. 2, at overskydende bidrag mv. på under 300 kr. modregnes i det følgende kvartals forventede krav på bidrag mv., medmindre arbejdsgiveren anmoder om at få beløbet tilbagebetalt.
Er der intet forventet krav på bidrag mv. i det følgende kvartal, tilbagebetales beløbet til arbejdsgiveren.
2.3.1.1. Lov om Arbejdsgivernes Uddannelsesbidrag Den 1. juli 2017 trådte § 21 f i lov om Arbejdsgivernes Uddannelsesbidrag i kraft, jf. § 7, stk. 2, i lov nr. 706 af 8. juni 2017. § 21 f, stk. 1-3, i lov om Arbejdsgivernes Uddannelsesbidrag har virkning fra den 1. januar 2018, jf. § 7, stk. 10, i lov nr. 706 af 8. juni 2017.
Det følger af § 21 f, stk. 1, i lov om Arbejdsgivernes Uddannelsesbidrag, at bestyrelsen for Arbejdsgivernes Uddannelsesbidrag kan bestemme, at opkrævning og udbetaling i relation til bonusordningerne efter kapitel 5 d, merbidragsordningen efter § 21 a, fritagelsesordningen efter § 21 b, tilskudsordningen efter § 21 c og over- og underskudsdelingsordningerne efter §§ 21 d og 21 e gennemføres som en samlet opgørelse til de berørte arbejdsgivere.
Det følger også, at lovens § 18, stk. 4, § 19, stk. 1, 2. pkt., § 21, stk. 3, 1. pkt., og § 26, stk. 2, finder tilsvarende anvendelse i relation til opkrævning efter 1. pkt.
Efter § 18, stk. 4, i lov om Arbejdsgivernes Uddannelsesbidrag kan bidrag efter loven opkræves sammen med finansieringsbidrag, der af Arbejdsmarkedets Tillægspension opkræves fra arbejdsgiverne.
Det følger endvidere af bestemmelsen, at de beføjelser, der tilkommer Arbejdsgivernes Uddannelsesbidrag vedrørende opkrævning af bidrag i medfør af denne lov, kan udøves af Arbejdsmarkedets Tillægspension i forbindelse med en fælles opkrævning.
 Henvisningen i § 21 f, stk. 1, til § 18, stk. 4, indebærer, at opkrævninger/udbetalinger m.v. efter § 21 f, stk. 1, 1. pkt., vil kunne indgå i en fælles opkrævning foretaget af Arbejdsmarkedets Tillægspension (dvs. sammen med andre arbejdsgiverbidrag, som opkræves af Arbejdsmarkedets Tillægspension). Konkret foretages den fælles opkrævning via fællesopkrævningen Samlet Betaling.
 Efter § 21, stk. 3, 1. pkt., i lov om Arbejdsgivernes Uddannelsesbidrag fastsætter beskæftigelsesministeren efter forhandling med undervisningsministeren og efter indstilling fra bestyrelserne for Arbejdsgivernes Uddannelsesbidrag og Arbejdsmarkedets Tillægspension regler om opkrævning og betaling af bidrag, der indgår i en fællesopkrævning (dvs. via Samlet Betaling), jf. § 18, stk. 4. Denne bemyndigelse er udnyttet i bekendtgørelse nr. 1021 af 29. juni 2016 fællesopkrævning af visse arbejdsgiverbidrag mv., som er nævnt i afsnit 2.3.1.
Efter § 26, stk. 2, i lov om Arbejdsgivernes Uddannelsesbidrag kan der til brug for beregning, opkrævning og behandling af bidrag som led i en fælles opkrævning (dvs. via Samlet Betaling), jf. lovens § 18, stk. 4, i nødvendigt omfang videregives oplysninger om arbejdsgiveren fra de ordninger, der er omfattet af en fælles opkrævning, til Arbejdsmarkedets Tillægspension.
Denne videregivelse kan ske i elektronisk form.
 Sker indbetaling efter § 21 f, stk. 1, ikke rettidigt, kan Arbejdsgivernes Uddannelsesbidrag pålægge arbejdsgiveren at betale renter af bidragene med 8 pct. plus referencerenten fra forfaldsdatoen, jf. § 21 f, stk. 2.
Det følger af § 21 f, stk. 3, 1. og 3. pkt., at bestyrelsen for Arbejdsgivernes Uddannelsesbidrag kan fastsætte nærmere regler om opkrævning og udbetaling efter stk. 1 og 2, herunder i nødvendigt omfang praktiske og administrative betingelser i relation til uddannelser, som godkendes efter stk. 4, og om administration af de omfattede ordninger i øvrigt.
Der kan endvidere fastsættes regler om udsættelse af mindre opkrævnings- og udbetalingsbeløb til senere efterregulering og om tilbagebetaling, modregning og afskæring af efterregulering.
 Lov om Arbejdsgivernes Uddannelsesbidrag indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling), herunder modregning mellem udbetalinger i forbindelse med det praktikpladsafhængige bidrag (dvs. bonus for praktikpladser inden for de såkaldte fordelsuddannelser, jf. § 15 g, bonus for merbeskæftigelse i praktikpladser, jf. § 15 h, et tilskud pr. erhvervsuddannet årsværk, jf. § 21 c, samt overskudsdeling, jf. § 21 d) og bidrag til de øvrige ordninger, som Arbejdsmarkedets Tillægspension administrerer.
2.3.1.2. Lov om godtgørelse og tilskud til befordring ved deltagelse i erhvervsrettet voksen- og efteruddannelse Det følger af § 13, stk. 1, i lov om godtgørelse og tilskud til befordring ved deltagelse i erhvervsrettet voksen- og efteruddannelse (herefter benævnt godtgørelsesloven), at der for deltagere, som er beskæftigede lønmodtagere, og som modtager fuld godtgørelse efter § 5 ved deltagelse i uddannelser omfattet af regler fastsat i medfør af § 4, indbetales det dobbelte af det bidrag, der er fastsat efter § 15, stk. 1, sammenholdt med § 2 a i lov om Arbejdsmarkedets Tillægspension, jf. lovbekendtgørelse nr. 1110 af 10. oktober 2014 med senere ændringer, jf. dog godtgørelseslovens § 13, stk. 3 og 4.
 Af godtgørelseslovens § 13, stk. 3, 1. pkt., fremgår, at deltagere, der er medlemmer af en arbejdsløshedskasse, betaler 1/3 af bidraget, arbejdsløshedskasserne betaler 1/3 af bidraget, mens private arbejdsgivere, der er registreret efter momsloven eller lov om afgift af lønsum m.v.,  betaler 1/3 af bidraget.
 Af godtgørelseslovens § 13, stk. 4, 1. pkt., fremgår, at deltagere der ikke er medlemmer af en arbejdsløshedskasse, betaler halvdelen af bidraget, mens private arbejdsgivere, der er registreret efter momsloven eller lov om afgift af lønsum m.v., betaler halvdelen af bidraget.
Til dækning af arbejdsgiverens del af ATP-bidraget efter godtgørelseslovens § 13, stk. 3 og 4, jf. ovenfor, skal private arbejdsgivere, der er registreret efter momsloven eller lov om afgift af lønsum m.v., betale et finansieringsbidrag.
Visse private arbejdsgivere kan undtages.
Dette følger af godtgørelseslovens § 13, stk. 11 og 12.
Finansieringsbidraget indbetales til Arbejdsmarkedets Tillægspension, som forestår opkrævning og inddrivelse af finansieringsbidrag fra arbejdsgiverne.
Finansieringsbidraget kan opkræves af Arbejdsmarkedets Tillægspension sammen med andre finansieringsbidrag, der opkræves af fra arbejdsgiverne af Arbejdsmarkedets Tillægspension.
Dette følger af godtgørelseslovens § 13, stk. 13 og 14.
Beskæftigelsesministeren fastsætter efter forhandling med undervisningsministeren og efter indstilling fra Arbejdsmarkedets Tillægspension finansieringsbidraget fra arbejdsgiverne.
Finansieringsbidraget beregnes af Arbejdsmarkedets Tillægspension på grundlag af de samlede bidrag, som Arbejdsmarkedets Tillægspension har modtaget fra arbejdsgiveren i en forudgående periode, hvis længde svarer til den periode som betaling af finansieringsbidrag vedrører.
Bidraget udgår årligt det af beskæftigelsesministeren efter forhandling med undervisningsministeren fastsatte finansieringsbidrag, for hver gang arbejdsgiveren indbetaler et beløb, der svarer til årsbidraget efter § 15, stk. 1, i lov om Arbejdsmarkedets Tillægspension.
Dette følger af godtgørelseslovens § 13, stk. 16 og 17.
 Det følger af godtgørelseslovens § 13, stk. 22, 1. pkt., at beskæftigelsesministeren efter forhandling med undervisningsministeren fastsætter nærmere regler om beregningsperioder og indbetaling af finansieringsbidrag m.v., herunder om forfaldstid og frist for arbejdsgiverens indbetaling.
 Godtgørelsesloven indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling).
2.3.1.3. Barselsloven Det følger af barselslovens § 44, stk. 1, at der ved udbetaling af barselsdagpenge fra Udbetaling Danmark til lønmodtagere, der er fyldt 16 år, indbetales det dobbelte af det bidrag, der er fastsat efter § 15 sammenholdt med § 2 a i lov om Arbejdsmarkedets Tillægspension.
 Det fremgår af barselslovens § 44, stk. 3, at lønmodtageren betaler 1/3 af bidraget, mens de resterende 2/3 af bidraget betales af Udbetaling Danmark.
Til dækning af Udbetaling Danmarks del af ATP-bidraget efter barselslovens § 44, stk. 3, jf. ovenfor, skal private arbejdsgivere, der er registreret efter momsloven eller lov om afgift af lønsum m.v., betale et finansieringsbidrag.
Visse private arbejdsgivere kan undtages.
Dette følger af barselslovens § 45, stk. 3 og 4.
Finansieringsbidraget indbetales til Arbejdsmarkedets Tillægspension, som forestår opkrævning og inddrivelse af finansieringsbidrag fra arbejdsgiverne.
Finansieringsbidraget kan opkræves af Arbejdsmarkedets Tillægspension sammen med andre finansieringsbidrag, der opkræves af fra arbejdsgiverne af Arbejdsmarkedets Tillægspension, jf. barselslovens § 45, stk. 5 og 6.
Beskæftigelsesministeren fastsætter efter indstilling fra Arbejdsmarkedets Tillægspension finansieringsbidraget fra arbejdsgiverne.
Finansieringsbidraget beregnes af Arbejdsmarkedets Tillægspension på grundlag af de samlede bidrag, som Arbejdsmarkedets Tillægspension har modtaget fra arbejdsgiveren i en forudgående periode, hvis længde svarer til den periode som betaling af finansieringsbidrag vedrører.
Bidraget udgør årligt det af beskæftigelsesministeren fastsatte finansieringsbidrag, for hver gang arbejdsgiveren indbetaler et beløb, der svarer til årsbidraget efter § 15, stk. 1, i lov om Arbejdsmarkedets Tillægspension.
Dette følger af barselslovens § 45, stk. 8 og 9.
 Det følger af barselslovens § 45, stk. 14, 1. pkt., at beskæftigelsesministeren efter forhandling med Arbejdsmarkedets Tillægspension fastsætter nærmere regler om beregningsperioder og indbetaling af finansieringsbidrag m.v., herunder om forfaldstid og frist for arbejdsgiverens indbetaling.
 Barselsloven indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling).
2.3.1.4. Lov om aktiv socialpolitik Det følger af § 79, stk. 1, i lov om aktiv socialpolitik, at der ved udbetaling af ressourceforløbsydelse under jobafklaringsforløb til en person indbetales et bidrag af kommunen til Arbejdsmarkedets Tillægspension.
 Det fremgår af § 80, stk. 2, i lov om aktiv socialpolitik, at ydelsesmodtageren betaler 1/3 af bidraget, mens de resterende 2/3 af bidraget betales af kommunen.
Til dækning af kommunens del af ATP-bidraget efter § 80, stk. 2, i lov om aktiv socialpolitik, jf. ovenfor, skal private arbejdsgivere, der er registreret efter momsloven eller lov om afgift af lønsum m.v., betale et finansieringsbidrag.
Visse private arbejdsgivere kan undtages.
Dette følger af § 80 a, stk. 3 og 4, i lov om aktiv socialpolitik.
Finansieringsbidraget indbetales til Arbejdsmarkedets Tillægspension, som forestår opkrævning og inddrivelse af finansieringsbidrag fra arbejdsgiverne.
Finansieringsbidraget kan opkræves af Arbejdsmarkedets Tillægspension sammen med andre finansieringsbidrag, der opkræves fra arbejdsgiverne af Arbejdsmarkedets Tillægspension, jf. § 80 a, stk. 5 og 6, i lov om aktiv socialpolitik.
Beskæftigelsesministeren fastsætter efter indstilling fra Arbejdsmarkedets Tillægspension finansieringsbidraget fra arbejdsgiverne.
Finansieringsbidraget beregnes af Arbejdsmarkedets Tillægspension på grundlag af de samlede bidrag, som Arbejdsmarkedets Tillægspension har modtaget fra arbejdsgiveren i en forudgående periode, hvis længde svarer til den periode som betaling af finansieringsbidrag vedrører.
Bidraget udgør årligt det af beskæftigelsesministeren fastsatte finansieringsbidrag, for hver gang arbejdsgiveren indbetaler et beløb, der svarer til årsbidraget efter § 15, stk. 1, i lov om Arbejdsmarkedets Tillægspension.
Dette følger af § 80 a, stk. 8 og 9, i lov om aktiv socialpolitik.
 Det følger af § 80 a, stk. 14, 1. pkt., i lov om aktiv socialpolitik., at beskæftigelsesministeren efter forhandling med Arbejdsmarkedets Tillægspension fastsætter nærmere regler om beregningsperioder og indbetaling af finansieringsbidrag m.v., herunder om forfaldstid og frist for arbejdsgiverens indbetaling.
 Lov om aktiv socialpolitik indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling).
 2.3.1.5. Lov om arbejdsløshedsforsikring m.v.
 Det følger af § 85 c, stk. 1, i lov om arbejdsløshedsforsikring m.v., at der for medlemmer af en arbejdsløshedskasse, der modtager dagpenge efter lov om arbejdsløshedsforsikring m.v. eller dagpenge efter artikel 64 eller 65 i Europa-Parlamentets og Rådets forordning (EF) nr. 883/2004 om koordinering af de sociale sikringsordninger, indbetales, jf. § 2 a i lov om Arbejdsmarkedets Tillægspension, et bidrag til Arbejdsmarkedets Tillægspension, der udgør det dobbelte af det bidrag, der er fastsat efter § 15, stk. 1, i lov om Arbejdsmarkedets Tillægspension.
 Det fremgår af § 85 c, stk. 3, i lov om arbejdsløshedsforsikring m.v., at medlemmet betaler 1/3 af bidraget, arbejdsløshedskasserne betaler 1/3 af bidraget, mens private arbejdsgivere, der er registreret efter momsloven eller lov om afgift af lønsum m.v.,  betaler 1/3 af bidraget.
Dog betaler medlemmet 1/3 af bidraget og staten 2/3 af bidraget, når medlemmet deltager i jobrettet uddannelse efter kapitel 8 a i lov om en aktiv beskæftigelsesindsats eller tilbud efter kapitel 10 eller 11 i lov om en aktiv beskæftigelsesindsats.
Dette følger af § 85 c, stk. 5, i lov om arbejdsløshedsforsikring m.v.
Til dækning af arbejdsgiverens del af ATP-bidraget efter § 85 c, stk. 3, i lov om arbejdsløshedsforsikring m.v., jf. ovenfor, skal private arbejdsgivere, der er registreret efter momsloven eller lov om afgift af lønsum m.v., betale et finansieringsbidrag.
Visse private arbejdsgivere kan undtages.
Dette følger af § 85 c, stk. 12 og 13, i lov om arbejdsløshedsforsikring m.v.
Finansieringsbidraget indbetales til Arbejdsmarkedets Tillægspension, som forestår opkrævning og inddrivelse af finansieringsbidrag fra arbejdsgiverne.
Finansieringsbidraget kan opkræves af Arbejdsmarkedets Tillægspension sammen med andre finansieringsbidrag, der opkræves af fra arbejdsgiverne af Arbejdsmarkedets Tillægspension, jf. § 85 c, stk. 14 og 15, i lov om arbejdsløshedsforsikring m.v.
Beskæftigelsesministeren fastsætter efter indstilling fra Arbejdsmarkedets Tillægspension finansieringsbidraget fra arbejdsgiverne.
Finansieringsbidraget beregnes af Arbejdsmarkedets Tillægspension på grundlag af de samlede bidrag, som Arbejdsmarkedets Tillægspension har modtaget fra arbejdsgiveren i en forudgående periode, hvis længde svarer til den periode som betaling af finansieringsbidrag vedrører.
Bidraget udgør årligt det af beskæftigelsesministeren fastsatte finansieringsbidrag, for hver gang arbejdsgiveren indbetaler et beløb, der svarer til årsbidraget efter § 15, stk. 1, i lov om Arbejdsmarkedets Tillægspension.
Dette følger af § 85 c, stk. 17 og 18, i lov om arbejdsløshedsforsikring m.v.
 Det følger af § 85 c, stk. 23, 1. pkt., i lov om arbejdsløshedsforsikring m.v., at beskæftigelsesministeren efter forhandling med Arbejdsmarkedets Tillægspension fastsætter nærmere regler om beregningsperioder og indbetaling af finansieringsbidrag m.v., herunder om forfaldstid og frist for arbejdsgiverens indbetaling.
 Lov om arbejdsløshedsforsikring m.v. indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling).
2.3.1.6. Lov om Lønmodtagernes Garantifond Det følger af § 9, stk. 9, i lov om Lønmodtagernes Garantifond, at hvis finansieringsbidraget ikke betales rettidigt, skal arbejdsgiveren betale renter heraf med 1½ pct. for hver påbegyndt måned fra forfaldsdagen.
Efter lovens § 9, stk. 5, fastsættes finansieringsbidraget af Lønmodtagernes Garantifond, mens det følger af § 9, stk. 6, at dette bidrag skal betales årligt.
Selve pligten, der påhviler private arbejdsgivere, til at betale bidrag fremgår af lovens § 9, stk. 1.
Beskæftigelsesministeren fastsætter efter forhandling med Lønmodtagernes Garantifond og Arbejdsmarkedets Tillægspension nærmere regler om beregningsperioder og indbetaling af finansieringsbidrag m.v., herunder om forfaldstid og frist for arbejdsgiverens indbetaling.
Det kan ved disse regler bestemmes, at Arbejdsmarkedets Tillægspension kan give henstand med indbetaling, opkræve et ekspeditionsgebyr ved påkrav på grund af manglende betaling samt eftergive finansieringsbidrag, renter og eventuelle ekspeditionsgebyrer, jf. § 9, stk. 12, i lov om Lønmodtagernes Garantifond.
 Lov om Lønmodtagernes Garantifond indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling).
2.3.1.7. Lov om sygedagpenge Det følger af § 65, stk. 1, i lov om sygedagpenge, at der ved udbetaling af sygedagpenge til lønmodtagere, der er fyldt 16 år, indbetales det dobbelte af det bidrag, der er fastsat efter § 15 sammenholdt med § 2 a i lov om Arbejdsmarkedets Tillægspension.
 Det fremgår af § 65, stk. 3, i lov om sygedagpenge, at lønmodtager betaler 1/3 af bidraget, mens de resterende 2/3 af bidraget betales af kommunen.
Til dækning af kommunens del af ATP-bidraget efter § 65, stk. 3, i lov om sygedagpenge, jf. ovenfor, skal private arbejdsgivere, der er registreret efter momsloven eller lov om afgift af lønsum m.v., betale et finansieringsbidrag.
Visse private arbejdsgivere kan undtages.
Dette følger af § 66, stk. 3 og 4, i lov om sygedagpenge.
Finansieringsbidraget indbetales til Arbejdsmarkedets Tillægspension, som forestår opkrævning og inddrivelse af finansieringsbidrag fra arbejdsgiverne.
Finansieringsbidraget kan opkræves af Arbejdsmarkedets Tillægspension sammen med andre finansieringsbidrag, der opkræves af fra arbejdsgiverne af Arbejdsmarkedets Tillægspension, jf. § 66, stk. 5 og 6, i lov om sygedagpenge.
Beskæftigelsesministeren fastsætter efter indstilling fra Arbejdsmarkedets Tillægspension finansieringsbidraget fra arbejdsgiverne.
Finansieringsbidraget beregnes af Arbejdsmarkedets Tillægspension på grundlag af de samlede bidrag, som Arbejdsmarkedets Tillægspension har modtaget fra arbejdsgiveren i en forudgående periode, hvis længde svarer til den periode som betaling af finansieringsbidrag vedrører.
Bidraget udgør årligt det af beskæftigelsesministeren fastsatte finansieringsbidrag, for hver gang arbejdsgiveren indbetaler et beløb, der svarer til årsbidraget efter § 15, stk. 1, i lov om Arbejdsmarkedets Tillægspension.
Dette følger af § 66, stk. 8 og 9, i lov om sygedagpenge.
 Det følger af § 66, stk. 14, 1. pkt., i lov om sygedagpenge, at beskæftigelsesministeren efter forhandling med Arbejdsmarkedets Tillægspension fastsætter nærmere regler om beregningsperioder og indbetaling af finansieringsbidrag m.v., herunder om forfaldstid og frist for arbejdsgiverens indbetaling.
 Lov om sygedagpenge indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling).
2.3.2. Ministeriets overvejelser og den foreslåede ordning Med etableringen af det praktikpladsafhængige AUB-bidrag pr. 1. januar 2018 indføres der i lov om Arbejdsgivernes Uddannelsesbidrag en ordning, der ikke alene indebærer mulige opkrævninger hos arbejdsgiverne i form af merbidrag, jf. denne lovs § 21 a, og underskudsdeling, jf. § 21 e, men også mulige udbetalinger til arbejdsgiverne i form af bonus for praktikpladser inden for de såkaldte fordelsuddannelser, jf. § 15 g, bonus for merbeskæftigelse i praktikpladser, jf. § 15 h, et tilskud pr. erhvervsuddannet årsværk, jf. § 21 c, samt overskudsdeling, jf. § 21 d.
Bestyrelsen for Arbejdsgivernes Uddannelsesbidrag har i medfør af § 3, stk. 6, overladt administrationen af ordningerne efter loven til Arbejdsmarkedets Tillægspension.
Det er hensigten, at Arbejdsmarkedets Tillægspension også vil skulle administrere det praktikpladsafhængige AUB-bidrag.
 Arbejdsmarkedets Tillægspension står i dag som nævnt for opkrævning af arbejdsgiverbidrag til Arbejdsgivernes Uddannelsesbidrag (AUB), Arbejdsmarkedets Erhvervssikring (AES), Barsel.dk, Finansieringsbidrag (FIB) samt Arbejdsmarkedets Fond for Udstationerede (AFU), og der kan opstå overdækning i de bidragsopkrævninger, som Arbejdsmarkedets Tillægspension foretager via Samlet Betaling, fx som følge af justerede indberetninger fra arbejdsgiverne.
Med indførelsen af det praktikpladsafhængige AUB-bidrag vil der være tilfælde, hvor en arbejdsgiver har krav på ikke-bagatelagtige udbetalinger efter lov om Arbejdsgivernes Uddannelsesbidrag og samtidig skal betale et ikke-bagatelagtigt, skyldigt beløb efter en af de øvrige ordninger, som Arbejdsmarkedets Tillægspension administrerer.
Sådanne tilfælde vil opstå fra medio 2019, når en arbejdsgiver har beløb til gode fra ordningen med det praktikpladsafhængige AUB-bidrag og samtidig skylder forfaldne bidrag efter de øvrige ordninger omfattet af bekendtgørelse om fællesopkrævning af visse arbejdsgiverbidrag mv.
 Der er ikke efter lov om Arbejdsgivernes Uddannelsesbidrag og de øvrige sektorlove, hvor Arbejdsmarkedets Tillægspension opkræver arbejdsgiverbidrag, særskilte bestemmelser om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling).
Det foreslås på den baggrund, at der indsættes udtrykkelig hjemmel i lov om Arbejdsgivernes Uddannelsesbidrag til fastsættelse af regler om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling), herunder i evt. udbetalinger til en arbejdsgiver fra det praktikpladsafhængige AUB-bidrag med forfaldne fordringer mod samme arbejdsgiver i de øvrige ordninger i Samlet Betaling, herunder Arbejdsmarkedets Erhvervssikring, Barsel.dk, Finansieringsbidrag og Arbejdsmarkedets Fond for Udstationerede m.fl.
Der er tale om ordninger, som alle ved lov eller med hjemmel i lov er henlagt til administration i Arbejdsmarkedets Tillægspension.
 Det foreslås samtidig, at der indsættes tilsvarende udtrykkelige hjemler til fastsættelse af regler om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling) i lov om godtgørelse og tilskud til befordring ved deltagelse i erhvervsrettet voksen- og efteruddannelse, jf. lovbekendtgørelse nr. 761 af 22. juni 2016, som ændret ved § 5 i lov nr. 706 af 8. juni 2017, samt følgende fem love på Beskæftigelsesministeriets område: Barselsloven, jf. lovbekendtgørelse nr. 827 af 23. juni 2017, lov om aktiv socialpolitik, jf. lovbekendtgørelse nr. 269 af 21. marts 2017, som ændret ved § 8 i lov nr. 674 af 8. juni 2017, lov om arbejdsløshedsforsikring m.v., jf. lovbekendtgørelse nr. 784 af 21. juni 2017, som ændret ved § 1 i lov nr. 624 af 8. juni 2016, lov om Lønmodtagernes Garantifond, jf. lovbekendtgørelse nr. 686 af 20. juni 2011, som ændret ved § 7 i lov nr. 1569 af 15. december 2015, og lov om sygedagpenge, jf. lovbekendtgørelse nr. 826 af 23. juni 2017.
 Der henvises til lovforslagets § 1, nr. 4, § 2, nr. 2, § 4, nr. 2, § 5, nr. 2, § 6, nr. 2, § 10, nr. 2, og § 11, nr. 2, samt bemærkningerne hertil.
2.4. Klageproces (indførelse af obligatorisk remonstration) 2.4.1. Gældende ret Det følger af § 27 i lov om Arbejdsgivernes Uddannelsesbidrag, at klagesager over Arbejdsgivernes Uddannelsesbidrags eller Arbejdsmarkedets Tillægspensions afgørelser efter loven, inden for en frist på 4 uger fra den dag, hvor afgørelsen er meddelt, kan indbringes for det i henhold til lov om Arbejdsmarkedets Tillægspension § 28 nedsatte ankenævn (dvs.
ATPs ankenævn).
 Der er således i dag ikke tale om, at en klager skal sende sin klage til Arbejdsgivernes Uddannelsesbidrag eller Arbejdsmarkedets Tillægspension med henblik på revurdering af den trufne afgørelse, inden klagen evt. sendes videre til ATPs ankenævn.
2.4.2. Ministeriets overvejelser og den foreslåede ordning Arbejdsgivernes Uddannelsesbidrag må i dag i et relativt stort antal klager vedrørende lønrefusion, tilskud til befordringsudgifter m.v. bede ATPs ankenævn om at hjemvise klagen til Arbejdsgivernes Uddannelsesbidrag bl.a. på grund af oplysninger, som klager indsender til ankenævnet sammen med klagen, og som Arbejdsgivernes Uddannelsesbidrag ikke hidtil har været bekendt med.
Med henblik på at effektivisere klageprocessen og undgå den ekstra sagsgang, foreslås det at ændre klageprocessen, således at der indføres en ordning med obligatorisk remonstration.
Dette forslag indebærer, at en klage over en afgørelse truffet af Arbejdsgivernes Uddannelsesbidrag eller Arbejdsmarkedets Tillægspension efter lov om Arbejdsgivernes Uddannelsesbidrag skal sendes til den myndighed, som har truffet afgørelsen.
Denne myndighed vil så skulle foretage en revurdering af den trufne afgørelse på det foreliggende grundlag, dvs. også på baggrund af eventuelle oplysninger som klager måtte vedlægge klagen.
Såfremt myndigheden ikke giver klager fuldt ud medhold, vil myndigheden skulle sende klagen, begrundelsen for afgørelsen og genvurderingen videre til ankenævnet.
 Det foreslåede vil desuden lette klagesagsbehandlingen, når det praktikpladsafhængige AUB-bidrag træder i kraft den 1. januar 2018, jf. § 7, stk. 4, i lov nr. 706 af 8. juni 2017, idet der må forudses tilfælde, hvor data til brug for beregningen af det nye bidrag vil skulle berigtiges i Arbejdsgivernes Uddannelsesbidrags register vedrørende uddannelsesniveau, jf. § 26 b i lov om Arbejdsgivernes Uddannelsesbidrag.
Forslaget indebærer ingen ændring af den gældende klagefrist, hvorefter en afgørelse efter loven inden for en frist på 4 uger fra den dag, hvor afgørelsen er meddelt, kan indbringes for ankenævnet.
Forslaget om obligatorisk remonstration indebærer, at den gældende klagefrist i givet fald vil være overholdt, såfremt klagen indbringes for den myndighed, der har truffet afgørelsen, inden for 4 uger fra den dag hvor afgørelsen er meddelt.
Hvis en klage uanset klagevejledningen fejlagtigt indgives til rekursmyndigheden, vil klagen normalt skulle anses for rettidig, såfremt den er kommet frem til denne myndighed inden fristens udløb, jf. forvaltningslovens § 7, stk. 2.
 Der henvises til lovforslagets § 1, nr. 6, og bemærkningerne hertil.
2.5. Rentebestemmelser 2.5.1. Gældende ret 2.5.1.1. Lov om Arbejdsgivernes Uddannelsesbidrag Det følger af § 21, stk. 2, i lov om Arbejdsgivernes Uddannelsesbidrag, at såfremt indbetaling af bidrag efter lovens § 18 ikke sker rettidigt, kan Arbejdsgivernes Uddannelsesbidrag pålægge arbejdsgiveren at betale renter af bidragene med 1 1/2 pct. for hver påbegyndt måned fra forfaldsdagen.
Den 1. januar 2018 træder § 1, nr. 21, i lov nr. 706 af 8. juni 2017 om ændring af § 21, stk. 2, i lov om Arbejdsgivernes Uddannelsesbidrag i kraft.
Den kommende ændring indebærer, at såfremt indbetaling ikke sker rettidigt, kan Arbejdsgivernes Uddannelsesbidrag pålægge arbejdsgiveren at betale renter af bidragene med 8 pct. plus referencerenten fra forfaldsdatoen.
Den kommende ændring har udgangspunkt i Moderniseringsstyrelsens Vejledning om betalingsfrister og opkrævning af gebyrer og renter ved forsinket betaling.
Vejledningen angiver i kapitel 3 om morarenter, at myndigheder i mora skal betale 8 pct. plus referencerenten.
Referencerente svarer til Nationalbankens officielle udlånsrente, der pr. 20. januar 2015 er fastsat til 0,05 pct.
Efter § 21 f, stk. 2, i lov om Arbejdsgivernes Uddannelsesbidrag kan Arbejdsgivernes Uddannelsesbidrag pålægge arbejdsgiveren at betale renter af bidragene i ordningen med det praktikpladsafhængige AUB-bidrag med 8 pct. plus referencerenten fra forfaldsdatoen, dersom indbetaling ikke sker rettidigt.
Dette svarer til den justerede rentebestemmelse i § 21, stk. 2, i lov om Arbejdsgivernes Uddannelsesbidrag, som træder i kraft den 1. januar 2018. § 21 f, stk. 2 trådte i kraft den 1. juli 2017 og har virkning fra den 1. januar 2018, jf. § 7, stk. 2 og 10, i lov nr. 706 af 8. juni 2017.
2.5.1.2. Lov om godtgørelse og tilskud til befordring ved deltagelse i erhvervsrettet voksen- og efteruddannelse Det følger af § 13, stk. 19, i lov om godtgørelse og tilskud til befordring ved deltagelse i erhvervsrettet voksen- og efteruddannelse (herefter benævnt godtgørelsesloven), at arbejdsgiveren skal betale renter af finansieringsbidraget med 1 1/2 pct. for hver påbegyndt måned fra forfaldsdagen, hvis indbetaling af finansieringsbidraget ikke sker rettidigt.
 For nærmere vedrørende regelgrundlaget for finansieringsbidraget i godtgørelsesloven henvises til afsnit 2.2.1.2 i de almindelige bemærkninger.
2.5.1.3. Barselsloven Efter § 45, stk. 11, i barselsloven skal arbejdsgiveren, hvis finansieringsbidraget ikke indbetales rettidigt, betale renter af finansieringsbidraget med 1½ pct. for hver påbegyndt måned fra forfaldsdagen.
2.5.1.4. Lov om aktiv socialpolitik Efter § 80 a, stk. 11, i lov om aktiv socialpolitik skal arbejdsgiveren, hvis finansieringsbidraget ikke indbetales rettidigt, betale renter af finansieringsbidraget med 1½ pct. for hver påbegyndt måned fra forfaldsdagen.
 2.5.1.5. Lov om arbejdsløshedsforsikring m.v.
 Efter § 85 c, stk. 20, i lov om arbejdsløshedsforsikring m.v. skal arbejdsgiveren, hvis finansieringsbidraget ikke indbetales rettidigt, betale renter af finansieringsbidraget med 1½ pct. for hver påbegyndt måned fra forfaldsdagen.
2.5.1.6. Lov om Arbejdsmarkedets Fond for Udstationerede Det følger af § 11, stk. 2, 1. pkt., i lov om Arbejdsmarkedets Fond for Udstationerede, at sker indbetaling af ordinært bidrag ikke rettidigt, skal arbejdsgiveren betale renter af bidraget med 1 ½ pct. for hver påbegyndt måned fra forfaldsdatoen.
2.5.1.7. Lov om arbejdsskadesikring Ifølge § 55, stk. 3, i lov om arbejdsskadesikring kan sikringspligtige arbejdsgiveres bidrag til Arbejdsmarkedets Erhvervssikring opkræves af Arbejdsmarkedets Tillægspension sammen med andre bidrag, der opkræves fra arbejdsgiverne.
De beføjelser, der tilkommer Arbejdsmarkedets Erhvervssikring vedrørende opkrævning af bidrag i medfør af lov om arbejdsskadesikring, kan udøves af Arbejdsmarkedets Tillægspension i forbindelse med en fælles opkrævning.
Ved forsinket betaling pålægges renter og rykkergebyr efter lov om renter og andre forhold ved forsinket betaling.
Restancer for bidrag kan indgå i en fællesopkrævning.
 Det følger af § 6 i bekendtgørelse nr. 1021 af 29. juni 2016 om fællesopkrævning af visse arbejdsgiverbidrag mv., at såfremt ovennævnte bidrag ikke indbetales rettidigt, skal arbejdsgiveren fra forfaldsdagen betale renter med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.
2.5.1.8. Lov om barselsudligning på det private arbejdsmarked (barselsudligningsloven) Det følger af § 10, stk. 4, i lov om barselsudligning på det private arbejdsmarked, at sker indbetaling af bidrag ikke rettidigt, skal arbejdsgiveren betale renter med 1 ½ pct. for hver påbegyndt måned fra kvartalets udløb.
Bestemmelsen svarer til § 17, stk. 3, i lov om Arbejdsmarkedets Tillægspension.
2.5.1.9. Lov om Lønmodtagernes Garantifond Det følger af § 9, stk. 9, i lov om Lønmodtagernes Garantifond, at sker indbetaling af finansieringsbidrag ikke rettidigt, skal arbejdsgiveren betale renter af finansieringsbidraget med 1½ pct. for hver påbegyndt måned fra forfaldsdagen.
2.5.1.10. Lov om sygedagpenge Efter § 66, stk. 11, i lov om sygedagpenge skal arbejdsgiveren, hvis finansieringsbidraget ikke indbetales rettidigt, betale renter af finansieringsbidraget med 1½ pct. for hver påbegyndt måned fra forfaldsdagen.
2.5.2. Ministeriets overvejelser og den foreslåede ordning Det foreslås, at rentebestemmelserne i lov om Arbejdsgivernes Uddannelsesbidrag justeres, således at Arbejdsgivernes Uddannelsesbidrag kan pålægge arbejdsgiveren fra forfaldsdatoen at betale renter af bidragene efter loven med den rentesats, der til enhver tid er fastsat i medfør af § 5 i lov om renter og andre forhold ved forsinket betaling (renteloven), jf. lovbekendtgørelse nr. 459 af 13. maj 2014.
 Der er i forhold til den gældende bestemmelse i § 21, stk. 2, lov om Arbejdsgivernes Uddannelsesbidrag om 1 ½ pct. tale om en sænkning af morarenten, og den kommende ændring vil gælde for alle arbejdsgivere omfattet af lov om Arbejdsgivernes Uddannelsesbidrag, dvs. både offentlige og private arbejdsgiver.
 Forslaget har baggrund i et ønske om at sikre koordination og ensretning af alle ordningerne i Samlet Betaling.
Det foreslås derfor også at ændre rentebestemmelsen i § 13, stk. 19, i lov om godtgørelse og tilskud til befordring ved deltagelse i erhvervsrettet voksen- og efteruddannelse, samt rentebestemmelserne i følgende otte love på Beskæftigelsesministeriets område: Barselslovens § 45, stk. 11, § 80 a, stk. 11, i lov om aktiv socialpolitik, § 85 c, stk. 20, i lov om arbejdsløshedsforsikring m.v., § 11, stk. 2, 1. pkt., i lov om Arbejdsmarkedets Fond for Udstationerede, § 55, stk. 3, 4. pkt., i lov om arbejdsskadesikring, § 10, stk. 4, i lov om barselsudligning på det private arbejdsmarked (barselsudligningsloven), § 9, stk. 9, i lov om Lønmodtagernes Garantifond, og § 66, stk. 11, i lov om sygedagpenge.
Forslaget vil indebære, at alle arbejdsgivere, der ikke rettidigt betaler bidrag efter de nævnte love, vil blive pålagt den samme rentesats efter § 5 i lov om renter og andre forhold ved forsinket betaling.
Det drejer sig om bidrag efter § 13, stk. 22, i lov om godtgørelse og tilskud til befordring ved deltagelse i erhvervsrettet voksen- og efteruddannelse, barselslovens § 45, stk. 14, § 80 a, stk. 14 i lov om aktiv socialpolitik, § 85 c, stk. 23, i lov om arbejdsløshedsforsikring m.v., § 3, stk. 4, i lov om Arbejdsmarkedets Fond for Udstationerede, § 56, stk. 2, i lov om arbejdsskadesikring, § 4, stk. 4 i lov om barselsudligning på det private arbejdsmarked (barselsudligningsloven), § 9, stk. 14 i lov om Lønmodtagernes Garantifond samt § 66, stk. 14 i lov om sygedagpenge.
Med forslaget om at ensrette rentebestemmelserne i lovene for de respektive ordninger, som Arbejdsmarkedets Tillægspension administrerer, sikres det, at arbejdsgiverne pålægges den samme morarente for bidrag til alle ordningerne, samt at rentesatsen altid vil være i overensstemmelse med den til en hver tid gældende rentesats i § 5 i lov om renter og andre forhold ved forsinket betaling.
Ved at indsætte en henvisning til § 5 i lov om renter og andre forhold ved forsinket betaling i rentebestemmelserne på de enkelte ordninger, følger lovforslaget desuden Moderniseringsstyrelsens anbefalinger i Vejledning om betalingsfrister og opkrævning af gebyrer og renter ved forsinket betaling.
 Ud over en ensretning af reglerne ved forsinket betaling under en af de nævnte ordninger, vil arbejdsgiverne opnå større gennemskuelighed i forhold til rentesatserne under fællesopkrævningen (via fællesopkrævningen Samlet Betaling), ligesom de foreslåede ændringer indebære en sænkning af morarenten til gavn for arbejdsgiverne.
 Der henvises til lovforslagets § 1, nr. 3 og 5, § 2, nr. 1, § 4, nr. 1, § 5, nr. 1, § 6, nr. 1, § 7, nr. 1 og 2, § 8, nr. 1, § 9, nr. 1, § 10, nr. 1, og § 11, nr. 1, samt bemærkningerne hertil.
3. Økonomiske og administrative konsekvenser for det offentlige Økonomisk berøres det offentlige som arbejdsgiver af lovforslagets § 1 på samme måde som arbejdsgivere i det private erhvervsliv.
Samlet set vil det praktikpladsafhængige AUB-kredsløb gå i nul for hver enkelt sektor (privat sektor, kommunal sektor, regional sektor og statslig sektor, jf. § 21 a, stk. 10), men der vil være en omfordeling mellem de enkelte arbejdsgivere i hver sektor.
Denne omfordeling er tilsigtet og skal give arbejdsgiverne en tilskyndelse til at oprette flere praktikpladser.
Både offentlige og private arbejdsgivere skal forholde sig til de nye modelparametre for de uddannelser, som arbejdsgiverens medarbejdere har.
De nye modelparametre påvirker omfordelingen mellem de enkelte arbejdsgivere i hver sektor, men det samlede AUB-kredsløb vil fortsat gå i nul, og derfor vil der under ét ikke være konsekvenser for det offentlige.
Lovforslagets § 1, nr. 6, indebærer en forenkling af administrationen for Arbejdsgivernes Uddannelsesbidrag, Arbejdsmarkedets Tillægspension og ATPs ankenævn, idet klage efter forslaget vil skulle sendes direkte til Arbejdsgivernes Uddannelsesbidrag hhv.
Arbejdsmarkedets Tillægspension, alt efter hvem der har truffet den oprindelige afgørelse.
Det forventes, at forslaget vil indebære, at flere klager vil kunne behandles hurtigere og med mindre ressourceforbrug til følge hos den klagebehandlende myndighed.
Offentlige arbejdsgivere vil desuden blive påvirket på samme måde som private arbejdsgivere af det foreslåede § 1, nr. 6.
 Lovforslagets § 2, §§ 4-7 og §§ 9-11 om ændring af rentesatsen i barselsloven, lov om godtgørelse og tilskud til befordring ved deltagelse i erhvervsrettet voksen- og efteruddannelse, lov om aktiv socialpolitik, lov om arbejdsløshedsforsikring m.v., lov om Arbejdsmarkedets Fond for Udstationerede, lov om barselsudligning på det private arbejdsmarked (barselsudligningsloven), lov om Lønmodtagernes Garantifond og lov om sygedagpenge vil have en positiv økonomisk konsekvens for det offentlige som arbejdsgiver, idet morarenten ved det foreslåede vil blive sænket.
 4. Økonomiske og administrative konsekvenser for erhvervslivet m.v.
Økonomisk berøres erhvervslivet som arbejdsgivere af lovforslagets § 1 på samme måde som arbejdsgivere i det offentlige.
Samlet set vil det praktikpladsafhængige AUB-kredsløb gå i nul for hver enkelt sektor (privat sektor, kommunal sektor, regional sektor og statslig sektor, jf. § 21 a, stk. 10), men der vil være en omfordeling mellem de enkelte arbejdsgivere i hver sektor.
Denne omfordeling er tilsigtet og skal give arbejdsgiverne en tilskyndelse til at oprette flere praktikpladser.
Både private og offentlige arbejdsgivere skal forholde sig til de nye modelparametre for de uddannelser, som arbejdsgiverens medarbejdere har.
De nye modelparametre påvirker omfordelingen mellem de enkelte arbejdsgivere i hver sektor, men det samlede AUB-kredsløb vil fortsat gå i nul, og derfor vil der under ét ikke være konsekvenser for erhvervslivet.
Lovforslagets § 1, nr. 6, indebærer en forenkling for arbejdsgiverne, idet klage efter forslaget vil skulle sendes direkte til den myndighed, her Arbejdsgivernes Uddannelsesbidrag eller Arbejdsmarkedets Tillægspension, alt efter hvem der har truffet afgørelsen.
Det forventes, at forslaget vil indebære, at flere klager vil kunne behandles hurtigere og med mindre ressourceforbrug til følge hos arbejdsgiverne samlet set.
 Lovforslagets § 2, §§ 4-7 og §§ 9-11 om ændring af rentesatsen i barselsloven, lov om godtgørelse og tilskud til befordring ved deltagelse i erhvervsrettet voksen- og efteruddannelse, lov om aktiv socialpolitik, lov om arbejdsløshedsforsikring m.v., lov om Arbejdsmarkedets Fond for Udstationerede, lov om barselsudligning på det private arbejdsmarked (barselsudligningsloven), lov om Lønmodtagernes Garantifond og lov om sygedagpenge vil have en positiv økonomisk konsekvens for erhvervslivet, idet morarenten ved det foreslåede vil blive sænket.
5. Administrative konsekvenser for borgerne Lovforslagets § 1, nr. 6, indebærer en forenkling for borgerne, idet klage efter forslaget vil skulle sendes direkte til den myndighed, her Arbejdsgivernes Uddannelsesbidrag eller Arbejdsmarkedets Tillægspension, som har truffet afgørelsen.
Når borgeren henvender sig med en klage, vil den myndighed, der har truffet afgørelsen, vurdere, om der er nye oplysninger, som giver grundlag for at ændre afgørelsen.
I den forbindelse vil klager modtage vejledning og få mulighed for at stille spørgsmål til de forhold, der ligger til grund for afgørelsen henholdsvis klagen.
Det forventes, at forslaget vil indebære, at flere klager vil kunne behandles hurtigere og med mindre ressourceforbrug til følge hos borgerne samlet set, da færre borgere som følge af forslaget vil skulle indsende ekstra oplysninger til ankenævnet, udover det der følger af klagen.
Baggrunden herfor er, at Arbejdsgivernes Uddannelsesbidrag og Arbejdsmarkedets Tillægspension har adgang til flere oplysninger om sagen, end ankenævnet har.
6. Miljømæssige konsekvenser Lovforslaget har ingen miljømæssige konsekvenser.
7. Forholdet til EU-retten Lovforslaget indeholder ikke EU-retlige aspekter.
8. Hørte myndigheder og organisationer Et udkast til lovforslag har i perioden den 30. august 2017 til den 27. september 2017 været sendt i høring hos følgende myndigheder og organisationer m.v.:
 Akademikerne, Arbejdsgivernes Uddannelsesbidrag, B-SOSU, Centralorganisationernes Fællesudvalg, Danmarks Evalueringsinstitut, Danmarks Fiskeriforening Producent Organisation, Danmarks Statistik, Danmarks Vejlederforening, Dansk Arbejdsgiverforening, Dansk Center for Undervisningsmiljø, Dansk Industri, Dansk Ungdoms Fællesråd, Danske Erhvervsskoler og -Gymnasier-Lederne, Danske Erhvervsskoler og -Gymnasier-Bestyrelserne, Danske Handicaporganisationer, Danske Landbrugsskoler, Danske Regioner, Danske SOSU-skoler, Datatilsynet, Det Centrale Handicapråd, Det Nationale Dialogforum for Uddannelses- og Erhvervsvejledning, Erhvervsskolelederne, Erhvervsskolernes ElevOrganisation, Finanssektorens Arbejdsgiverforening, Foreningen af tekniske og administrative tjenestemænd, Foreningsfællesskabet Ligeværd, Forhandlingsfællesskabet, FSR  danske revisorer, Funktionærernes og Tjenestemændenes Fællesråd, Håndværksrådet, Institut for Menneskerettigheder, KL, LandboUngdom, Landbrug & Fødevarer, Landselevbestyrelsen for det pædagogiske område, Landselevbestyrelsen for social- og sundhedsområdet, Landsorganisationen i Danmark, Landssammenslutningen af Handelsskoleelever, Lederne, Netværket for kostafdelinger, Rigsrevisionen, Rådet for de Grundlæggende Erhvervsrettede Uddannelser (REU), Rådet for Etniske Minoriteter, Rådet for Ungdomsuddannelser, Rådet for Voksen- og Efteruddannelse (VEU-Rådet), Studievalg Danmark og UU Danmark.
9. Sammenfattende skema Bemærkninger til lovforslagets enkelte bestemmelser Til § 1 Til nr. 1 Efter kapitel 5 c (§§ 15 e og 15 f) i lov om Arbejdsgivernes Uddannelsesbidrag er der etableret en midlertidig ordning for 2017 med bonus til arbejdsgivere pr. praktikårselev med uddannelsesaftale inden for fordelsuddannelserne og bonus til arbejdsgivere for merbeskæftigelse i praktikpladser.
 Kapitel 5 c blev indført ved § 1, nr. 2, i lov nr. 1747 af 27. december 2016 om ændring af lov om Arbejdsgivernes Uddannelsesbidrag og lov om erhvervsuddannelser (Justering af arbejdsgiverbidrag og midlertidige bonusordninger for 2017 m.v.).
Med lov nr. 706 af 8. juni 2017 blev det vedtaget at indsætte et nyt kapitel 5 d (nye §§ 15 g, 15 h og 15 i) om bonus for praktikpladser inden for fordelsuddannelserne og for merbeskæftigelse i praktikpladser i lov om Arbejdsgivernes Uddannelsesbidrag.
Det foreslås med dette lovforslag, at nyaffatte kapitel 5 d.
Der er af lovtekniske grunde tale om en nyaffattelse af hele kapitel 5 d i lov om Arbejdsgivernes Uddannelsesbidrag, som affattet ved lov nr. 706 af 8. juni 2017, jf. nederst.
 Det foreslås at indsætte en ny § 15 g i lov om Arbejdsgivernes Uddannelsesbidrag vedrørende bonus til arbejdsgivere, der tager elever inden for fordelsuddannelserne.
 Det foreslås i stk. 1, at Arbejdsgivernes Uddannelsesbidrag i overensstemmelse med de foreslåede stk. 2-5 og regler fastsat i medfør af § 21 f, stk. 3, yder en bonus til arbejdsgivere omfattet af § 2 i lov om Arbejdsgivernes Uddannelsesbidrag pr. praktikårselev med uddannelsesaftale inden for uddannelser oprettet i medfør af lov om erhvervsuddannelser samt uddannelser, der er godkendt i medfør af § 21 f, stk. 4.
I relation til henvisningen til § 21 f, stk. 3, følger det af denne bestemmelse, at bestyrelsen for Arbejdsgivernes Uddannelsesbidrag bl.a. kan fastsætte nærmere regler om opkrævning og udbetaling efter stk. 1 og 2, herunder i nødvendigt omfang praktiske og administrative betingelser i relation til uddannelser, som godkendes efter stk. 4, samt om administration af de omfattede ordninger i øvrigt.
Der kan herunder fastsættes regler om beregning af bonus efter § 15 g og gennemsnit efter 15 h.
Der kan endvidere fastsættes regler om udsættelse af mindre opkrævnings- og udbetalingsbeløb til senere efterregulering samt om tilbagebetaling, modregning og afskæring.
I relation til henvisningen til § 21 f, stk. 4, følger det af denne bestemmelse, at undervisningsministeren efter anmodning fra de relevante brancheorganisationer kan godkende, at uddannelsesaftaler inden for uddannelser sidestillet med erhvervsuddannelser, jf. § 4, stk. 1, bortset fra farmakonomuddannelsen kan indgå i det samlede kompleks af ordninger efter stk. 1 med de retsvirkninger, der for disse ordninger i øvrigt følger af lov om Arbejdsgivernes Uddannelsesbidrag.
 Baggrunden for det foreslåede er ønsket i Trepartsaftale om tilstrækkelig og kvalificeret arbejdskraft i hele Danmark og praktikpladser om, at der på baggrund af en pulje på 20 mio. kr. indføres en permanent bonus på maksimalt 5.000 kr. til arbejdsgivere, der tager elever inden for fordelsuddannelserne.
 Det foreslåede indebærer, at der kan ydes en bonus på 5.000 kr. til arbejdsgiver, der tager elever inden for fordelsuddannelserne.
Der vil med henvisningen til lovens § 2 alene kunne ydes bonus til arbejdsgivere omfattet af loven.
Dette svarer til den midlertidige fordelsbonusordning efter § 15 e, stk. 1, i lov om Arbejdsgivernes Uddannelsesbidrag, som blev indført ved § 1, nr. 2, i lov nr. 1747 af 27. december 2016.
 Det foreslås i stk. 2, at der alene ydes bonus for uddannelsesaftaler inden for de uddannelser, der er fordelsuddannelser omfattet af det foreslåede stk. 4, hvori opstilles betingelser for bonus, samt eventuelle betingelser fastsat i regler udstedt i medfør af § 21 f, stk. 4, 2. pkt., hvoraf det følger, at undervisningsministeren efter anmodning fra de relevante brancheorganisationer kan godkende, at uddannelsesaftaler inden for uddannelser sidestillet med erhvervsuddannelser, jf. § 4, stk. 1, bortset fra farmakonomuddannelsen kan indgå i det samlede kompleks af ordninger efter stk. 1 med de retsvirkninger, der for disse ordninger i øvrigt følger af lov om Arbejdsgivernes Uddannelsesbidrag.
 Baggrunden for det foreslåede er de af Trepartsaftale om tilstrækkelig og kvalificeret arbejdskraft i hele Danmark og praktikpladser opstillede kriterier for fordelsbonus, som er nærmere beskrevet i relation til det foreslåede stk. 4 nedenfor.
 Det foreslåede indebærer, at de uddannelser, der ikke er godkendt som fordelsuddannelser, men som i øvrigt opfylder de fastsatte betingelser, ikke vil kunne udløse bonus.
Det foreslåede stk. 3 fastlægger, at en praktikårselev svarer til en elev i en uddannelsesaftale af et kalenderårs varighed.
Praktikårselev er et begreb, som foreslås anvendt til at beskrive uddannelsesaftalernes volumen.
Begrebet blev indført ved § 1, nr. 2, i lov nr. 1747 af 27. december 2016, og finder allerede anvendelse i relation til den midlertidige, statslige fordelsbonus i lovens § 15 e.
Det foreslås, at praktikårselever vil blive opgjort ved at se på antallet af dage i et kalenderår, som en uddannelsesaftales varighed dækker, dvs. er i kraft, herunder også omfattede skoleperioder.
Bonusåret er efter forslaget perioden fra den 1. januar til og med den 31. december i det kalenderår, hvor der optjenes bonus.
Eksempel: Ansætter en virksomhed en elev i en ordinær uddannelsesaftale, der træder i kraft den 1. oktober 2019, vil eleven efter forslaget indgå i virksomhedens praktikårselevberegning for 2019 med (31 dage + 30 dage + 31 dage) = 92/365 = 0,25 praktikårselever.
Ansætter virksomheden to elever i ordinær aftale fra den 1. oktober 2019, vil disse to elever tilsammen udløse (0,25+0,25) = 0,5 praktikårselever.
Det foreslås endvidere, at uddannelsesaftaler i henhold til § 66 f, stk. 1, og § 66 r, stk. 3, i lov om erhvervsuddannelser ikke indgår i beregningen af praktikårselever, dvs. at disse uddannelsesaftaler ikke vil kunne udløse bonus.
Det følger af § 66 f, stk. 1, i lov om erhvervsuddannelser, at en skolepraktikelevs praktikuddannelse i en virksomhed, jf. lovens § 66 d, stk. 2, finder sted på grundlag af en uddannelsesaftale mellem virksomheden og eleven om en delvis praktikuddannelse, hvis eleven skal deltage i virksomhedens produktion m.v.
Af § 66 r, stk. 3, i lov om erhvervsuddannelser følger, at for en elev i produktionsskolebaseret erhvervsuddannelse finder eventuel praktikuddannelse i en virksomhed i uddannelsens hovedforløb sted på grundlag af en uddannelsesaftale mellem virksomheden og eleven om en delvis praktikuddannelse, hvis eleven skal deltage i virksomhedens produktion m.v.
Baggrunden for forslaget er, at bonusordningen ikke skal understøtte aktivitet i skolepraktik.
Det foreslås i stk. 4, at der i året efter bonusåret foretages en opgørelse af, hvilke fordelsuddannelser der kan udløse bonus for bonusåret.
Det foreslås i den forbindelse, at den enkelte fordelsuddannelse kan udløse bonus, hvis uddannelsen opfylder følgende betingelser:
 1) Andelen af uddannelsesaktive elever, som har kvalificeret sig til at påbegynde hovedforløbet på fordelsuddannelsen, og som efter tre måneder ikke har indgået en uddannelsesaftale med en arbejdsgiver, må ikke overstige 10 pct. i bonusåret.
 2) Andelen af elever i skolepraktik på fordelsuddannelsen må ikke overstige 15 pct. af omfanget af praktik og skolepraktik for samtlige elever på fordelsuddannelsen i bonusåret.
 Det bemærkes, at opgørelsen af de fordelsuddannelser, der kan udløse bonus, vil blive foretaget i samarbejde mellem Arbejdsgivernes Uddannelsesbidrag og Styrelsen for It og Læring.
Ved uddannelsesaktive elever, jf. det foreslåede nr. 1, forstås elever, som tre måneder efter færdiggørelsen af grundforløbets anden del enten er i uddannelsesaftale, skolepraktik eller er aktivt praktikpladssøgende.
Elever, som tre måneder efter færdiggørelsen af grundforløbets anden del hverken er i uddannelsesaftale, skolepraktik eller er aktivt praktikpladssøgende, indgår således ikke i opgørelsen.
Andelen af uddannelsesaktive elever, jf. det foreslåede nr. 1, som har kvalificeret sig til at påbegynde hovedforløbet på fordelsuddannelsen, og som efter tre måneder ikke har indgået en uddannelsesaftale med en arbejdsgiver, må ikke overstige 10 pct. i bonusåret.
Ved opgørelsen vil der kun indgå data vedrørende uddannelsesaftaler indgået fra den 1. januar til den 31. december i bonusåret.
Andelen af elever i skolepraktik på den enkelte fordelsuddannelse, jf. det foreslåede nr. 2, i bonusåret vil beregningsteknisk blive opgjort på samme måde som uddannelsesaftaler gør i begrebet praktikårselev.
En praktikårselev er en beregnet måleenhed for tid i uddannelsesaftaler i løbet af et kalenderår, jf. ovenfor.
På samme måde vil andelen af elever i skolepraktik således blive opgjort ved at se på antallet af dage i et kalenderår, som eleverne er i skolepraktik.
Andelen af elever i skolepraktik på den enkelte fordelsuddannelse, jf. det foreslåede nr. 2, i bonusåret må efter forslaget ikke overstige 15 pct. af omfanget af praktik og skolepraktik for samtlige elever på den enkelte fordelsuddannelse i bonusåret.
Ved opgørelsen af omfanget af virksomhedspraktik og skolepraktik for samtlige elever på fordelsuddannelsen i bonusåret vil der kun indgå data for virksomhedspraktik og skolepraktik afviklet fra den 1. januar til den 31. december i bonusåret.
 Det bemærkes, at det alene er uddannelserne på den liste over fordelsuddannelser for bonusåret, som undervisningsministeren godkender og offentliggør efter den foreslåede § 15 i, der indgår i opgørelsen af bonus.
Det foreslås i stk. 5, at bonus pr. praktikårselev beregnes forholdsmæssigt af en pulje på 20 mio. kr., som divideres med det samlede antal bonusudløsende praktikårselever i bonusåret.
Bonus kan efter forslaget maksimalt udgøre 5.000 kr. pr. praktikårselev.
 Som anført i relation til det foreslåede stk. 1 ovenfor er baggrunden for det foreslåede ønsket i Trepartsaftale om tilstrækkelig og kvalificeret arbejdskraft i hele Danmark og praktikpladser om, at der på baggrund af en pulje på 20 mio. kr. indføres en permanent bonus på maksimalt 5.000 kr. til arbejdsgivere, der tager elever inden for fordelsuddannelserne.
Forslaget indebærer, at såfremt udgifterne overstiger den afsatte pulje, vil der ske en forholdsmæssig reduktion af bonusbeløbet til den enkelte arbejdsgiver.
Såfremt der samlet set ville have været udgifter for 24,5 mio. kr. ved en bonus på 5.000 kr. pr. praktikårselev, vil bonussen pr. praktikårselev i eksemplet blive reduceret til ca. 4.080 kr. ((20/24,5)*5.000). Såfremt en arbejdsgiver har 0,5 praktikårselev, udgør bonussen i eksemplet ca. 2.040 kr. (4.080*0,5).
Det bemærkes, at der ikke stilles krav om, at arbejdsgiverne indgiver formel ansøgning til Arbejdsgivernes Uddannelsesbidrag om udbetaling af fordelsbonus.
Dette skyldes, at Arbejdsgivernes Uddannelsesbidrag har eller får adgang, herunder fra skolernes elevadministrative systemer, til alle relevante oplysninger til afgørelse af, om og i givet fald med hvilket beløb en arbejdsgiver skal have fordelsbonus.
 Det foreslås endvidere at indsætte en ny § 15 h i lov om Arbejdsgivernes Uddannelsesbidrag vedrørende bonus til arbejdsgivere, som opfylder deres måluddannelsesratio og ansætter flere elever sammenlignet med de tre foregående år.
Det foreslås i stk. 1, at Arbejdsgivernes Uddannelsesbidrag i overensstemmelse med de foreslåede stk. 2-5 og regler fastsat i medfør af § 21 f, stk. 3, yder en bonus til arbejdsgivere omfattet af § 2 pr. praktikårselev med uddannelsesaftale inden for uddannelser oprettet i medfør af lov om erhvervsuddannelser samt uddannelser, der er godkendt i medfør af § 21 f, stk. 4, omtalt ovenfor.
Der vil med henvisningen til lovens § 2 alene kunne ydes bonus til arbejdsgivere omfattet af loven.
 Det foreslås i stk. 2, 1. pkt., at det skal være en betingelse for retten til bonus, at arbejdsgiveren har en måluddannelsesratio i henhold til § 21 a om merbidrag, som træder i kraft den 1. januar 2018, jf. § 1, nr. 22, og § 7, stk. 4, i lov nr. 706 af 8. juni 2017.
Det er endvidere efter det foreslåede stk. 2, 2. pkt., en betingelse for retten til bonus, at arbejdsgiveren i bonusåret har haft merbeskæftigelse målt i praktikårselever i perioden fra den 1. januar til og med den 31. december, der overstiger gennemsnittet af den pågældende arbejdsgivers samlede antal praktikårselever i de foregående tre år.
Med merbeskæftigelse forstås således, at den pågældende arbejdsgiver fx i 2019 har flere elever ansat, målt som praktikårselever, sammenlignet med den pågældende arbejdsgivers gennemsnitlige antal praktikårselever i perioden 2016-2018.
Det foreslås i stk. 2, 3. pkt., at gennemsnittet for en arbejdsgiver, der har oprettet sin virksomhed i et af de tre foregående år, udregnes som en forholdsmæssig del af det antal praktikårselever, som arbejdsgiveren har haft i de år, hvor virksomheden har eksisteret.
Det bemærkes, at det vil være virksomhedens CVR-nummer, der vil blive anvendt i forbindelse med udregningen af det nævnte gennemsnit.
Det foreslås i stk. 3, at bonus ydes for merbeskæftigelse målt i praktikårselever, som den pågældende arbejdsgiver har haft i bonusåret i perioden fra den 1. januar til og med den 31. december, der overstiger arbejdsgiverens måluddannelsesratio.
Til brug for beregning af det bonusudløsende antal praktikårselever omregnes måluddannelsesratio til praktikårselever ved at multiplicere ratioen med antallet af erhvervsuddannede årsværk vægtet med deres modelparameter i § 21 a, stk. 6. De realiserede praktikårselever vægtes også med deres modelparameter i § 21 a, stk. 6.
Det foreslåedes virkning kan illustreres med følgende eksempel: Ansætter en virksomhed en elev i en ordinær uddannelsesaftale, der træder i kraft 1. oktober 2019, vil eleven efter forslaget indgå i virksomhedens praktikårselevberegning for 2019 med (31 dage + 30 dage + 31 dage) = 92/365 = 0,25 praktikårselever.
Ansætter virksomheden to elever i ordinær aftale fra 1. oktober 2019, vil disse to elever tilsammen udløse (0,25+0,25) = 0,5 praktikårselever.
Praktikårseleverne vægtes med en modelparameter.
Såfremt modelparameteren er 0,92, vil de 0,5 praktikårselever efter vægtning udgøre 0,46 praktikårselever.
Såfremt modelparameteren er 1,06, vil de 0,5 praktikårselever efter vægtning udgøre 0,53 praktikårselever.
 Det foreslås i stk. 4, 1. pkt., at begrebet erhvervsuddannet årsværk afgrænses således, at der herved forstås en eller flere medarbejdere, som har en erhvervsuddannelse som højest fuldførte uddannelse, jf. dog § 21 a, stk. 7 og 8, om medarbejdere med uoplyst uddannelsesbaggrund, og som tilsammen har en beskæftigelsesgrad, der svarer til én persons fuldtidsarbejde i et helt kalenderår.
Efter det foreslåede 2. pkt., omfatter erhvervsuddannelse som højest fuldførte uddannelse efter 1. pkt. ikke skolebaseret uddannelse uden praktik i en virksomhed.
Det foreslåede er nyt i forhold til det vedtagne kapitel 5 d, jf. § 1, nr. 16, i lov nr. 706 af 8. juni 2017.
Erhvervsuddannelserne tilrettelægges i almindelighed som vekseluddannelser, således at der senest efter gennemførelse af grundforløbet skiftes mellem skoleundervisning og praktikuddannelse, jf. erhvervsuddannelseslovens § 2, stk. 1. Skolebaserede uddannelser uden praktik i en virksomhed er i modsætning hertil en særlig tilrettelæggelsesform, hvor erhvervsuddannelsen består af et grundforløb, der ligesom andre erhvervsuddannelser tages på en erhvervsskole, samt et hovedforløb, der udelukkende består af skoleforløb, dvs. uden praktik i en virksomhed.
Det foreslåede skal derfor ses på den baggrund, at virksomhederne ikke har mulighed for at indgå uddannelsesaftaler med elever på uddannelser, der udelukkende består af skoleforløb (skolebaserede uddannelser uden praktik i en virksomhed), hvorfor disse uddannelser ikke skal indgå i den incitamentsstruktur, som det praktikpladsafhængige AUB-bidrag udgør.
For tiden er der tale om uddannelserne byggemontagetekniker og web-integrator, jf. bekendtgørelse nr. 212 af 8. marts 2016 om erhvervsuddannelsen til byggemontagetekniker og bekendtgørelse nr. 279 af 15. marts 2016 erhvervsuddannelsen til web-integrator.
Det foreslås endvidere i stk. 4, 3. pkt., at alle erhvervsuddannede medarbejdere, herunder ikke-fuldtidsbeskæftigede, indgår med deres respektive beskæftigelsesgrad i beregningen af virksomhedens samlede antal erhvervsuddannede årsværk.
Beskæftigelsesgraden foreslås udregnet på grundlag af arbejdsgivernes ATP-bidrag.
Den foreslåede, nye definition på begrebet erhvervsuddannede årsværk i det foreslåede stk. 4, vil  ud over ved beregningen af bonus efter det foreslåede § 15 h  også finde anvendelse ved beregningen af tilskud pr. erhvervsuddannet årsværk efter lovens § 21 c, merbidrag efter § 21 a samt underskudsdeling efter § 21 e i det praktikpladsafhængige AUB-bidrag.
Disse bestemmelser træder i kraft den 1. januar 2018, jf. § 7, stk. 4, i lov nr. 706 af 8. juni 2017. Der henvises i denne forbindelse til afsnit 2.2 i de almindelige bemærkninger.
Det foreslås i stk. 5, at bonus pr. praktikårselev beregnes forholdsmæssigt af en pulje på 20 mio. kr., som divideres med det samlede antal bonusudløsende praktikårselever i bonusåret.
Bonus kan efter forslaget maksimalt udgøre 15.000 kr. pr. praktikårselev.
Forslaget indebærer, at såfremt udgifterne overstiger den afsatte pulje, vil der ske en forholdsmæssig reduktion af bonusbeløbet til den enkelte arbejdsgiver.
Såfremt der samlet set ville have været udgifter for 30 mio. kr. ved en bonus på 15.000 kr. pr. praktikårselev, vil bonussen pr. praktikårselev i eksemplet blive reduceret til ca. 10.000 kr. ((20/30)*15.000). Såfremt en arbejdsgiver har 0,5 praktikårselev, udgør bonussen i eksemplet ca. 5.000 kr. (10.000*0,5).
Det bemærkes, at der ikke stilles krav om, at arbejdsgiverne indgiver formel ansøgning til Arbejdsgivernes Uddannelsesbidrag om udbetaling af praktikbonus.
Dette skyldes, at Arbejdsgivernes Uddannelsesbidrag har eller får adgang, herunder fra skolernes elevadministrative systemer, til alle relevante oplysninger til afgørelse af, om og i givet fald med hvilket beløb en arbejdsgiver skal have praktikbonus.
 Det foreslås endelig at indsætte en ny § 15 i i lov om Arbejdsgivernes Uddannelsesbidrag vedrørende proceduren for godkendelse af fordelsuddannelser.
 Det foreslås i stk. 1, 1. pkt., at undervisningsministeren godkender, hvilke uddannelser oprettet i medfør af lov om erhvervsuddannelser samt uddannelser, der i medfør af § 21 f, stk. 4, der i det kommende kalenderår er fordelsuddannelser.
 Det er hensigten, at undervisningsministeren foretager godkendelser af fordelsuddannelser på baggrund af ansøgninger fra arbejdsgivernes brancheorganisationer samt på baggrund af forholdet mellem efterspørgslen og udbuddet efter faglært arbejdskraft.
Det foreslås endvidere i stk. 1, 2. pkt., at godkendte fordelsuddannelser forbliver fordelsuddannelser, så længe de opfylder betingelserne i det foreslåede § 15 g, stk. 4, og regler udstedt i medfør af § 21 f, stk. 4, 2. pkt., i lov om Arbejdsgivernes Uddannelsesbidrag, eller indtil uddannelsen efter høring af arbejdsgivernes brancheorganisationer ophører med at være fordelsuddannelse det førstkommende kalenderår.
Det forudsættes i den forbindelse, at Undervisningsministeriet hvert år iværksætter en høring af de relevante brancheorganisationer.
Det følger af pkt. 38 i Trepartsaftale om tilstrækkelig og kvalificeret arbejdskraft i hele Danmark og praktikpladser, at Undervisningsministeriet skulle nedsætte en teknisk arbejdsgruppe, der inden for rammerne af trepartsaftalen skulle fremlægge et forslag til grundlaget for den fremtidige model for blandt andet udpegning af en årlig positivliste over forventede fordelsuddannelser.
Den tekniske arbejdsgruppe fremlagde i overensstemmelse hermed et sådant forslag ultimo november 2016.
Det fremgår af den tekniske arbejdsgruppes forslag, at der er taget udgangspunkt i trepartsaftalens forudsætning om, at både dimensionering af erhvervsuddannelser, jf. herved § 2, nr. 2, i lov nr. 706 af 8. juni 2017, og den fremtidige udvælgelse af fordelsuddannelse skal afspejle de forventede fremtidige behov inden for forskellige fagområder.
Arbejdsgruppen har på den baggrund lagt op til en samlet model, hvor den samme beregnede parameter for forholdet mellem efterspørgslen og udbuddet efter faglært arbejdskraft indgår i grundlaget for både udpegning af fordelsuddannelser og i forhold til dimensionering af erhvervsuddannelser.
Arbejdsgruppen har således foreslået, at positivlisten over forventede fordelsuddannelser kommer til at bygge på værdierne i den omtalte beregnede parameter for forholdet mellem efterspørgslen og udbuddet efter faglært arbejdskraft.
Den foreslåede stk. 1 er overvejende baseret på arbejdsgruppens anbefaling.
En nærmere beskrivelse af den tekniske arbejdsgruppes samlede model, herunder den beregnede parameter for forholdet mellem efterspørgslen og udbuddet efter faglært arbejdskraft, fremgår af forarbejderne til § 2, nr. 2, i lov nr. 706 af 8. juni 2017 om ændring af lov om Arbejdsgivernes Uddannelsesbidrag og lov om erhvervsuddannelser, lov om folkeskolen og forskellige andre love (Praktikpladsafhængigt bidrag til AUB m.v.), jf.
Folketingstidende 2016-17, A, L 202 som fremsat den 26. april 2017, som indeholder forslag om fremtidig dimensionering af erhvervsuddannelser.
 I stk. 2, foreslås det, at undervisningsministeren årligt offentliggør en revideret liste over godkendte fordelsuddannelser på Undervisningsministeriets hjemmeside, dvs. de uddannelser, som potentielt vil kunne udløse fordelsbonus.
Den foreslåede indebærer, at listen alene fastlægger, hvilke uddannelser, der potentielt vil kunne udløse bonus, men giver således ikke sikkerhed herfor, da dette først opgøres i året efter bonusåret.
Der henvises i den henseende til de kriterier, der efter forslaget vil skulle være opfyldt for, at bonus udløses, jf. det foreslåede § 15 g, stk. 4, ovenfor (dvs. krav til andelen af elever, der har indgået en uddannelsesaftale efter fuldført grundforløb samt krav til andelen af elever i skolepraktik). Begge kriterier skal være opfyldt, såfremt fordelsuddannelsen skal kunne udløse fordelsbonus og fortsat være en fordelsuddannelse.
Hertil kommer eventuelle kriterier for uddannelser godkendt efter § 21, stk. 4, i lov om Arbejdsgivernes Uddannelsesbidrag.
Det er hensigten, at Undervisningsministeriet på årlig basis tilrettelægger og gennemfører godkendelses- og ansøgningsproceduren for fordelsuddannelser, herunder om ansøgning om at en fordelsuddannelse ophører med at være fordelsuddannelse.
Der vil i den henseende indgå en proces, som de faglige udvalg og de relevante arbejdsgiverforeningers brancheorganisationer eller sammenslutninger skal følge i forbindelse med den årlige udpegning af fordelsuddannelser.
Det foreslås, som anført ovenfor, at nyaffatte hele kapitel 5 d.
Det er alene det foreslåede § 15 h, stk. 4, 2. pkt., som er nyt i forhold til kapitel 5 d i lov om Arbejdsgivernes Uddannelsesbidrag, som affattet ved lov nr. 706 af 8. juni 2017, og der er ikke tilsigtet andre ændringer i kapitlet end denne.
 Baggrunden for nyaffattelsen er alene lovteknisk og skyldes, at § 15 i trådte i kraft den 1. juli 2017, jf. § 7, stk. 2, i lov nr. 706 af 8. juni 2017, mens §§ 15 g og h i kapitel 5 d, som affattet lov nr. 706 af 8. juni 2017, først træder i kraft den 1. januar 2018, jf. denne lovs § 7, stk. 4.
 Der henvises i øvrigt til afsnit 2.2 i de almindelige bemærkninger.
Til nr. 2 Det foreslås, at der foretages en sproglig justering af § 18, stk. 4, 1. pkt., i lov om Arbejdsgivernes Uddannelsesbidrag således at ordet finansieringsbidrag ændres til det mere generiske bidrag.
Dette sker med henblik på at undgå misforståelser, idet ét af de bidrag, der i dag er omfattet af Samlet Betaling, er navngivet Finansieringsbidrag (FIB). Samlet Betaling er den fællesopkrævning, som Arbejdsmarkedets Tillægspension anvender ved opkrævning af diverse arbejdsgiverbidrag, og som bl.a. har til formål at lette arbejdsgiverens administrative byrder ved at samle disse bidragsopkrævninger under ét.
Nærmere regler om bidragsopkrævning via Samlet Betaling er fastsat i bekendtgørelse nr. 1021 af 29. juni 2016 om fællesopkrævning af visse arbejdsgiverbidrag mv.
 Med den foreslåede ændring til ordet bidrag tydeliggøres det, at bestemmelsen vedrører alle de bidrag, der er omfattet af Samlet Betaling.
 Forslaget indebærer således ikke nogen indholdsmæssig ændring af bestemmelsen.
Til nr. 3 Det følger af § 21, stk. 2, i lov om Arbejdsgivernes Uddannelsesbidrag, at såfremt indbetaling af bidrag efter lovens § 18 ikke sker rettidigt, kan Arbejdsgivernes Uddannelsesbidrag pålægge arbejdsgiveren at betale renter af bidragene med 1 1/2 pct. for hver påbegyndt måned fra forfaldsdagen.
Den 1. januar 2018 træder § 1, nr. 21, i lov nr. 706 af 8. juni 2017 om ændring af § 21, stk. 2, i lov om Arbejdsgivernes Uddannelsesbidrag i kraft.
Den kommende ændring indebærer, at såfremt indbetaling ikke sker rettidigt, kan Arbejdsgivernes Uddannelsesbidrag pålægge arbejdsgiveren at betale renter af bidragene med 8 pct. plus referencerenten fra forfaldsdatoen.
Den kommende ændring har udgangspunkt i Moderniseringsstyrelsens Vejledning om betalingsfrister og opkrævning af gebyrer og renter ved forsinket betaling.
Vejledningen angiver i kapitel 3 om morarenter, at myndigheder i mora skal betale 8 pct. plus referencerenten.
Referencerente svarer til Nationalbankens officielle udlånsrente, der pr. 1. januar 2014 er fastsat til 0,20 pct.
Der er i forhold til den gældende bestemmelse om 1 ½ pct. tale om en sænkning af morarenten, og den kommende ændring vil gælde for alle arbejdsgivere omfattet af loven, dvs. både offentlige og private arbejdsgiver.
Det foreslås i nr. 3, at § 21, stk. 2, affattes således, at såfremt indbetaling ikke sker rettidigt, kan Arbejdsgivernes Uddannelsesbidrag pålægge arbejdsgiveren at betale renter af bidragene med den rentesats, der til enhver tid er fastsat i medfør af § 5 i lov om renter og andre forhold ved forsinket betaling, fra forfaldsdatoen.
Forslaget indebærer, at det er den til enhver tid gældende rentesats fastsat i medfør af renteloven, der vil finde anvendelse, såfremt indbetaling af bidrag efter lovens § 18, stk. 1, om ordinært arbejdsgiverbidrag og § 18, stk. 2, om VEU-bidrag ikke sker rettidigt.
Forslaget har baggrund i et ønske om at sikre koordination og ensretning af alle ordningerne i Samlet Betaling.
Rentesatsen i § 5 i lov om renter og andre forhold ved forsinket betaling er på indeværende tidspunkt fastsat til 8 pct. plus referencerenten fra forfaldsdatoen.
Der vil således ikke være tale om en umiddelbar ændring af rentesatsen efter § 21, stk. 2, i lov om Arbejdsgivernes Uddannelsesbidrag i forhold til den rentesats, der blev vedtaget ved lov nr. 706 af 8. juni 2017.
 Bestemmelsen vil gælde for alle arbejdsgivere omfattet af loven, dvs. både offentlige og private arbejdsgivere.
 Der henvises i øvrigt til lovforslagets § 3, nr. 1, og bemærkningerne hertil samt til afsnit 2.5 i de almindelige bemærkninger.
Til nr. 4 Den 1. juli 2017 trådte § 21 f i lov om Arbejdsgivernes Uddannelsesbidrag i kraft, jf. § 7, stk. 2, i lov nr. 706 af 8. juni 2017. § 21 f, stk. 1-3, i lov om Arbejdsgivernes Uddannelsesbidrag har virkning fra den 1. januar 2018, jf. § 7, stk. 10, i lov nr. 706 af 8. juni 2017.
Det følger af § 21 f, stk. 1, i lov om Arbejdsgivernes Uddannelsesbidrag, at bestyrelsen for Arbejdsgivernes Uddannelsesbidrag kan bestemme, at opkrævning og udbetaling i relation til bonusordningerne efter kapitel 5 d, merbidragsordningen efter § 21 a, fritagelsesordningen efter § 21 b, tilskudsordningen efter § 21 c og over- og underskudsdelingsordningerne efter §§ 21 d og 21 e gennemføres som en samlet opgørelse til de berørte arbejdsgivere.
Det følger også, at lovens § 18, stk. 4, § 19, stk. 1, 2. pkt., § 21, stk. 3, 1. pkt., og § 26, stk. 2, finder tilsvarende anvendelse i relation til opkrævning efter 1. pkt.
Efter § 18, stk. 4, i lov om Arbejdsgivernes Uddannelsesbidrag kan bidrag efter loven opkræves sammen med finansieringsbidrag, der af Arbejdsmarkedets Tillægspension opkræves fra arbejdsgiverne.
Det følger endvidere af bestemmelsen, at de beføjelser, der tilkommer Arbejdsgivernes Uddannelsesbidrag vedrørende opkrævning af bidrag i medfør af denne lov, kan udøves af Arbejdsmarkedets Tillægspension i forbindelse med en fælles opkrævning.
 Henvisningen i § 21 f, stk. 1, til § 18, stk. 4, indebærer, at opkrævninger og udbetalinger m.v. efter § 21 f, stk. 1, 1. pkt., vil kunne indgå i en fællesopkrævning foretaget af Arbejdsmarkedets Tillægspension (dvs. sammen med andre arbejdsgiverbidrag, som opkræves af Arbejdsmarkedets Tillægspension). Konkret foretages den fælles opkrævning via fællesopkrævningen Samlet Betaling.
Efter § 21, stk. 3, 1. pkt., i lov om Arbejdsgivernes Uddannelsesbidrag fastsætter beskæftigelsesministeren efter forhandling med undervisningsministeren og efter indstilling fra bestyrelserne for Arbejdsgivernes Uddannelsesbidrag og Arbejdsmarkedets Tillægspension regler om opkrævning og betaling af bidrag, der indgår i en fælles opkrævning (dvs. via Samlet Betaling), jf. § 18, stk. 4. Denne bemyndigelse er udnyttet i bekendtgørelse nr. 1021 af 29. juni 2016 om fællesopkrævning af visse arbejdsgiverbidrag mv., jf. afsnit 2.2.1. I bekendtgørelsens § 3, stk. 2, er det bestemt, at overskydende bidrag mv. på under 300 kr. modregnes i det følgende kvartals forventede krav på bidrag mv., medmindre arbejdsgiveren anmoder om at få beløbet tilbagebetalt.
Er der intet forventet krav på bidrag mv. i det følgende kvartal, tilbagebetales beløbet til arbejdsgiveren.
 Sker indbetaling efter § 21 f, stk. 1, ikke rettidigt, kan Arbejdsgivernes Uddannelsesbidrag fra den 1. januar 2018 pålægge arbejdsgiveren at betale renter af bidragene med 8 pct. plus referencerenten fra forfaldsdatoen, jf. § 21 f, stk. 2.
Det følger af § 21 f, stk. 3, 1. og 3. pkt., at bestyrelsen for Arbejdsgivernes Uddannelsesbidrag kan fastsætte nærmere regler om opkrævning og udbetaling efter stk. 1 og 2, herunder i nødvendigt omfang praktiske og administrative betingelser i relation til uddannelser, som godkendes efter stk. 4, og om administration af de omfattede ordninger i øvrigt.
Der kan endvidere fastsættes regler om udsættelse af mindre opkrævnings- og udbetalingsbeløb til senere efterregulering og om tilbagebetaling, modregning og afskæring af efterregulering.
 Med indførelsen af det praktikpladsafhængige AUB-bidrag pr. 1. januar 2018 indføres en ordning, der ikke alene indebærer mulige opkrævninger hos arbejdsgiverne i form af merbidrag, jf. § 21 a, og underskudsdeling, jf. § 21 e, men også mulige udbetalinger til arbejdsgiverne i form af bonus for praktikpladser inden for de såkaldte fordelsuddannelser, jf. § 15 g, bonus for merbeskæftigelse i praktikpladser, jf. § 15 h, et tilskud pr. erhvervsuddannet årsværk, jf. § 21 c, samt overskudsdeling, jf. § 21 d.
Bestyrelsen for Arbejdsgivernes Uddannelsesbidrag har i medfør af § 3, stk. 6, overladt administrationen af ordningerne efter loven til Arbejdsmarkedets Tillægspension.
Det er hensigten, at Arbejdsmarkedets Tillægspension også vil skulle administrere det praktikpladsafhængige AUB-bidrag.
Arbejdsmarkedets Tillægspension opkræver i dag arbejdsgiverbidrag til Arbejdsgivernes Uddannelsesbidrag (AUB), Arbejdsmarkedets Erhvervssikring (AES), Barsel.dk, Finansieringsbidrag (FIB) samt Arbejdsmarkedets Fond for Udstationerede (AFU), og der kan i den forbindelse opstå overdækning i de bidragsopkrævninger, som Arbejdsmarkedets Tillægspension foretager via Samlet Betaling, fx som følge af justerede indberetninger fra arbejdsgiverne.
Der er tale om ordninger, som alle ved lov eller med hjemmel i lov er henlagt til administration i Arbejdsmarkedets Tillægspension.
Med indførelsen af det praktikpladsafhængige AUB-bidrag vil der være tilfælde, hvor en arbejdsgiver har krav på ikke-bagatelagtige udbetalinger efter lov om Arbejdsgivernes Uddannelsesbidrag og samtidig skal betale et ikke-bagatelagtigt, skyldigt beløb efter en af de øvrige ordninger, som Arbejdsmarkedets Tillægspension administrerer.
Sådanne tilfælde vil opstå fra medio 2019, når en arbejdsgiver har beløb til gode fra ordningen med det praktikpladsafhængige AUB-bidrag og samtidig skylder forfaldne bidrag efter de øvrige ordninger omfattet af bekendtgørelse om fællesopkrævning af visse arbejdsgiverbidrag mv.
 Lov om Arbejdsgivernes Uddannelsesbidrag indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling).
 Det foreslås på den baggrund at formulere bemyndigelsen i § 21, stk. 3, 1. pkt., i lov om Arbejdsgivernes Uddannelsesbidrag, således at det fremgår af bemyndigelsen, at beskæftigelsesministeren efter forhandling med undervisningsministeren og efter indstilling fra bestyrelserne for Arbejdsgivernes Uddannelsesbidrag og Arbejdsmarkedets Tillægspension tillige fastsætter regler om modregning for så vidt angår bidrag, der indgår i en fælles opkrævning.
Formålet med forslaget er således at indføre udtrykkelig hjemmel i § 21, stk. 3, 1. pkt., til at foretage modregning mellem de af Samlet Betaling omfattede ordninger, herunder i evt. udbetalinger til en arbejdsgiver fra det praktikpladsafhængige AUB-bidrag med forfaldne fordringer mod samme arbejdsgiver i de øvrige ordninger i Samlet Betaling (og vice versa), dvs. pt.
Arbejdsmarkedets Erhvervssikring, Barsel.dk, Finansieringsbidrag og Arbejdsmarkedets Fond for Udstationerede.
Herved tydeliggøres det, at virksomhedernes indbetalinger bruges til at dække de samlede krav på tværs af ordningerne i fællesopkrævningen forholdsmæssigt med de indbetalte beløb.
 Det forventes, at den supplerende bemyndigelse vil blive udnyttet til at tilpasse den eksisterende bekendtgørelse om fællesopkrævning fra visse arbejdsgiverbidrag mv. med sigte på, at der fastsættes regler om modregning i udbetalinger til en arbejdsgiver fra den nye ordning vedrørende det praktikpladsafhængige AUB-bidrag med forfaldne fordringer mod den samme arbejdsgiver i de øvrige ordninger i Samlet Betaling og vice versa.
 Der henvises i øvrigt til afsnit 2.3 i de almindelige bemærkninger.
Til nr. 5 Efter § 21 f, stk. 2, i lov om Arbejdsgivernes Uddannelsesbidrag kan Arbejdsgivernes Uddannelsesbidrag pålægge arbejdsgiveren at betale renter af bidragene i ordningen med det praktikpladsafhængige AUB-bidrag med 8 pct. plus referencerenten fra forfaldsdatoen, dersom indbetaling ikke sker rettidigt. § 21 f, stk. 2 trådte i kraft den 1. juli 2017 og har virkning fra den 1. januar 2018, jf. § 7, stk. 2 og 10, i lov nr. 706 af 8. juni 2017.
Det foreslås i nr. 5, at § 21 f, stk. 2, affattes således, at såfremt indbetaling efter stk. 1 ikke sker rettidigt, kan Arbejdsgivernes Uddannelsesbidrag pålægge arbejdsgiveren at betale renter af bidragene med den rentesats, der til enhver tid er fastsat i medfør af § 5 i lov om renter og andre forhold ved forsinket betaling, fra forfaldsdatoen.
Forslaget indebærer, at det er den til enhver tid gældende rentesats fastsat i medfør af renteloven, der vil finde anvendelse, såfremt indbetaling af bidrag efter lovens § 21 f, stk. 1, ikke sker rettidigt.
Forslaget har baggrund i et ønske om at sikre koordination og ensretning af alle ordningerne i Samlet Betaling.
Rentesatsen i § 5 i lov om renter og andre forhold ved forsinket betaling er på indeværende tidspunkt fastsat til 8 pct. plus referencerenten fra forfaldsdatoen.
Der vil således ikke være tale om en umiddelbar ændring af rentesatsen efter § 21 f, stk. 2, i lov om Arbejdsgivernes Uddannelsesbidrag i forhold til den rentesats, der blev vedtaget ved lov nr. 706 af 8. juni 2017.
 Bestemmelsen vil gælde for alle arbejdsgivere omfattet af loven, dvs. både offentlige og private arbejdsgivere.
 Der henvises i øvrigt til afsnit 2.5 i de almindelige bemærkninger.
Til nr. 6 Det følger af § 27 i lov om Arbejdsgivernes Uddannelsesbidrag, at klager over Arbejdsgivernes Uddannelsesbidrags eller Arbejdsmarkedets Tillægspensions afgørelser efter loven, inden for en frist på 4 uger fra den dag, hvor afgørelsen er meddelt, kan indbringes for det i henhold til lov om Arbejdsmarkedets Tillægspension § 28 nedsatte ankenævn (dvs.
ATPs ankenævn).
 Der er således i dag ikke tale om, at en klager skal sende sin klage til Arbejdsgivernes Uddannelsesbidrag eller Arbejdsmarkedets Tillægspension med henblik på en revurdering af den trufne afgørelse, inden klagen evt. sendes videre til ATPs ankenævn.
 Arbejdsgivernes Uddannelsesbidrag må i dag i et relativt stort antal klagesager vedrørende lønrefusion, tilskud til befordringsudgifter m.v. bede ATPs ankenævn om at hjemvise klagen til Arbejdsgivernes Uddannelsesbidrag fx på grund af oplysninger, som klager indsender til ankenævnet sammen med klagen, og som Arbejdsgivernes Uddannelsesbidrag ikke hidtil har været bekendt med.
Med henblik på at effektivisere klageprocessen og undgå den ekstra sagsgang, foreslås det, at der indsættes et nyt stk. 2 i § 27, hvorefter klage i henhold til stk. 1 indgives til enten Arbejdsgivernes Uddannelsesbidrag eller Arbejdsmarkedets Tillægspension.
Efter forslaget vurderer myndigheden, om der er grundlag for at give klager helt eller delvis medhold, og hvis myndigheden ikke giver klager fuldt ud medhold, skal myndigheden sende klagen, begrundelsen for afgørelsen og genvurderingen videre til det ankenævn, der er nedsat i henhold til § 28 i lov om Arbejdsmarkedets Tillægspension.
 Med fuldt ud medhold forstås det almindelige begreb, som er fastlagt i forvaltningslovens §§ 22, 23 og 25, jf. lovbekendtgørelse nr. 433 af 22. april 2014, samt i den forvaltningsretlige litteratur og praksis.
 Nærværende forslag indebærer, at der indføres en ordning med obligatorisk remonstration.
 Det foreslåede vil desuden lette klagesagsbehandlingen, når det praktikpladsafhængige AUB-bidrag træder i kraft den 1. januar 2018, jf. § 7, stk. 4, i lov nr. 706 af 8. juni 2017, idet der må forudses tilfælde, hvor data til brug for beregningen af det nye bidrag vil skulle berigtiges i Arbejdsgivernes Uddannelsesbidrags register vedrørende uddannelsesniveau, jf. § 26 b i lov om Arbejdsgivernes Uddannelsesbidrag.
Forslaget indebærer ingen ændring af den gældende klagefrist, hvorefter en afgørelse efter loven inden for en frist på 4 uger fra den dag, hvor afgørelsen er meddelt, kan indbringes for ankenævnet.
Forslaget om obligatorisk remonstration indebærer, at den gældende klagefrist i givet fald vil være overholdt, såfremt klagen indbringes for den myndighed, der har truffet afgørelsen, inden for 4 uger fra den dag, hvor afgørelsen er meddelt.
Hvis en klage uanset klagevejledningen fejlagtigt indgives til rekursmyndigheden, vil klagen normalt skulle anses for rettidig, såfremt den er kommet frem til denne myndighed inden fristens udløb, jf. forvaltningslovens § 7, stk. 2.
 Der henvises i øvrigt til afsnit 2.4 i de almindelige bemærkninger.
Til nr. 7 Den 1. januar 2018 træder § 1, nr. 16 og 22, i lov nr. 706 af 8. juni 2017 i kraft.
Ved disse bestemmelser indsættes bl.a. §§ 15 g, 15 h og § 21 a i lov om Arbejdsgivernes Uddannelsesbidrag.
Efter § 21 a, stk. 1, i lov om Arbejdsgivernes Uddannelsesbidrag betaler alle arbejdsgivere, der opfylder betingelsen i stk. 2, et årligt merbidrag til Arbejdsgivernes Uddannelsesbidrag til dækning af udgifter i medfør af kapitel 5 d om bonus for praktikpladser inden for fordelsuddannelserne og for merbeskæftigelse i praktikpladser og § 21 c om tilskud til arbejdsgivere pr. erhvervsuddannet årsværk, jf. dog § 21 b om fritagelse for merbidrag for arbejdsgivere, der forgæves har søgt efter elever.
Merbidraget beregnes i overensstemmelse med stk. 3-10.
 Til brug for beregningen af merbidraget anvendes modelparametrene i bilag 1 til lov om Arbejdsgivernes Uddannelsesbidrag, jf. nedenfor.
 Merbidraget opkræves første gang medio 2019. Størrelsen af merbidraget i 2018 (bidragsåret) vil imidlertid først kunne beregnes i 2019 (året efter bidragsåret), da merbidraget afhænger af den enkelte arbejdsgivers opfyldelse af sin uddannelsesratio samt mulighed for fritagelse for merbidrag for arbejdsgivere, der forgæves har søgt efter elever m.v. i bidragsåret, jf. nedenfor.
 Det følger af § 21 a, stk. 2, at såfremt en arbejdsgivers uddannelsesratio er lavere end arbejdsgiverens måluddannelsesratio, skal arbejdsgiveren betale et merbidrag for hver praktikårselev, som arbejdsgiveren mangler for at opfylde måluddannelsesratioen.
 En praktikårselev svarer til en elev i en uddannelsesaftale af 1 kalenderårs varighed, jf. § 15 g, stk. 3.
 Uddannelsesratioen beregnes i henhold til § 21 a, stk. 4, og måluddannelsesratioen beregnes i henhold til § 21 a, stk. 5. I begge beregninger indgår en vægtning med modelparametre.
 Det følger videre af § 21 a, stk. 2, at måluddannelsesratio og uddannelsesratio til brug for beregning af merbidraget opgøres i praktikårselever ved at multiplicere hver ratio med antallet af erhvervsuddannede årsværk vægtet med deres modelparameter, jf. stk. 6 nedenfor.
Det følger af § 15 h, stk. 4, at der ved erhvervsuddannede årsværk forstås en eller flere medarbejdere, som har en erhvervsuddannelse som den højest fuldførte uddannelse, jf. dog § 21 a, stk. 7 og 8, om fastsættelse af uddannelsesniveau, når en arbejdsgiver har ansat medarbejdere med uoplyst uddannelsesbaggrund, og som tilsammen har en beskæftigelsesgrad, der svarer til én persons fuldtidsarbejde i et helt kalenderår.
Alle erhvervsuddannede medarbejdere, herunder ikkefuldtidsbeskæftigede, indgår med deres respektive beskæftigelsesgrad i beregningen af virksomhedens samlede antal erhvervsuddannede årsværk.
Beskæftigelsesgraden udregnes på grundlag af arbejdsgivernes ATP-bidrag.
Efter § 21 a, stk. 4, beregnes en arbejdsgivers uddannelsesratio på baggrund af forholdet mellem antallet af praktikårselever og antallet af erhvervsuddannede årsværk hos den pågældende arbejdsgiver.
I beregningen vægtes de forskellige typer af erhvervsuddannede årsværk og praktikårselever med en modelparameter, jf. stk. 6. Uddannelsesratioen for 1 kalenderår opgøres i det efterfølgende år.
 En arbejdsgivers måluddannelsesratio beregnes i henhold til § 21 a, stk. 5.
Efter § 21 a, stk. 5, nr. 1, beregnes en arbejdsgivers måluddannelsesratio af en vægtet ratio bestående af summen af en brancheratio (bestemmelsens litra a), som skal udgøre 25 pct., og en uddannelsesratio for det samlede arbejdsmarked (bestemmelsens litra b), som skal udgøre 75 pct.
I beregningen vægtes de forskellige typer af erhvervsuddannede årsværk og praktikårselever med deres respektive modelparameter, jf. stk. 6.
Det følger af endvidere af § 21 a, stk. 5, nr. 2, at den vægtede ratio efter bestemmelsens nr. 1 herefter multipliceres med en sektorspecifik faktor svarende til de forventede udbetalinger af bonus efter kapitel 5 d om bonus for praktikpladser inden for fordelsuddannelserne og for merbeskæftigelse i praktikpladser og tilskud i medfør af § 21 c om tilskud til arbejdsgivere pr. erhvervsuddannet årsværk.
Efter bestemmelsen fordeles de forventede udbetalinger mellem henholdsvis den private, den kommunale, den regionale og den statslige sektor, jf. herved § 21 a, stk. 10, som summen af de budgetterede udgifter til den nævnte bonus og tilskud i kalenderåret multipliceret med hver sektors andel af erhvervsuddannede årsværk i året før kalenderåret i forhold til det samlede antal erhvervsuddannede årsværk i året før kalenderåret.
Den sektorspecifikke faktor fastsættes herefter svarende til de forventede sektorspecifikke udbetalinger.
For den kommunale sektor reduceres faktoren svarende til effekten af et merbidrag for 900 praktikårselever.
Kan den sektorspecifikke faktor ikke beregnes pr. 15. marts, anvendes det foregående års faktor.
De forskellige typer af erhvervsuddannede årsværk og praktikårselever vægtes med en modelparameter, jf. § 21 a, stk. 6. Modelparametre for erhvervsuddannelser er fastsat i bilag 1. Det samme vil være tilfældet for uddannelser, som måtte blive godkendt i medfør af § 21 f, stk. 4, om sidestillede uddannelser.
Det følger af § 21 a, stk. 6, 3. og 4. pkt., at undervisningsministeren offentliggør en oversigt over sammenhængen mellem tidligere og nuværende erhvervsuddannelser til brug for administrationen af ordningen.
Foreligger modelparameteren ikke pr. 15. marts, anvendes det foregående års modelparameter.
 Det følger af desuden af § 21 a, stk. 6, 5. pkt., at der for nyoprettede uddannelser, som ikke har en modelparameter efter bilag 1, anvendes en modelparameter på 1,0. Det vil sige en vægt, der ikke påvirker den gennemsnitlige merbidragssats på 27.000 kr.
Det samme gør sig gældende efter § 21 a, stk. 7, om fastsættelse af uddannelsesniveauet, hvor en arbejdsgiver har ansat medarbejdere med uoplyst uddannelsesbaggrund.
Her sker der en vægtning med en modelparameter på 1,0, jf. stk. 8.
 Bilag 1 til lov om Arbejdsgivernes Uddannelsesbidrag indeholder de vedtagne modelparametre.
 Det fremgår af note 1 til bilag 1, at de vedtagne modelparametre er midlertidige og vil blive genberegnet og fastsat endeligt for 2018 ved lovforslag, der forventes fremsat i folketingsåret 2017-18.
Det bemærkes, at det i afrapporteringen fra den tekniske arbejdsgruppe, som blev nedsat i trepartsaftalen, er forudsat, at modelparametrene genberegnes og fastsættes årligt i et samarbejde mellem Dansk Arbejdsgiverforening og Landsorganisationen i Danmark og efter indstilling fra Rådet for grundlæggende Erhvervsrettede Uddannelser.
Modelparameteren for de enkelte uddannelser vil skulle beregnes af Dansk Arbejdsgiverforening og Landsorganisationen i Danmark og oversendes til undervisningsministeren.
Undervisningsministeren vil herefter sende modelparametrene i høring i Rådet for grundlæggende Erhvervsrettede Uddannelser (REU). Der forventes således fremsat lovforslag med henblik på at opdatere det foreslåede bilag 1 hvert år.
 Undervisningsministeriet har den 2. juni 2017 modtaget en genberegning af modelparametrene til brug for 2018 fra Dansk Arbejdsgiverforening og Landsorganisationen i Danmark (det foreslåede bilag 1).
Undervisningsministeriet har endvidere den 13. juni 2017 modtaget en indstilling fra Rådet for grundlæggende Erhvervsrettede Uddannelser, som tilkendegiver, at rådet ikke har bemærkninger til det fremsendte materiale og tager materialet til efterretning.
Efter indstillingen fra Rådet for grundlæggende Erhvervsrettede Uddannelser har der været en justering af modelparametrene idet erhvervsfiskeruddannelsen og lokomotivføreruddannelsen ikke indgår i det praktikpladsafhængige AUB-bidrag.
På baggrund af justeringen har Dansk Arbejdsgiverforening og Landsorganisationen i Danmark fremsendt de justerede modelparametre den 13. juni, der alene har karakter af en teknisk justering.
Det foreslås således at indsætte et nyt bilag 1 til lov om Arbejdsgivernes Uddannelsesbidrag med sigte på at fastsætte de modelparametre, der skal være gældende for 2018. Konkret er de foreslåede modelparametre beregnet af Dansk Arbejdsgiverforening og Landsorganisationen i Danmark på baggrund af en mismatch-model, der angiver hvilke uddannelser, der forventes at være høj henholdsvis lav efterspørgsel efter på 10 års sigt.
Beregningen er baseret på dels en fremskrivning af arbejdsudbuddet efter DREAMs (Danish Rational Economic Agents Model) fremskrivning af arbejdsstyrken for personer med en erhvervsuddannet uddannelse som højest fuldførte uddannelse, dels fremskrivning af virksomhedernes behov for erhvervsuddannet arbejdskraft, baseret på en antagelse om, at virksomhedernes behov for erhvervsuddannede medarbejdere som udgangspunkt er, at de seneste 20 års udvikling vil fortsætte i de kommende 10 år, dels endelig på forskellen på udbuds- og efterspørgselsfremskrivningerne, som således er udtryk for det forventede mismatch på arbejdsmarkedet.
 Inddragelsen af modelparametre for de enkelte erhvervsuddannelser  en vægtning  i beregningen af arbejdsgivernes praktikpladsafhængige AUB-bidrag indebærer, at der tages højde for, om arbejdsgiveren har medarbejdere ansat, der er høj efterspørgsel efter set i forhold til udbud, samt om arbejdsgiveren bidrager til at uddanne erhvervsuddannet arbejdskraft, der er høj efterspørgsel efter.
 Der tilsigtes med det foreslåede ikke ændringer i, at der for nyoprettede uddannelser, der ikke har fået fastsat en modelparameter i medfør af bilag 1 til lov om Arbejdsgivernes Uddannelsesbidrag, jf. § 21 a, stk. 6, 5. pkt., anvendes en modelparameter på 1,0. Det vil sige en vægt, der ikke påvirker den gennemsnitlige merbidragssats på 27.000 kr.
 Der tilsigtes heller ikke ændringer i forhold til, at der for medarbejdere med uoplyst uddannelsesbaggrund, hvor uddannelsesniveauet i stedet fastsættes som erhvervsuddannet eller ikkeerhvervsuddannet efter andre kriterier, jf. § 21 a, stk. 7 og 8, ligeledes anvendes en modelparameter på 1,0. Dette indebærer, at de foreslåede modelparametres forventninger til fremtidigt mismatch på arbejdsmarkedet mellem udbud og efterspørgsel af de enkelte uddannelser ikke vil indgå i relation til udenlandske erhvervsuddannede, der er indplaceret efter regler i § 21 a, stk. 7.
 For så vidt angår skolebaserede uddannelser uden praktik i en virksomhed henvises til afsnit 2.2 i de almindelige bemærkninger samt bemærkningerne til § 1, nr. 1.
 Der henvises i øvrigt til afsnit 2.1 i lovforslagets almindelige bemærkninger.
Til § 2 Til nr. 1 Det følger af § 13, stk. 11, i lov om godtgørelse og tilskud til befordring ved deltagelse i erhvervsrettet voksen- og efteruddannelse, at private arbejdsgivere, der er registreret efter momsloven eller lov om afgift af lønsum m.v., skal betale et finansieringsbidrag til dækning af arbejdsgiverens del af ATP-bidraget efter § 13, stk. 3 og 4.
 Det følger af § 13, stk. 19, i lov om godtgørelse og tilskud til befordring ved deltagelse i erhvervsrettet voksen- og efteruddannelse, at såfremt indbetaling af finansieringsbidrag ikke sker rettidigt, skal arbejdsgiveren betale renter af finansieringsbidraget med 1½ pct. for hver påbegyndt måned fra forfaldsdagen.
 Det foreslås, at § 13, stk. 19, affattes således, at såfremt indbetaling af finansieringsbidrag ikke sker rettidigt, skal arbejdsgiveren fra forfaldsdatoen betale renter af finansieringsbidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.
 Forslaget indebærer, at det er den til enhver tid gældende rentesats fastsat i medfør af renteloven, der vil finde anvendelse, såfremt indbetaling af finansieringsbidrag efter lovens § 13, stk. 1, ikke sker rettidigt.
Forslaget har baggrund i et ønske om at sikre koordination og ensretning af alle ordningerne i Samlet Betaling.
Rentesatsen i § 5 i lov om renter og andre forhold ved forsinket betaling er på indeværende tidspunkt fastsat til 8 pct. plus referencerenten fra forfaldsdatoen.
 Det foreslåede indebærer en sænkning af morarenten.
 Der henvises i øvrigt til afsnit 2.5 i de almindelige bemærkninger.
Til nr. 2 Det følger af § 13, stk. 22, i lov om godtgørelse og tilskud til befordring ved deltagelse i erhvervsrettet voksen- og efteruddannelse, at beskæftigelsesministeren efter forhandling med undervisningsministeren og Arbejdsmarkedets Tillægspension fastsætter nærmere regler om beregningsperioder og indbetaling af finansieringsbidrag m.v., herunder om forfaldstid og frist for arbejdsgiverens indbetaling.
Ministeren kan herunder fastsætte regler om, at Arbejdsmarkedets Tillægspension kan give henstand med indbetaling, opkræve et ekspeditionsgebyr ved påkrav på grund af manglende betaling og eftergive finansieringsbidrag, renter og eventuelle ekspeditionsgebyrer.
Denne bemyndigelse er bl.a. udnyttet i bekendtgørelse nr. 1021 af 29. juni 2016 om fællesopkrævning af visse arbejdsgiverbidrag mv.
I bekendtgørelsens § 3, stk. 2, er det bestemt, at overskydende bidrag mv. på under 300 kr. modregnes i det følgende kvartals forventede krav på bidrag mv., medmindre arbejdsgiveren anmoder om at få beløbet tilbagebetalt.
Er der intet forventet krav på bidrag mv. i det følgende kvartal, tilbagebetales beløbet til arbejdsgiveren.
Med indførelsen af det praktikpladsafhængige AUB-bidrag i lov om Arbejdsgivernes Uddannelsesbidrag, jf. lov nr. 706 af 8. juni 2017, vil der være tilfælde, hvor en arbejdsgiver har krav på ikke-bagatelagtige udbetalinger efter lov om Arbejdsgivernes Uddannelsesbidrag og samtidig skal betale et ikke-bagatelagtigt, skyldigt beløb efter en af de øvrige ordninger, som Arbejdsmarkedets Tillægspension administrerer.
Sådanne tilfælde vil opstå fra medio 2019, når en arbejdsgiver har beløb til gode fra ordningen med det praktikpladsafhængige AUB-bidrag og samtidig skylder forfaldne bidrag efter de øvrige ordninger omfattet af bekendtgørelse om fællesopkrævning af visse arbejdsgiverbidrag mv.
 Godtgørelsesloven indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling). Samlet Betaling er den fællesopkrævning, som Arbejdsmarkedets Tillægspension anvender ved opkrævning af diverse arbejdsgiverbidrag, og som bl.a. har til formål at lette arbejdsgiverens administrative byrder ved at samle disse bidragsopkrævninger under ét.
 Det foreslås på den baggrund at formulere bemyndigelsen i § 13, stk. 22, 1. pkt., i lov om godtgørelse og tilskud til befordring ved deltagelse i erhvervsrettet voksen- og efteruddannelse, således at det fremgår af bemyndigelsen, at beskæftigelsesministeren efter forhandling med undervisningsministeren og efter indstilling fra bestyrelserne for Arbejdsgivernes Uddannelsesbidrag og Arbejdsmarkedets Tillægspension tillige fastsætter regler om modregning.
Formålet med forslaget er således at indføre udtrykkelig hjemmel i § 13, stk. 22, 1. pkt., til at foretage modregning mellem de af Samlet Betaling omfattede ordninger.
Herved tydeliggøres det, at virksomhedernes indbetalinger bruges til at dække de samlede krav på tværs af ordningerne i fællesopkrævningen forholdsmæssigt med de indbetalte beløb.
Det forventes, at den præciserede bemyndigelse vil blive udnyttet til at tilpasse den eksisterende bekendtgørelse om fællesopkrævning af visse arbejdsgiverbidrag mv.
 Der henvises i øvrigt til afsnit 2.3 i de almindelige bemærkninger.
Til § 3 Til nr. 1 Det foreslås i nr. 1, at ophæve § 1, nr. 21, i lov nr. 706 af 8. juni 2017 om ændring af lov om Arbejdsgivernes Uddannelsesbidrag, lov om erhvervsuddannelser, lov om folkeskolen og forskellige andre love (Praktikpladsafhængigt bidrag til AUB m.v.).
 Forslaget er en konsekvensændring som følge af forslagets § 1, nr. 3, om at nyaffatte § 21, stk. 2, i lov om Arbejdsgivernes Uddannelsesbidrag.
Til nr. 2 I nr. 2 foreslås det at ophæve § 1, nr. 26, i lov nr. 706 af 8. juni 2017, hvor bilag 1 til lov om Arbejdsgivernes Uddannelsesbidrag indsættes pr. 1. januar 2018. Bilag 1 som indsat ved lov nr. 706 af 8. juni 2017 indeholder de vedtagne modelparametre for de enkelte erhvervsuddannelser til brug for beregning af det praktikpladsafhængige AUB-bidrag.
 Forslaget er en konsekvensændring som følge af forslagets § 1, nr. 7, om at indsætte et nyt bilag 1 til lov om Arbejdsgivernes Uddannelsesbidrag.
Til § 4 Til nr. 1 Det følger af § 45 i barselsloven, at 2/3 af det ATP-bidrag, der efter § 44 i barselsloven skal indbetales af Udbetaling Danmark for en modtager af barselsdagpenge, dækkes af private arbejdsgivere, der er registreret efter momsloven eller lov om afgift af lønsum m.v., via et finansieringsbidrag.
Finansieringsbidraget fastsættes en gang årlig af beskæftigelsesministeren efter indstilling fra Arbejdsmarkedets Tillægspension.
 Finansieringsbidraget skal indbetales til Arbejdsmarkedets Tillægspension, og kan opkræves sammen med andre finansieringsbidrag, der af Arbejdsmarkedets Tillægspension opkræves fra arbejdsgiverne, jf. § 45, stk. 5 og 6, i barselsloven.
 Det følger af § 45, stk. 11, i barselsloven, at såfremt indbetaling af finansieringsbidrag ikke sker rettidigt, skal arbejdsgiveren betale renter af finansieringsbidraget med 1½ pct. for hver påbegyndt måned fra forfaldsdagen.
 Det foreslås at affatte § 45, stk. 11, således, at såfremt indbetaling af finansieringsbidrag ikke sker rettidigt, skal arbejdsgiveren fra forfaldsdatoen betale renter af finansieringsbidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.
 Forslaget indebærer, at det er den til enhver tid gældende rentesats fastsat i medfør af renteloven, der vil finde anvendelse, såfremt indbetaling af finansieringsbidrag efter lovens § 45 ikke sker rettidigt.
Forslaget har baggrund i et ønske om at sikre koordination og ensretning af alle ordningerne i Samlet Betaling.
Rentesatsen i § 5 i lov om renter og andre forhold ved forsinket betaling er på indeværende tidspunkt fastsat til 8 pct. plus referencerenten fra forfaldsdatoen.
 Det foreslåede indebærer en sænkning af morarenten.
 Der henvises i øvrigt til afsnit 2.5 i de almindelige bemærkninger.
Til nr. 2 Det fremgår af § 45, stk. 14, i barselsloven, at beskæftigelsesministeren efter forhandling med Arbejdsmarkedets Tillægspension fastsætter nærmere regler om beregningsperioder og indbetaling af finansieringsbidrag m.v., herunder om forfaldstid og frist for arbejdsgiverens indbetaling.
Det kan ved disse regler bestemmes, at Arbejdsmarkedets Tillægspension kan give henstand med indbetaling, opkræve et ekspeditionsgebyr ved påkrav på grund af manglende betaling samt eftergive finansieringsbidrag, renter og eventuelle ekspeditionsgebyrer.
Denne bemyndigelse er bl.a. udnyttet i bekendtgørelse nr. 1021 af 29. juni 2016 om fællesopkrævning af visse arbejdsgiverbidrag mv.
I bekendtgørelsens § 3, stk. 2, er det bestemt, at overskydende bidrag mv. på under 300 kr. modregnes i det følgende kvartals forventede krav på bidrag mv., medmindre arbejdsgiveren anmoder om at få beløbet tilbagebetalt.
Er der intet forventet krav på bidrag mv. i det følgende kvartal, tilbagebetales beløbet til arbejdsgiveren.
Med indførelsen af det praktikpladsafhængige AUB-bidrag i lov om Arbejdsgivernes Uddannelsesbidrag, jf. lov nr. 706 af 8. juni 2017, vil der være tilfælde, hvor en arbejdsgiver har krav på ikke-bagatelagtige udbetalinger efter lov om Arbejdsgivernes Uddannelsesbidrag og samtidig skal betale et ikke-bagatelagtigt, skyldigt beløb efter en af de øvrige ordninger, som Arbejdsmarkedets Tillægspension administrerer.
Sådanne tilfælde vil opstå fra medio 2019, når en arbejdsgiver har beløb til gode fra ordningen med det praktikpladsafhængige AUB-bidrag og samtidig skylder forfaldne bidrag efter de øvrige ordninger omfattet af bekendtgørelse om fællesopkrævning af visse arbejdsgiverbidrag mv.
 Barselsloven indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling). Samlet Betaling er den fællesopkrævning, som Arbejdsmarkedets Tillægspension anvender ved opkrævning af diverse arbejdsgiverbidrag, og som bl.a. har til formål at lette arbejdsgiverens administrative byrder ved at samle disse bidragsopkrævninger under ét.
 Det foreslås på den baggrund at formulere bemyndigelsen i § 45, stk. 14, 1. pkt., i lov om sygedagpenge, således at det fremgår af bemyndigelsen, at beskæftigelsesministeren efter forhandling med Arbejdsmarkedets Tillægspension tillige fastsætter regler om modregning.
Formålet med forslaget er således at indføre udtrykkelig hjemmel i § 45, stk. 14, 1. pkt., til at foretage modregning mellem de af Samlet Betaling omfattede ordninger.
Herved tydeliggøres det, at virksomhedernes indbetalinger bruges til at dække de samlede krav på tværs af ordningerne i fællesopkrævningen forholdsmæssigt med de indbetalte beløb.
Det forventes, at den præciserede bemyndigelse vil blive udnyttet til at tilpasse den eksisterende bekendtgørelse om fællesopkrævning af visse arbejdsgiverbidrag mv.
 Der henvises i øvrigt til afsnit 2.3 i de almindelige bemærkninger.
Til § 5 Til nr. 1 Det følger af § 80 a i lov om aktiv socialpolitik, at 2/3 af det ATP-bidrag, der efter §§ 79 og 80 i lov om aktiv socialpolitik skal indbetales for en modtager af ressourceforløbsydelse under jobafklaringsforløb, dækkes af private arbejdsgivere, der er registreret efter momsloven eller lov om afgift af lønsum m.v., via et finansieringsbidrag.
Finansieringsbidraget fastsættes en gang årligt af beskæftigelsesministeren efter indstilling fra Arbejdsmarkedets Tillægspension.
 Finansieringsbidraget skal indbetales til Arbejdsmarkedets Tillægspension, og det kan opkræves sammen med andre finansieringsbidrag, der af Arbejdsmarkedets Tillægspension opkræves fra arbejdsgiverne, jf. § 80 a, stk. 5 og 6, i lov om aktiv socialpolitik.
 Det følger af § 80 a, stk. 11, i lov om aktiv socialpolitik, at såfremt indbetaling af finansieringsbidrag ikke sker rettidigt, skal arbejdsgiveren betale renter af finansieringsbidraget med 1½ pct. for hver påbegyndt måned fra forfaldsdagen.
 Det foreslås, at § 80 a, stk. 11, affattes således, at såfremt indbetaling af finansieringsbidrag ikke sker rettidigt, skal arbejdsgiveren fra forfaldsdatoen betale renter af finansieringsbidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.
 Forslaget indebærer, at det er den til enhver tid gældende rentesats fastsat i medfør af renteloven, der vil finde anvendelse, såfremt indbetaling af finansieringsbidrag efter lovens § 80 a ikke sker rettidigt.
Forslaget har baggrund i et ønske om at sikre koordination og ensretning af alle ordningerne i Samlet Betaling.
Rentesatsen i § 5 i lov om renter og andre forhold ved forsinket betaling er på indeværende tidspunkt fastsat til 8 pct. plus referencerenten fra forfaldsdatoen.
 Det foreslåede indebærer en sænkning af morarenten.
 Der henvises i øvrigt til afsnit 2.5 i de almindelige bemærkninger.
Til nr. 2 Det følger af § 80 a, stk. 14, i lov om aktiv socialpolitik, at beskæftigelsesministeren efter forhandling med Arbejdsmarkedets Tillægspension fastsætter nærmere regler om beregningsperioder og indbetaling af finansieringsbidrag m.v., herunder om forfaldstid og frist for arbejdsgiverens indbetaling.
Det kan ved disse regler bestemmes, at Arbejdsmarkedets Tillægspension kan give henstand med indbetaling, opkræve et ekspeditionsgebyr ved påkrav på grund af manglende betaling og eftergive finansieringsbidrag, renter og eventuelle ekspeditionsgebyrer.
Denne bemyndigelse er bl.a. udnyttet i bekendtgørelse nr. 1021 af 29. juni 2016 om fællesopkrævning af visse arbejdsgiverbidrag mv.
I bekendtgørelsens § 3, stk. 2, er det bestemt, at overskydende bidrag mv. på under 300 kr. modregnes i det følgende kvartals forventede krav på bidrag mv., medmindre arbejdsgiveren anmoder om at få beløbet tilbagebetalt.
Er der intet forventet krav på bidrag mv. i det følgende kvartal, tilbagebetales beløbet til arbejdsgiveren.
Med indførelsen af det praktikpladsafhængige AUB-bidrag i lov om Arbejdsgivernes Uddannelsesbidrag, jf. lov nr. 706 af 8. juni 2017, vil der være tilfælde, hvor en arbejdsgiver har krav på ikke-bagatelagtige udbetalinger efter lov om Arbejdsgivernes Uddannelsesbidrag og samtidig skal betale et ikke-bagatelagtigt, skyldigt beløb efter en af de øvrige ordninger, som Arbejdsmarkedets Tillægspension administrerer.
Sådanne tilfælde vil opstå fra medio 2019, når en arbejdsgiver har beløb til gode fra ordningen med det praktikpladsafhængige AUB-bidrag og samtidig skylder forfaldne bidrag efter de øvrige ordninger omfattet af bekendtgørelse om fællesopkrævning af visse arbejdsgiverbidrag mv.
 Lov om aktiv socialpolitik indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling). Samlet Betaling er den fællesopkrævning, som Arbejdsmarkedets Tillægspension anvender ved opkrævning af diverse arbejdsgiverbidrag, og som bl.a. har til formål at lette arbejdsgiverens administrative byrder ved at samle disse bidragsopkrævninger under ét.
 Det foreslås på den baggrund at formulere bemyndigelsen i § 80 a, stk. 14, 1. pkt., i lov om aktiv socialpolitik, således at det fremgår af bemyndigelsen, at beskæftigelsesministeren efter forhandling med Arbejdsmarkedets Tillægspension tillige fastsætter regler om modregning.
Formålet med forslaget er således at indføre udtrykkelig hjemmel i § 80 a, stk. 14, 1. pkt., til at foretage modregning mellem de af Samlet Betaling omfattede ordninger.
Herved tydeliggøres det, at virksomhedernes indbetalinger bruges til at dække de samlede krav på tværs af ordningerne i fællesopkrævningen forholdsmæssigt med de indbetalte beløb.
Det forventes, at den præciserede bemyndigelse vil blive udnyttet til at tilpasse den eksisterende bekendtgørelse om fællesopkrævning af visse arbejdsgiverbidrag mv.
 Der henvises i øvrigt til afsnit 2.3 i de almindelige bemærkninger.
Til § 6 Til nr. 1 Det følger af § 85 c i lov om aktiv socialpolitik, at 1/3 af det ATP-bidrag, der efter 85 c, stk. 1, jf. stk. 3 og 4, i lov om arbejdsløshedsforsikring m.v. skal indbetales for en modtager af arbejdsløshedsdagpenge, dækkes af private arbejdsgivere, der er registreret efter momsloven eller lov om afgift af lønsum m.v., via et finansieringsbidrag.
Finansieringsbidraget fastsættes en gang årlig af beskæftigelsesministeren efter indstilling fra Arbejdsmarkedets Tillægspension.
 Finansieringsbidraget skal indbetales til Arbejdsmarkedets Tillægspension, og det kan opkræves sammen med andre finansieringsbidrag, der af Arbejdsmarkedets Tillægspension opkræves fra arbejdsgiverne, jf. § 85 c, stk. 14 og 15, i lov om arbejdsløshedsforsikring m.v.
 Det følger af § 85 c, stk. 20, i lov om arbejdsløshedsforsikring m.v., at såfremt indbetaling af finansieringsbidrag ikke sker rettidigt, skal arbejdsgiveren betale renter af finansieringsbidraget med 1½ pct. for hver påbegyndt måned fra forfaldsdagen.
 Det foreslås, at § 85 c, stk. 20, affattes således, at såfremt indbetaling af finansieringsbidrag ikke sker rettidigt, skal arbejdsgiveren fra forfaldsdagen betale renter af finansieringsbidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.
 Forslaget indebærer, at det er den til enhver tid gældende rentesats fastsat i medfør af renteloven, der vil finde anvendelse, såfremt indbetaling af finansieringsbidrag efter lovens § 85 c ikke sker rettidigt.
Forslaget har baggrund i et ønske om at sikre koordination og ensretning af alle ordningerne i Samlet Betaling.
Rentesatsen i § 5 i lov om renter og andre forhold ved forsinket betaling er på indeværende tidspunkt fastsat til 8 pct. plus referencerenten fra forfaldsdatoen.
 Det foreslåede indebærer en sænkning af morarenten.
 Der henvises i øvrigt til afsnit 2.5 i de almindelige bemærkninger.
Til nr. 2 Det følger af § 85 c, stk. 23, i lov om arbejdsløshedsforsikring m.v., at beskæftigelsesministeren efter forhandling med Arbejdsmarkedets Tillægspension fastsætter nærmere regler om beregningsperioder og indbetaling af finansieringsbidrag m.v., herunder om forfaldstid og frist for arbejdsgiverens indbetaling.
Det kan ved disse regler bestemmes, at Arbejdsmarkedets Tillægspension kan give henstand med indbetaling, opkræve et ekspeditionsgebyr ved påkrav på grund af manglende betaling samt eftergive finansieringsbidrag, renter og eventuelle ekspeditionsgebyrer.
Denne bemyndigelse er bl.a. udnyttet i bekendtgørelse nr. 1021 af 29. juni 2016 om fællesopkrævning af visse arbejdsgiverbidrag mv.
I bekendtgørelsens § 3, stk. 2, er det bestemt, at overskydende bidrag mv. på under 300 kr. modregnes i det følgende kvartals forventede krav på bidrag mv., medmindre arbejdsgiveren anmoder om at få beløbet tilbagebetalt.
Er der intet forventet krav på bidrag mv. i det følgende kvartal, tilbagebetales beløbet til arbejdsgiveren.
Med indførelsen af det praktikpladsafhængige AUB-bidrag i lov om Arbejdsgivernes Uddannelsesbidrag, jf. lov nr. 706 af 8. juni 2017, vil der være tilfælde, hvor en arbejdsgiver har krav på ikke-bagatelagtige udbetalinger efter lov om Arbejdsgivernes Uddannelsesbidrag og samtidig skal betale et ikke-bagatelagtigt, skyldigt beløb efter en af de øvrige ordninger, som Arbejdsmarkedets Tillægspension administrerer.
Sådanne tilfælde vil opstå fra medio 2019, når en arbejdsgiver har beløb til gode fra ordningen med det praktikpladsafhængige AUB-bidrag og samtidig skylder forfaldne bidrag efter de øvrige ordninger omfattet af bekendtgørelse om fællesopkrævning af visse arbejdsgiverbidrag mv.
 Lov om arbejdsløshedsforsikring m.v. indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling). Samlet Betaling er den fællesopkrævning, som Arbejdsmarkedets Tillægspension anvender ved opkrævning af diverse arbejdsgiverbidrag, og som bl.a. har til formål at lette arbejdsgiverens administrative byrder ved at samle disse bidragsopkrævninger under ét.
 Det foreslås på den baggrund at formulere bemyndigelsen i § 85 c, stk. 23, 1. pkt., i lov om arbejdsløshedsforsikring m.v., således at det fremgår af bemyndigelsen, at beskæftigelsesministeren efter forhandling med Arbejdsmarkedets Tillægspension tillige fastsætter regler om modregning.
Formålet med forslaget er således at indføre udtrykkelig hjemmel i § 85 c, stk. 23, 1. pkt., til at foretage modregning mellem de af Samlet Betaling omfattede ordninger.
Herved tydeliggøres det, at virksomhedernes indbetalinger bruges til at dække de samlede krav på tværs af ordningerne i fællesopkrævningen forholdsmæssigt med de indbetalte beløb.
Det forventes, at den præciserede bemyndigelse vil blive udnyttet til at tilpasse den eksisterende bekendtgørelse om fællesopkrævning af visse arbejdsgiverbidrag mv.
 Der henvises i øvrigt til afsnit 2.3 i de almindelige bemærkninger.
Til § 7 Til nr. 1 Det følger af § 11, stk. 2, i lov om Arbejdsmarkedets Fond for Udstationerede, at såfremt indbetaling af ordinært bidrag ikke sker rettidigt, skal arbejdsgiveren betale renter af bidraget med 1½ pct. for hver påbegyndt måned fra forfaldsdatoen.
Sker indbetaling af øvrige restancer til fonden ikke rettidigt, betales renter af restancerne i medfør af renteloven.
 Det foreslås at affatte § 11, stk. 2, 1. pkt., således, at såfremt indbetaling af ordinært bidrag ikke sker rettidigt, skal arbejdsgiveren fra forfaldsdatoen betale renter af bidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.
 Forslaget indebærer, at det er den til enhver tid gældende rentesats fastsat i medfør af renteloven, der vil finde anvendelse, såfremt indbetaling af finansieringsbidrag efter lovens § 3, stk. 1, ikke sker rettidigt.
Forslaget har baggrund i et ønske om at sikre koordination og ensretning af alle ordningerne i Samlet Betaling.
Rentesatsen i § 5 i lov om renter og andre forhold ved forsinket betaling er på indeværende tidspunkt fastsat til 8 pct. plus referencerenten fra forfaldsdatoen.
 Det foreslåede indebærer en sænkning af morarenten.
 Der henvises i øvrigt til afsnit 2.5 i de almindelige bemærkninger.
Til nr. 2 Det følger af § 11, stk. 2, i lov om Arbejdsmarkedets Fond for Udstationerede, at såfremt indbetaling af ordinært bidrag ikke sker rettidigt, skal arbejdsgiveren betale renter af bidraget med 1½ pct. for hver påbegyndt måned fra forfaldsdatoen.
Sker indbetaling af øvrige restancer til fonden ikke rettidigt, betales renter af restancerne i medfør af renteloven.
 Det foreslås at ændre § 11, stk. 2, 2. pkt., således, at såfremt indbetaling af øvrige restancer til fonden ikke sker rettidigt, betales renter af restancerne i medfør af lov om renter og andre forhold ved forsinket betaling.
 Det foreslåede svarer til gældende praksis og indebærer alene en præcisering af bestemmelsen således, at der specifikt henvises til den korrekte lovtitel.
 Forslaget har baggrund i et ønske om at sikre koordination og ensretning af alle ordningerne i Samlet Betaling.
 Den foreslåede ændring er redaktionel, og der er ikke tilsigtet ændringer i retstilstanden.
 Der henvises i øvrigt til afsnit 2.5 i de almindelige bemærkninger.
Til § 8 Til nr. 1 Det følger af § 55, stk. 1, i lov om arbejdsskadesikring, at sikringspligtige arbejdsgivere, jf. lovens § 48, stk. 1, og frivilligt sikrede efter § 48, stk. 2, skal betale bidrag til Arbejdsmarkedets Erhvervssikring, jf. § 3 i lov om Arbejdsmarkedets Erhvervssikring.
 Det følger af § 55, stk. 3, 4. pkt., i lov om arbejdsskadesikring, at der ved forsinket betaling pålægges renter og rykkergebyr efter lov om renter ved forsinket betaling m.v.
 Det foreslås, at § 55, stk. 3, 4. pkt., affattes således, at såfremt indbetaling af bidrag ikke sker rettidigt, skal arbejdsgiveren fra forfaldsdatoen betale renter af bidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.
 Det foreslåede svarer til gældende praksis og indebærer alene en præcisering af bestemmelsen således, at der specifikt henvises til den korrekte lovtitel og den relevante § 5 i den gældende rentelov.
Forslaget har baggrund i et ønske om at sikre koordination og ensretning af alle ordningerne i Samlet Betaling.
Rentesatsen i § 5 i lov om renter og andre forhold ved forsinket betaling er på indeværende tidspunkt fastsat til 8 pct. plus referencerenten fra forfaldsdatoen.
 Den foreslåede ændring er redaktionel, og der er ikke tilsigtet ændringer i retstilstanden.
 Der henvises i øvrigt til afsnit 2.5 i de almindelige bemærkninger.
Til § 9 Til nr. 1 Det følger af § 10, stk. 4, i barselsudligningsloven, at såfremt indbetaling af bidrag efter loven ikke sker rettidigt, skal arbejdsgiveren betale renter med 1½ pct. for hver påbegyndt måned fra kvartalets udløb.
Det foreslås, at § 10, stk. 4, affattes således, at såfremt indbetaling af bidrag ikke sker rettidigt, skal arbejdsgiveren fra forfaldsdatoen betale renter af bidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling Forslaget indebærer, at det er den til enhver tid gældende rentesats fastsat i medfør af renteloven, der vil finde anvendelse, såfremt indbetaling af finansieringsbidrag efter lovens § 4 ikke sker rettidigt.
Forslaget har baggrund i et ønske om at sikre koordination og ensretning af alle ordningerne i Samlet Betaling.
Rentesatsen i § 5 i lov om renter og andre forhold ved forsinket betaling er på indeværende tidspunkt fastsat til 8 pct. plus referencerenten fra forfaldsdatoen.
 Det foreslåede indebærer en sænkning af morarenten.
 Der henvises i øvrigt til afsnit 2.5 i de almindelige bemærkninger.
Til § 10 Til nr. 1 Det følger af § 9, stk. 1, i lov om Lønmodtagernes Garantifond, at private arbejdsgivere skal betale bidrag til dækning af Lønmodtagernes Garantifonds udgifter.
Reguleringen af betalingen af dette bidrag fremgår af § 9, stk. 2-12, og af de nærmere regler, som beskæftigelsesministeren i medfør af stk. 12 kan fastsætte efter forhandling med Lønmodtagernes Garantifond og Arbejdsmarkedets Tillægspension.
 Det følger af § 9, stk. 9, i lov om Lønmodtagernes Garantifond, at såfremt indbetaling af finansieringsbidrag ikke sker rettidigt, skal arbejdsgiveren betale renter af finansieringsbidraget med 1½ pct. for hver påbegyndt måned fra forfaldsdagen.
 Det foreslås at affatte § 9, stk. 9, således, at såfremt indbetaling af finansieringsbidrag ikke sker rettidigt, skal arbejdsgiveren fra forfaldsdatoen betale renter af finansieringsbidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.
 Forslaget indebærer, at det er den til enhver tid gældende rentesats fastsat i medfør af renteloven, der vil finde anvendelse, såfremt indbetaling af finansieringsbidrag efter lovens § 9, stk. 1, ikke sker rettidigt.
Forslaget har baggrund i et ønske om at sikre koordination og ensretning af alle ordningerne i Samlet Betaling.
Rentesatsen i § 5 i lov om renter og andre forhold ved forsinket betaling er på indeværende tidspunkt fastsat til 8 pct. plus referencerenten fra forfaldsdatoen.
 Det foreslåede indebærer en sænkning af morarenten.
 Der henvises i øvrigt til afsnit 2.5 i de almindelige bemærkninger.
Til nr. 2 Det følger af § 9, stk. 12, i lov om Lønmodtagernes Garantifond, at beskæftigelsesministeren efter forhandling med Lønmodtagernes Garantifond og Arbejdsmarkedets Tillægspension fastsætter nærmere regler om beregningsperioder og indbetaling af finansieringsbidrag m.v., herunder om forfaldstid og frist for arbejdsgiverens indbetaling.
Det kan ved disse regler bestemmes, at Arbejdsmarkedets Tillægspension kan give henstand med indbetaling, opkræve et ekspeditionsgebyr ved påkrav på grund af manglende betaling samt eftergive finansieringsbidrag, renter og eventuelle ekspeditionsgebyrer.
Denne bemyndigelse er bl.a. udnyttet i bekendtgørelse nr. 1021 af 29. juni 2016 om fællesopkrævning af visse arbejdsgiverbidrag mv.
I bekendtgørelsens § 3, stk. 2, er det bestemt, at overskydende bidrag mv. på under 300 kr. modregnes i det følgende kvartals forventede krav på bidrag mv., medmindre arbejdsgiveren anmoder om at få beløbet tilbagebetalt.
Er der intet forventet krav på bidrag mv. i det følgende kvartal, tilbagebetales beløbet til arbejdsgiveren.
Med indførelsen af det praktikpladsafhængige AUB-bidrag i lov om Arbejdsgivernes Uddannelsesbidrag, jf. lov nr. 706 af 8. juni 2017, vil der være tilfælde, hvor en arbejdsgiver har krav på ikke-bagatelagtige udbetalinger efter lov om Arbejdsgivernes Uddannelsesbidrag og samtidig skal betale et ikke-bagatelagtigt, skyldigt beløb efter en af de øvrige ordninger, som Arbejdsmarkedets Tillægspension administrerer.
Sådanne tilfælde vil opstå fra medio 2019, når en arbejdsgiver har beløb til gode fra ordningen med det praktikpladsafhængige AUB-bidrag og samtidig skylder forfaldne bidrag efter de øvrige ordninger omfattet af bekendtgørelse om fællesopkrævning af visse arbejdsgiverbidrag mv.
 Lov om Lønmodtagernes Garantifond indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling). Samlet Betaling er den fællesopkrævning, som Arbejdsmarkedets Tillægspension anvender ved opkrævning af diverse arbejdsgiverbidrag, og som bl.a. har til formål at lette arbejdsgiverens administrative byrder ved at samle disse bidragsopkrævninger under ét.
 Det foreslås på den baggrund at formulere bemyndigelsen i § 9, stk. 12, 1. pkt., i lov om Lønmodtagernes Garantifond, således at det fremgår af bemyndigelsen, at beskæftigelsesministeren efter forhandling med Lønmodtagernes Garantifond og Arbejdsmarkedets Tillægspension tillige fastsætter regler om modregning.
Formålet med forslaget er således at indføre udtrykkelig hjemmel i § 9, stk. 12, 1. pkt., til at foretage modregning mellem de af Samlet Betaling omfattede ordninger.
Herved tydeliggøres det, at virksomhedernes indbetalinger bruges til at dække de samlede krav på tværs af ordningerne i fællesopkrævningen forholdsmæssigt med de indbetalte beløb.
Det forventes, at den præciserede bemyndigelse vil blive udnyttet til at tilpasse den eksisterende bekendtgørelse om fællesopkrævning af visse arbejdsgiverbidrag mv.
 Der henvises i øvrigt til afsnit 2.3 i de almindelige bemærkninger.
Til § 11 Til nr. 1 Det følger af § 66 i lov om sygedagpenge, at 2/3 af det ATP-bidrag, der efter § 65 i lov om sygedagpenge skal indbetales af kommunen for en modtager af sygedagpenge, dækkes af private arbejdsgivere, der er registreret efter momsloven eller lov om afgift af lønsum m.v., via et finansieringsbidrag.
Finansieringsbidraget fastsættes en gang årlig af beskæftigelsesministeren efter indstilling fra Arbejdsmarkedets Tillægspension.
 Finansieringsbidraget skal indbetales til Arbejdsmarkedets Tillægspension, og kan opkræves sammen med andre finansieringsbidrag, der af Arbejdsmarkedets Tillægspension opkræves fra arbejdsgiverne, jf. § 66, stk. 5 og 6, i lov om sygedagpenge.
 Det følger af § 66, stk. 11, i lov om sygedagpenge, at såfremt indbetaling af finansieringsbidrag ikke sker rettidigt, skal arbejdsgiveren betale renter af finansieringsbidraget med 1½ pct. for hver påbegyndt måned fra forfaldsdagen.
 Det foreslås at affatte § 66, stk. 11, således, at såfremt indbetaling af finansieringsbidrag ikke sker rettidigt, skal arbejdsgiveren fra forfaldsdatoen betale renter af finansieringsbidraget med den rentesats, der til enhver tid er fastsat i medfør af § 5 i lov om renter og andre forhold ved forsinket betaling.
 Forslaget indebærer, at det er den til enhver tid gældende rentesats fastsat i medfør af renteloven, der vil finde anvendelse, såfremt indbetaling af finansieringsbidrag efter lovens § 66 ikke sker rettidigt.
Forslaget har baggrund i et ønske om at sikre koordination og ensretning af alle ordningerne i Samlet Betaling.
Rentesatsen i § 5 i lov om renter og andre forhold ved forsinket betaling er på indeværende tidspunkt fastsat til 8 pct. plus referencerenten fra forfaldsdatoen.
 Det foreslåede indebærer en sænkning af morarenten.
 Der henvises i øvrigt til afsnit 2.5 i de almindelige bemærkninger.
Til nr. 2 Det fremgår af § 66, stk. 14, i lov om sygedagpenge, at beskæftigelsesministeren efter forhandling med Arbejdsmarkedets Tillægspension fastsætter nærmere regler om beregningsperioder og indbetaling af finansieringsbidrag m.v., herunder om forfaldstid og frist for arbejdsgiverens indbetaling.
Det kan ved disse regler bestemmes, at Arbejdsmarkedets Tillægspension kan give henstand med indbetaling, opkræve et ekspeditionsgebyr ved påkrav på grund af manglende betaling samt eftergive finansieringsbidrag, renter og eventuelle ekspeditionsgebyrer.
Denne bemyndigelse er bl.a. udnyttet i bekendtgørelse nr. 1021 af 29. juni 2016 om fællesopkrævning af visse arbejdsgiverbidrag mv.
I bekendtgørelsens § 3, stk. 2, er det bestemt, at overskydende bidrag mv. på under 300 kr. modregnes i det følgende kvartals forventede krav på bidrag mv., medmindre arbejdsgiveren anmoder om at få beløbet tilbagebetalt.
Er der intet forventet krav på bidrag mv. i det følgende kvartal, tilbagebetales beløbet til arbejdsgiveren.
Med indførelsen af det praktikpladsafhængige AUB-bidrag i lov om Arbejdsgivernes Uddannelsesbidrag, jf. lov nr. 706 af 8. juni 2017, vil der være tilfælde, hvor en arbejdsgiver har krav på ikke-bagatelagtige udbetalinger efter lov om Arbejdsgivernes Uddannelsesbidrag og samtidig skal betale et ikke-bagatelagtigt, skyldigt beløb efter en af de øvrige ordninger, som Arbejdsmarkedets Tillægspension administrerer.
Sådanne tilfælde vil opstå fra medio 2019, når en arbejdsgiver har beløb til gode fra ordningen med det praktikpladsafhængige AUB-bidrag og samtidig skylder forfaldne bidrag efter de øvrige ordninger omfattet af bekendtgørelse om fællesopkrævning af visse arbejdsgiverbidrag mv.
 Lov om sygedagpenge indeholder ikke særskilt bestemmelse om modregning mellem ind- og udbetalinger i ordningerne omfattet af en fællesopkrævning (dvs. via Samlet Betaling). Samlet Betaling er den fællesopkrævning, som Arbejdsmarkedets Tillægspension anvender ved opkrævning af diverse arbejdsgiverbidrag, og som bl.a. har til formål at lette arbejdsgiverens administrative byrder ved at samle disse bidragsopkrævninger under ét.
 Det foreslås på den baggrund at formulere bemyndigelsen i § 66, stk. 14, 1. pkt., i lov om sygedagpenge, således at det fremgår af bemyndigelsen, at beskæftigelsesministeren efter forhandling med Arbejdsmarkedets Tillægspension tillige fastsætter regler om modregning.
Formålet med forslaget er således at indføre udtrykkelig hjemmel i § 66, stk. 14, 1. pkt., til at foretage modregning mellem de af Samlet Betaling omfattede ordninger.
Herved tydeliggøres det, at virksomhedernes indbetalinger bruges til at dække de samlede krav på tværs af ordningerne i fællesopkrævningen forholdsmæssigt med de indbetalte beløb.
Det forventes, at den præciserede bemyndigelse vil blive udnyttet til at tilpasse den eksisterende bekendtgørelse om fællesopkrævning af visse arbejdsgiverbidrag mv.
 Der henvises i øvrigt til afsnit 2.3 i de almindelige bemærkninger.
Til § 12 Det foreslås i stk. 1, at loven træder i kraft den 1. januar 2018.
 Den foreslåede ikrafttrædelse den 1. januar 2018 vil i relation til lovforslagets §§ 1 og 3 indebære, at arbejdsgiveren vil kende den vægtning af erhvervsuddannelser, som efter forslaget vil ligge til grund ved beregning af flere elementer i det praktikpladsafhængige AUB-bidrag, som træder i kraft den 1. januar 2018, jf. § 7, stk. 4, i lov nr. 706 af 8. juni 2017.
 For så vidt angår lovforslagets § 1, nr. 4, § 2, nr. 2, § 4, nr. 2, § 5, nr. 2, § 6, nr. 2, § 10, nr. 2, og § 11, nr. 2, om bemyndigelse til at fastsætte regler om modregningsadgang, vil ikrafttrædelsestidspunktet indebære, at bestemmelsen vil kunne finde anvendelse i relation til modregning i ydelser, der udbetales den 1. januar 2018 eller senere.
 Det foreslåede ikrafttrædelsestidspunkt indebærer i relation til lovforslagets § 2, §§ 4-7 og §§ 9-11 om ændring af rentesatsen i barselsloven, lov om godtgørelse og tilskud til befordring ved deltagelse i erhvervsrettet voksen- og efteruddannelse, lov om aktiv socialpolitik, lov om arbejdsløshedsforsikring m.v., lov om Arbejdsmarkedets Fond for Udstationerede, lov om barselsudligning på det private arbejdsmarked (barselsudligningsloven), lov om Lønmodtagernes Garantifond og lov om sygedagpenge, at den foreslåede sænkning af morarenten vil få virkning for renter, der påløber fra og med den 1. januar 2018.
 For så vidt angår lovforslagets § 8 er der tale om en redaktionel ændring.
I stk. 2, foreslås det, at loven ikke skal finde anvendelse på klager indgivet før lovens ikrafttræden til det ankenævn, der er nedsat i henhold til § 28 i lov om Arbejdsmarkedets Tillægspension.
Dette indebærer, at den foreslåede remonstrationsordning først vil finde anvendelse for klager indgivet den 1. januar 2018 eller senere.
Det foreslås i den forbindelse, at de hidtil gældende regler vil finde anvendelse for klager indgivet før lovens ikrafttræden, dvs. fx klager over manglende eller mangelfuld udbetaling af lønrefusion, befordringstilskud og mobilitetsfremmende ydelser efter §§ 4 og 6 samt kapitel 4 i lov om Arbejdsgivernes Uddannelsesbidrag.
Sådanne indgivne klager vil skulle færdigbehandles af ATPs ankenævn efter de regler, der gælder før lovens ikrafttræden, jf. afsnit 2.4. Mangler der fx oplysninger til brug for sagens oplysning, indhentes disse af ankenævnet hos Arbejdsgivernes Uddannelsesbidrag til brug for sagens afgørelse.
Sagen vil også kunne hjemvises.  Den foreslåede overgangsordning har baggrund i ordenshensyn.
Til § 13 Bestemmelsen angår lovens territoriale gyldighed.
 Bestemmelsen fastslår, at loven ikke gælder for Færøerne og Grønland, men lovens § 10 (lov om Lønmodtagernes Garantifond) kan ved kongelig anordning helt eller delvis sættes i kraft for Grønland med de ændringer, som de grønlandske forhold tilsiger.
 Det bemærkes i den forbindelse, at hverken lov om Arbejdsgivernes Uddannelsesbidrag eller lov om godtgørelse og tilskud til befordring ved deltagelse i erhvervsrettet voksen- og efteruddannelse gælder for Færøerne og Grønland, jf. § 42 i lov om Arbejdsgivernes Uddannelsesbidrag og § 28 i lov om godtgørelse og tilskud til befordring ved deltagelse i erhvervsrettet voksen- og efteruddannelse.
 Heller ikke lovene under Beskæftigelsesministeriets ressort, som foreslås ændret ved dette lovforslags §§ 4-9 og 11, dvs. barselsloven, lov om aktiv socialpolitik, lov om arbejdsløshedsforsikring m.v., lov om Arbejdsmarkedets Fond for Udstationerede, lov om arbejdsskadesikring, lov om barselsudligning på det private arbejdsmarked (barselsudligningsloven) og lov om sygedagpenge, gælder for Færøerne og Grønland i dag, jf. barselslovens § 60, § 118 i lov om aktiv socialpolitik, § 105 i lov om arbejdsløshedsforsikring m.v., § 15 i lov om Arbejdsmarkedets Fond for Udstationerede, § 90 i lov om arbejdsskadesikring, § 13, stk. 2, i lov om barselsudligning på det private arbejdsmarked (barselsudligningsloven) og § 83 i lov om sygedagpenge.
