Fremsat den 26. februar 2002 af  

 justitsministeren (Lene Espersen) Forslag til Lov om ændring af straffeloven,  

 retsplejeloven og færdselsloven (Skærpelse af straffen for voldtægt, vold,  

 uagtsomt manddrab, uagtsom betydelig legemsbeskadigelse, forsætlig  

 fareforvoldelse, biltyveri, grov forstyrrelse af ro og orden,  

 menneskesmugling og menneskehandel mv.) § 1 I straffeloven, jf. lovbekendtgørelse nr. 808 af 14. september  

 2001, foretages følgende ændringer:
 1. § 125 a affattes således:
»§ 125 a.
Den, som for vindings skyld og under  

 i øvrigt skærpende omstændigheder gør sig skyldig i  

 menneskesmugling efter udlændingelovens § 59, stk. 5,  

 straffes med fængsel indtil 8 år.
Som skærpende  

 omstændigheder anses navnlig tilfælde, hvor andres liv  

 udsættes for fare, eller hvor der er tale om overtrædelser af  

 mere systematisk eller organiseret karakter.« 2. I § 134 a ændres »6 måneder« til: »1  

 år og 6 måneder«.
 3. I § 216, stk. 1, ændres »6 år« til:  

 »8 år«.
 4. I § 216, stk. 2, ændres »10 år«  

 til: »12 år«.
 5. I § 241 ændres »4 år« til: »8  

 år«.
 6. I § 244 ændres »1 år og 6 måneder«  

 til: »3 år«.
 7. I § 245, stk. 1 og 2, ændres »4  

 år« til: »6 år«.
 8. I § 246 ændres »8 år« til: »10  

 år«.
 9. I § 249 ændres »4 år« til: »8  

 år«.
 10. I § 252, stk. 1, ændres »4 år«  

 til: »8 år«.
 11. Efter § 262 indsættes:
»§ 262 a.
For menneskehandel straffes med  

 fængsel indtil 8 år den, der rekrutterer, transporterer,  

 overfører, huser eller efterfølgende modtager en person, hvor  

 der anvendes eller har været anvendt 1)	ulovlig tvang efter § 260, 2)	frihedsberøvelse efter § 261, 3)	trusler efter § 266, 4)	retsstridig fremkaldelse, bestyrkelse eller udnyttelse af en  

 vildfarelse, eller 5)	anden utilbørlig fremgangsmåde, med henblik på udnyttelse af den  

 pågældende ved kønslig usædelighed, tvangsarbejde,  

 slaveri eller slaverilignende forhold eller fjernelse af organer.
Stk. 2. På samme måde straffes den, der med  

 henblik på udnyttelse af den pågældende ved kønslig  

 usædelighed, tvangsarbejde, slaveri eller slaverilignende forhold eller  

 fjernelse af organer 1)	rekrutterer, transporterer, overfører, huser eller  

 efterfølgende modtager en person under 18 år, eller 2)	yder betaling eller anden fordel for at opnå samtykke til  

 udnyttelsen fra en person, som har myndighed over den forurettede, og den,  

 der modtager sådan betaling eller anden fordel.« 12. I § 293, stk. 1, 1. pkt., indsættes  

 efter »straffes med bøde eller fængsel indtil 1 år«: »,  

 medmindre forholdet er omfattet af § 293 a«.
 13. Efter § 293 indsættes:
»§ 293 a.
For brugstyveri af  

 motorkøretøj straffes med bøde eller fængsel  

 indtil 1 år og 6 måneder den, der uberettiget bruger et  

 motorkøretøj, der tilhører en anden.
Under  

 skærpende omstændigheder, herunder navnlig i  

 gentagelsestilfælde, kan straffen stige til fængsel i 4  

 år.« § 2 I retsplejeloven, jf. lovbekendtgørelse nr. 809 af 14. september  

 2001, foretages følgende ændringer:
 1. I § 762, stk. 2, nr. 2, indsættes efter  

 »§ 123,«: »§ 134 a,«.
 2. I § 781, stk. 1, nr. 3, udgår: »245, 252,  

 stk. 1,«.
 3. I § 791 a, stk. 3, nr. 3, udgår: »245, 252,  

 stk. 1«.
§ 3 I færdselsloven, jf. lovbekendtgørelse nr. 712 af 2. august  

 2001, foretages følgende ændring:
 1. I § 117, stk. 4, indsættes efter  

 »straffelovens § 293, stk. 1,«: »og § 293 a«.
§ 4 Loven træder i kraft dagen efter bekendtgørelse i  

 Lovtidende.
§ 5 Loven gælder ikke for Grønland eller Færøerne.  

 Lovens § 1 kan dog ved kongelig anordning sættes i kraft for  

 Færøerne med de afvigelser, som de særlige  

 færøske forhold tilsiger.
Bemærkninger til lovforslaget Almindelige bemærkninger Indholdsfortegnelse 1.
Indledning 4 1.1.
Lovforslagets formål 4 1.2.
Hovedtræk af forslagene 5 2.
Skærpelse af straffen for personfarlig  

 kriminalitet 5 2.1.
Skærpelse af straffen for voldtægt 5 2.1.1.
Gældende ret 5 2.1.2.
Retspraksis 6 2.1.3.
Justitsministeriets overvejelser 7 2.2.
Skærpelse af straffen for vold 8 2.2.1.
Gældende ret 8 2.2.2.
Retspraksis 9 2.2.3.
Justitsministeriets overvejelser 10 2.3.
Skærpelse af straffen for uagtsomt manddrab, uagtsom  

 betydelig legemsbeskadigelse og forsætlig fareforvoldelse 11 2.3.1.
Gældende ret 11 2.3.2.
Retspraksis 13 2.3.3.
Justitsministeriets overvejelser 13 3.
Biltyveri 14 3.1.
Gældende ret 14 3.2.
Retspraksis 15 3.3.
Justitsministeriets overvejelser 15 4.
Skærpelse af straffen for grov forstyrrelse af ro og  

 orden på offentligt sted 16 4.1.
Gældende ret 16 4.2.
Baggrunden for forslaget 17 4.3.
Justitsministeriets overvejelser 17 5.
Udvidet adgang til  

 retshåndhævelsesarrest 17 5.1.
Gældende ret 17 5.2.
Justitsministeriets overvejelser 17 6.
Skærpelse af straffen for  

 menneskesmugling 18 6.1.
Gældende ret 18 6.1.1.
Menneskesmugling 18 6.1.2.
Dansk straffemyndighed 18 6.1.3.
Udlevering 19 6.2.
EU-rammeafgørelse om menneskesmugling 19 6.3.
Justitsministeriets overvejelser 20 7.
Menneskehandel 22 7.1.
Gældende ret 22 7.2.
Protokol til FN s konvention om bekæmpelse af  

 grænseoverskridende kriminalitet vedrørende bekæmpelse af  

 handel med mennesker, herunder særligt kvinder og  

 børn 23 7.3.
EU-rammeafgørelse om menneskehandel 25 7.4.
Tillægsprotokol til FN s konvention om barnets  

 rettigheder om salg af børn, børneprostitution og  

 børnepornografi 26 7.5.
Justitsministeriets overvejelser 26 8.
 Lovforslagets økonomiske og administrative  

 konsekvenser mv.
28 9 Hørte myndigheder mv.
30 1. Indledning 1.1. Lovforslagets formål Formålet med lovforslaget er for det første  

 at skærpe straffen for voldtægt, vold, uagtsomt manddrab, uagtsom  

 betydelig legemsbeskadigelse og forsætlig fareforvoldelse.
Forbrydelser mod personer er langt alvorligere end  

 forbrydelser mod penge.
Overgreb mod et andet menneske er er en forbrydelse  

 mod det helt fundamentale i det danske samfund: Respekten for det enkelte  

 menneske.
Enhver form for personfarlig kriminalitet er derfor helt  

 uacceptabel.
Det nuværende strafniveau i sager om personfarlig  

 kriminalitet afspejler efter regeringens opfattelse ikke i  

 tilstrækkelig grad den krænkelse af ofret, der finder sted.
Det  

 er vigtigt, at straffeloven angiver, hvordan samfundet ser på  

 sådanne krænkelser, og samfundets klare afstandtagen fra disse  

 handlinger skal afspejles i straffelovens strafferammer.
Der er derfor efter  

 regeringens opfattelse behov for en skærpelse af straffen for  

 voldtægt, vold, uagtsomt manddrab, uagtsom betydelig legemsbeskadigelse  

 og forsætlig fareforvoldelse.
 Formålet med lovforslaget er endvidere at  

 skærpe straffen for biltyveri for at markere den alvor, hvormed  

 samfundet ser på denne form for kriminalitet.
I lyset af de voldsomme uroligheder, der fandt sted bl.a.  

 under EU-topmødet i Göteborg i juni 2001 og G8-topmødet i  

 Genova i juli samme år, foreslås det desuden at forhøje  

 strafferammen i straffelovens § 134 a om deltagelse i grov forstyrrelse  

 af den offentlige ro og orden.
I den forbindelse foreslås det  

 ligeledes, at der skal være adgang til også i  

 retshåndhævelsesøjemed at varetægtsfængsle  

 personer, der overtræder denne bestemmelse.
 Herudover tilsigter lovforslaget at gøre det muligt  

 for Danmark at medvirke til at vedtage en EU-rammeafgørelse om  

 styrkelse af de strafferetlige rammer med henblik på bekæmpelse  

 af hjælp til ulovlig indrejse og transit samt ulovligt ophold.  

 Formålet med rammeafgørelsen er at sikre, at der i alle EU-lande  

 er effektive strafferetlige regler om menneskesmugling.
Endvidere foreslås det at styrke det strafferetlige  

 værn mod handel med mennesker med henblik på seksuel og anden  

 udnyttelse.
Lovforslaget vil dermed gøre det muligt for Danmark at  

 deltage i vedtagelsen af en EU-rammeafgørelse om bekæmpelse af  

 handel med mennesker.
Med lovforslaget tydeliggøres det tillige, at  

 Danmark lever op til Palermo-konventionens protokol om menneskehandel, der  

 blev undertegnet den 12. december 2000.
Spørgsmålet om forhøjelse af  

 strafferammerne for personfarlig kriminalitet mv. har tidligere været  

 behandlet i Folketinget.
Der kan bl.a. henvises til lovforslag nr.
L 2,  

 folketingsåret 2001-2002, 1. samling (se Folketingstidende 2001-02, 1.  

 samling, forhandlingerne s. 263 og tillæg A s. 2 og 8) samt lovforslag  

 nr.
L 15, folketingsåret 2001-2002, 2. samling (se Folketingstidende  

 2001-02, 2. samling, forhandlingerne s. 162 og tillæg A s. 263 og  

 271) 1.2. Hovedtræk af forslagene Med lovforslaget forhøjes strafferammen for  

 voldtægt uden skærpende omstændigheder fra de  

 nuværende 6 år til 8 års fængsel.
Strafferammen for  

 voldtægt af særlig farlig karakter sættes op fra 10  

 år til 12 år fængsel.
Forslaget tilsigter en generel  

 forhøjelse af straffen for voldtægt i størrelsesordenen 1  

 år i forhold til det hidtidige niveau.
Det forhøjede strafniveau  

 skal efter forslaget anvendes både ved fuldbyrdede  

 overfaldsvoldtægter, kontaktvoldtægter og parvoldtægter  

 samt ved forsøg herpå.
Herudover bør nogle nærmere  

 bestemte forhold efter Justitsministeriets opfattelse tillægges  

 særlig vægt i skærpende retning.
Strafferammen for simpel vold efter straffelovens  

 § 244 forhøjes fra fængsel indtil 1 år og 6  

 måneder til fængsel indtil 3 år.
Endvidere indebærer  

 lovforslaget, at strafmaksimum i straffelovens § 245 om kvalificeret  

 vold forhøjes fra 4 til 6 års fængsel.
Den nuværende  

 strafferamme på fængsel indtil 8 år i straffelovens  

 § 246 om bl.a. vold med døden til følge sættes op  

 til fængsel indtil 10 år.
Forslaget tilsigter, at straffen i  

 voldssager gennemgående forhøjes med omkring en tredjedel i  

 forhold den straf, der i dag ville blive fastsat af domstolene.
Det  

 forhøjede strafniveau skal efter forslaget anvendes i de sager, der  

 falder ind under straffelovens to bestemmelser om den grove vold  

 (straffelovens § 245 og § 246). Det forhøjede strafniveau  

 på omkring en tredjedel skal desuden som overvejende hovedregel  

 slå igennem i de sager, der er omfattet af straffelovens § 244 om  

 simpel vold.
 Lovforslaget medfører endvidere, at strafferammerne  

 for uagtsomt manddrab, uagtsom betydelig legemsbeskadigelse og  

 forsætlig fareforvoldelse (straffelovens § 241, § 249 og  

 § 252) forhøjes fra fængsel indtil 4 år til  

 fængsel indtil 8 år. Ændringen tilsigter en skærpelse  

 af straffen for uagtsomt manddrab, uagtsom legemsbeskadigelse og  

 forsætlig fareforvoldelse, der sker i forbindelse med  

 spirituskørsel eller særlig hensynsløs kørsel.
Dernæst indebærer lovforslaget, at der  

 indsættes en særlig bestemmelse om brugstyveri af  

 motorkøretøjer i en ny § 293 a i straffeloven.
I den  

 forbindelse tilsigtes en skærpelse af straffen for brugstyveri af biler  

 mv., således at der allerede første gang en person foretager  

 brugstyveri af en bil som udgangspunkt fastsættes en kortere, ubetinget  

 fængselsstraf.
Endvidere foreslås det at forhøje  

 strafferammen i straffelovens § 134 a om deltagelse i slagsmål  

 eller i anden grov forstyrrelse af den offentlige ro og orden fra de  

 nuværende 6 måneder til 1 år og 6 måneders  

 fængsel.
I den forbindelse foreslås ligeledes en ændring af  

 retsplejeloven, således at der bliver adgang til også i  

 retshåndhævelsesøjemed at varetægtsfængsle  

 personer, der deltager i slagsmål eller anden grov forstyrrelse af ro  

 og orden på offentligt sted.
 Forslaget indebærer desuden, at strafmaksimum i  

 straffelovens § 125 a om menneskesmugling forhøjes fra 4 til 8  

 års fængsel.
 Herudover foreslås det at indsætte en  

 særlig bestemmelse om menneskehandel i en ny § 262 a i  

 straffeloven med en strafferamme på fængsel indtil 8 år.
Som anført ovenfor er det i en række  

 tilfælde i lovforslagets bemærkninger nærmere angivet,  

 hvilket forhøjet strafniveau der tilsigtes med forslaget.
Det skal  

 samtidig bemærkes, at fastsættelse af straffen fortsat vil bero  

 på domstolenes konkrete vurdering i det enkelte tilfælde af  

 samtlige sagens omstændigheder, og at de angivne strafniveauer vil  

 kunne fraviges i op- eller nedadgående retning, hvis der i den konkrete  

 sag foreligger skærpende eller formildende omstændigheder.
 Det er ikke hensigten, at de foreslåede  

 forhøjelser skal give sig udslag i en øget anvendelse af  

 betingede domme efter straffelovens § 56, kombinationsdomme efter  

 straffelovens § 58 eller betingede domme med vilkår om  

 samfundstjeneste.
Justitsministeriet er opmærksom på, at de  

 foreslåede forhøjelser af de nuværende strafferammer kan  

 rejse spørgsmål om ændring af andre bestemmelser i  

 straffeloven.
For at sikre en sammenhængende regulering har  

 Justitsministeriet derfor i december 2001 anmodet Straffelovrådet om,  

 at rådets igangværende gennemgang og vurdering af strafferammerne  

 i straffeloven foretages bl.a. i lyset af de strafskærpelser, der er  

 indeholdt i nærværende lovforslag, og de hensyn, der er angivet i  

 regeringsgrundlaget.
Justitsministeriet har anmodet Straffelovrådet om  

 at søge af afslutte arbejdet inden den 1. juli 2002.
Som led i en forstærket indsats mod bl.a.  

 voldskriminalitet skal der efter regeringens opfattelse i tilknytning til de  

 foreslåede forhøjelser af straffen for vold mv. også ske  

 en styrkelse af bl.a. det kriminalitetsforebyggende arbejde.
Regeringen  

 fremlægger som led i denne indsats om kort tid en handlingsplan mod  

 volds- og ungdomskriminalitet (»Stop volden«).
2. Skærpelse af straffen for personfarlig kriminalitet 2.1. Skærpelse af straffen for voldtægt 2.1.1. Gældende ret.
Efter straffelovens § 216, stk. 1, straffes den,  

 der tiltvinger sig samleje ved vold eller trussel om vold, for voldtægt  

 med fængsel indtil 6 år.
Med vold sidestilles hensættelse i  

 en tilstand, i hvilken den pågældende er ude af stand til at  

 modsætte sig handlingen.
Efter § 216, stk. 2, kan straffen  

 stige til fængsel i 10 år, hvis voldtægten har haft en  

 særlig farlig karakter, eller der i øvrigt foreligger  

 særligt skærpende omstændigheder.
Bestemmelsen fik sin nugældende formulering ved lov  

 nr. 256 af 27. maj 1981, jf. bilag 9 til lovforslaget.
Der henvises herom til  

 Folketingstidende 1980-81, tillæg A, sp. 3993-4006, tillæg B, sp.  

 851-860, 887-892 og 893-896, og Folketingets forhandlinger, sp. 6306-6308,  

 7414-7461, 10964-11007, 11468-11494 og 11756-11780.
 Ved lovændringen blev anvendelsesområdet for  

 straffelovens § 216 præciseret i forhold til bestemmelsen i  

 straffelovens § 217 om opnåelse af samleje ved anden ulovlig  

 tvang, således at straffelovens § 216 nu omfatter alle  

 tilfælde, hvor samleje er tiltvunget ved vold eller trussel om vold.  

 Der gennemførtes samtidig en ændring af strafferammen i  

 straffelovens § 216, således at strafferammen for voldtægt  

 som anført ovenfor blev opdelt i en normal strafferamme på  

 fængsel indtil 6 år og en skærpet straffebestemmelse med en  

 strafferamme på fængsel indtil 10 år for tilfælde,  

 hvor voldtægten har haft en særlig farlig karakter, eller der i  

 øvrigt foreligger særligt skærpende omstændigheder.  

 Desuden blev ordene »samleje med en kvinde« ændret til ordet »samleje«,  

 således at bestemmelsen også kan anvendes på forhold  

 begået over for mænd.
 Ændringerne i bestemmelsens strafferamme indebar  

 bl.a. en tilpasning til det gældende strafudmålingsniveau.
Lovændringen byggede på Straffelovrådets  

 betænkning nr. 914/1980 om voldtægt, brand og røveri.
Til  

 belysning af praksis havde Straffelovrådet gennemgået et  

 betydeligt antal voldtægtssager og heraf udledt, at det store flertal  

 af straffe efter straffelovens §§ 216-217 lå på et niveau af  

 maksimalt 2-3 års fængsel, jf. betænkningen s. 32-36.  

 Straffelovrådet fandt det på den baggrund ubetænkeligt at  

 ændre det generelle strafmaksimum for voldtægt, således at  

 der fastsattes en normalramme på fængsel i højst 6  

 år suppleret med en skærpet strafferamme på fængsel i  

 højst 10 år for særligt grove tilfælde af  

 voldtægt, jf. betænkningen s. 49.
Det var således ikke hensigten med  

 lovændringen at ændre på den dagældende  

 udmålingspraksis, jf.
Folketingstidende 1980-81, tillæg A, sp.  

 4003.
Straffelovrådet forudsatte, at  

 anvendelsesområdet for straffelovens § 216, stk. 2, skulle  

 være tilfælde, hvor voldtægten efter den hidtidige praksis  

 var bedømt som særlig grov og havde medført en straf, der  

 lå over et niveau af omkring 3-4 års fængsel, jf.  

 betænkningen s. 49-50. Det drejede sig især om sager, hvor der  

 var udøvet vold af særlig farlig karakter.
Den  

 omstændighed, at der var tale om flere forhold til samtidig  

 påkendelse, eller at gerningsmanden tidligere havde gjort sig skyldig i  

 en tilsvarende forbrydelse, ville ikke uden videre bringe forholdet ind under  

 den skærpede bestemmelse.
Det samme gjaldt andre almindelige  

 skærpelsesmomenter, f.eks. at der var tale om overfald på en  

 ubekendt eller voldtægt begået af flere gerningsmænd i  

 forening.
 I praksis har straffelovens § 216, stk. 2,  

 været anvendt i tilfælde, hvor gerningsmanden har truet med kniv  

 eller anvendt særligt farlige greb om halsen, eller hvor gerningsmanden  

 i øvrigt har anvendt særlig grov vold under voldtægten  

 eller forsøget herpå.
I betænkning nr. 1099/1987 om strafferammer og  

 prøveløsladelse overvejede Straffelovrådet i forbindelse  

 med en generel gennemgang af strafferammerne i straffeloven på ny  

 strafferammerne i straffelovens § 216, jf. betænkningen s. 172.  

 Straffelovrådet fandt imidlertid ikke grundlag for at foreslå en  

 nedsættelse af normalstraffen på 6 års fængsel.
Det  

 fandtes endvidere overvejende betænkeligt at foreslå en  

 nedsættelse af den skærpede ramme fra 10 til f.eks. 8 års  

 fængsel, idet en sådan nedsættelse formentlig ville  

 øge domstolenes tilbøjelighed til at foretrække  

 tidsubestemt forvaring efter straffelovens § 70 frem for tidsbestemt  

 fængsel i visse   ganske vist sjældne   tilfælde, hvor der  

 afsiges dom for flere voldtægtsforhold eller for voldtægt i  

 gentagelsestilfælde.
 Straffelovens § 216 suppleres af reglerne i  

 straffelovens § 224 og § 225, hvorefter bestemmelsen i § 216  

 finder tilsvarende anvendelse med hensyn til anden kønslig  

 omgængelse end samleje og med hensyn til kønslig  

 omgængelse med en person af samme køn.
2.1.2. Retspraksis For at belyse udviklingen i strafniveauet i  

 voldtægtssager bad Justitsministeriet den 9. juni 2000 Rigsadvokaten om  

 en redegørelse.
Den 15. januar 2001 afleverede Rigsadvokaten sin  

 redegørelse til Justitsministeriet.
Redegørelsen, der er  

 optaget som bilag 1 til lovforslaget, viser, at strafniveauet i  

 voldtægtssager generelt faldt i 1970 erne og frem til midten af 1980  

 erne.
Redegørelsen viser endvidere, at der ikke er grundlag for at  

 antage, at der skulle have været et yderligere fald i strafniveauet  

 gennem 1990 erne.
Rigsadvokatens redegørelse peger imidlertid på  

 nogle tilfælde, hvor der kan være grund til at se nærmere  

 på, om strafudmålingen ligger på et tilstrækkeligt  

 niveau.
Det drejer sig navnlig om sager vedrørende  

 overfaldsvoldtægt, herunder særligt forsøg på  

 overfaldsvoldtægt.
Endvidere drejer det sig om sager, hvor  

 voldtægten er begået af flere gerningsmænd i forening.
I Rigsadvokatens redegørelse er det antaget, at  

 strafniveauet for forsøg på overfaldsvoldtægt uden  

 skærpende omstændigheder er 6-9 måneders fængsel og  

 for fuldbyrdet overfaldsvoldtægt fængsel i 1 år og 6  

 måneder.
Ved overfaldsvoldtægt forstås voldtægt mod  

 en person, som gerningsmanden slet ikke kender eller kun har et yderst  

 perifert kendskab til, og hvor der ikke forud for voldtægten har  

 været samvær af nogen karakter.
En anden type voldtægtssager er  

 kontaktvoldtægt, hvor parterne umiddelbart forinden voldtægten  

 har været sammen på en måde, som kunne være optakten  

 til en seksuel kontakt.
Kontaktvoldtægt omfatter endvidere  

 voldtægter, hvor parterne kender hinanden i forvejen, f.eks. naboer og  

 kolleger, uanset om selve voldtægten har karakter af et overfald.  

 Strafniveauet for denne type sager skønnes i Rigsadvokatens  

 redegørelse for forsøg at svare nogenlunde til niveauet for  

 forsøg på overfaldsvoldtægt.
Straffen for fuldbyrdet  

 kontaktvoldtægt ligger i niveauet mellem 6 måneder og 1 år  

 og 6 måneder, men således at straffen er 6-10 måneder, hvis  

 der ikke er anvendt vold af betydning, eller hvis der ikke i øvrigt  

 foreligger skærpende omstændigheder.
Den tredje gruppe voldtægtssager, som er nævnt  

 i Rigsadvokatens redegørelse, er parvoldtægter.
Herved  

 forstås voldtægt mod en nuværende seksualpartner og  

 voldtægt mod en tidligere seksualpartner, såfremt forholdet er  

 ophørt inden for et kortere tidsrum forud for voldtægten.  

 Normalstraffen for fuldbyrdet parvoldtægt antages at ligge i niveauet  

 6-8 måneders fængsel.
 I tilknytning til Rigsadvokatens redegørelse blev  

 det mellem Rigsadvokaten og Justitsministeriet aftalt at  

 iværksætte en ordning, hvorefter Rigsadvokaten i 1 år  

 får forelagt alle fældende domme i voldtægtssager blandt  

 andet med henblik på at vurdere, om der er behov for at anke domme for  

 at få straffene skærpet.
Den 20. august 2001 afleverede Rigsadvokaten en  

 midtvejsredegørelse om strafniveauet i voldtægtssager.  

 Midtvejsredegørelsen, der er optaget som bilag 2 til lovforslaget,  

 bekræfter strafniveauet for de forskellige former for  

 voldtægtssager, således som dette er beskrevet i Rigsadvokatens  

 redegørelse af 15. januar 2001. Rigsadvokaten har i tilknytning hertil  

 vurderet, at der næppe er grundlag for at antage, at domstolene  

 på det gældende lovgrundlag vil foretage mere markante, generelle  

 forhøjelser af strafniveauet i de forskellige typer  

 voldtægtssager.
Som følge af de mange forskellige konkrete  

 omstændigheder i de enkelte sager ville en generel ændring af  

 strafniveauet i voldtægtssager i øvrigt ifølge  

 Rigsadvokatens vurdering forudsætte, at Højesteret fik forelagt  

 et noget større antal sager.
Rigsadvokaten peger på, at en  

 sådan proces   som altså næppe kan forventes at føre  

 til markante forhøjelser af strafniveauet   må antages at blive  

 langvarig.
2.1.3. Justitsministeriets overvejelser Voldtægt er en særlig form for alvorlig  

 personfarlig kriminalitet.
Ud over den anvendte vold eller trussel om vold  

 indebærer voldtægt også en grov og traumatiserende  

 krænkelse af ofrets   typisk kvindens   integritet og værdighed.  

 Det nuværende strafniveau afspejler efter Justitsministeriets  

 opfattelse ikke i tilstrækkelig grad krænkelsen af ofrets  

 integritet og seksuelle selvbestemmelsesret.
Der er derfor behov for en  

 generel skærpelse af straffen for voldtægt.
Med den foreslåede forhøjelse af  

 strafferammerne i straffelovens § 216 forudsættes det, at der i  

 retspraksis sker en generel forhøjelse af strafudmålingsniveauet  

 i voldtægtssager i størrelsesordenen 1 år i forhold til  

 det strafniveau, der er beskrevet i Rigsadvokatens redegørelse.
Det  

 gælder både fuldbyrdede voldtægter og forsøg  

 herpå.
Eksempelvis forudsættes det, at straffen for en fuldbyrdet  

 overfaldsvoldtægt i normaltilfældene forhøjes med 1  

 års fængsel til fængsel i 2 år og 6  

 måneder.
Normalstraffen for forsøg på  

 overfaldsvoldtægt uden skærpende omstændigheder antages i  

 Rigsadvokatens redegørelse fra januar 2001 at være fængsel  

 i 6-9 måneder.
Der er således en betydelig forskel mellem  

 straffen for forsøg på overfaldsvoldtægt og straffen for  

 fuldbyrdet overfaldsvoldtægt.
Med lovforslaget er det som nævnt  

 hensigten, at også straffen for forsøg på  

 overfaldsvoldtægt uden skærpende omstændigheder  

 forøges med 1 år i forhold til det strafniveau, der er beskrevet  

 i Rigsadvokatens redegørelse.
Udmålingen af straffen  

 forudsættes dog i højere grad at blive nuanceret efter  

 forholdets grovhed, således at straffen for de grovere tilfælde  

 af forsøg på overfaldsvoldtægt kommer til at ligge  

 tæt på niveauet for fuldbyrdede overfaldsvoldtægter.
Der  

 tænkes her særligt på den type sager, hvor der anvendes  

 ikke ubetydelig vold, og hvor forsøget kun mislykkes på grund af  

 ofrets modstand.
Efter Justitsministeriets opfattelse er der endvidere ikke  

 i den nuværende praksis tillagt det forhold, at en voldtægt er  

 begået af flere gerningsmænd i forening, tilstrækkelig  

 vægt i skærpende retning.
Gruppevoldtægter med anvendelse  

 af den betydelige overmagt, der ligger i, at der er flere gerningsmænd,  

 må normalt antages at indebære et særligt voldsomt og  

 traumatiserende overgreb på ofret.
Det forudsættes derfor, at det  

 forhold, at en voldtægt er begået af flere gerningsmænd i  

 forening, tillægges en særlig vægt i skærpende  

 retning.
I sager om voldtægt med flere gerningsmænd bør  

 der således ske en yderligere strafskærpelse i forhold til  

 strafniveauet i voldtægtssager med kun én gerningsmand.
Det  

 bør også tillægges øget vægt i  

 skærpende retning, hvis der er tale om voldtægt begået mod  

 et barn.
Herudover bør der ske en yderligere strafskærpelse  

 det vil sige ud over den generelle strafforhøjelse i  

 størrelsesordenen 1 år i sager, hvor voldtægten har haft  

 en særlig tidsmæssig udstrækning.
 Det er i øvrigt Justitsministeriets hensigt at  

 anmode Rigsadvokaten om at fortsætte den nugældende ordning,  

 hvorefter Rigsadvokaten i en periode får underretning om alle domme  

 vedrørende voldtægt med henblik på at følge  

 udviklingen i retspraksis efter lovens ikrafttræden.
2.2. Skærpelse af straffen for vold 2.2.1. Gældende ret Efter straffelovens § 244 om simpel vold straffes  

 den, som udøver vold mod eller på anden måde angriber en  

 anden persons legeme, med bøde eller fængsel indtil 1 år  

 og 6 måneder.
Straffeloven indeholder i § 245, stk. 1, 1.  

 pkt., en bestemmelse om kvalificeret vold, hvorefter den, som udøver  

 et legemsangreb af særlig rå, brutal eller farlig karakter eller  

 gør sig skyldig i mishandling, straffes med fængsel indtil 4  

 år.
Har et sådant legemsangreb haft betydelig skade på  

 legeme eller helbred til følge, skal dette betragtes som en  

 særlig skærpende omstændighed, jf. § 245, stk. 1,  

 2. pkt.
Efter straffelovens § 245, stk. 2, straffes den, som uden  

 for de i stk. 1 nævnte tilfælde tilføjer en anden  

 person skade på legeme eller helbred, med fængsel indtil 4  

 år.
 I straffelovens § 246 er det fastsat, at straffen kan  

 stige til fængsel i 8 år, hvis et legemsangreb, der er omfattet  

 af straffelovens § 245, har været af en så grov beskaffenhed  

 eller haft så alvorlige følger eller døden til  

 følge, at der foreligger særdeles skærpede  

 omstændigheder.
Efter straffelovens § 247, stk. 1, om virkningen  

 af gentagen vold kan straffen forhøjes med indtil det halve, hvis  

 nogen af de lovovertrædelser, der er nævnt i §§ 244-246,  

 begås af en person, der tidligere er dømt for forsætligt  

 legemsangreb eller for en forbrydelse, der har været forbundet med  

 forsætlig vold.
Det samme gælder, når en  

 lovovertrædelse som nævnt i §§ 244-246 begås over for  

 en person, der efter karakteren af sit arbejde er særlig udsat for  

 vold, jf. § 247, stk. 2.
Straffeloven indeholder endvidere i § 249 en  

 bestemmelse, hvorefter den, som uagtsomt tilføjer nogen betydelig  

 skade på legeme eller helbred, straffes med bøde eller  

 fængsel indtil 4 måneder eller under skærpende  

 omstændigheder med fængsel indtil 4 år.
Der henvises herom  

 til pkt. 2.3.1.2.
 Ved lov nr. 272 af 3. maj 1989 blev der med virkning fra  

 den 1. juli 1989 gennemført en gennemgribende revision af  

 straffelovens bestemmelser om vold i §§ 244-246. Der henvises herom til  

 Folketingstidende 1988-89, tillæg A, sp. 2855-2878, tillæg B, sp.  

 1059-1074, og Folketingets forhandlinger, sp. 1918-1920, 2548-2564, 8550-8551  

 og 8706-8707.
Ved lovændringen blev der gennemført en  

 forenkling af voldsbestemmelserne.
Forenklingen byggede på det  

 principielle udgangspunkt, at straffelovens beskrivelse af strafbar vold  

 burde lægge mest mulig vægt på selve voldens beskaffenhed,  

 og at strafferammerne for vold af forskellig grovhed og karakter skulle  

 fastsættes på en sådan måde, at der inden for hver  

 kategori var plads til de strafskærpelser, som kvalificerede  

 omstændigheder   f.eks. uagtsomme skadevirkninger, ofrets  

 sagesløshed mv.   kunne begrunde i det enkelte tilfælde.
Af  

 lovforslagets bemærkninger fremgår, at lovændringen  

 endvidere havde til formål at signalere en større nuancering i  

 strafudmålingen, således at de grovere tilfælde inden for  

 normalområdet blev skærpet.
Herved ville der blive skabt et mere  

 proportionalt forhold i strafudmålingen mellem forskellige typer af  

 voldsforbrydelser indbyrdes.
Som grovere tilfælde inden for  

 normalområdet tænktes ifølge bemærkningerne  

 eksempelvis på tilfælde, hvor gerningsmanden overfalder helt  

 sagesløse personer med knytnæveslag og/eller spark eventuelt med  

 skade til følge.
Var der ved voldsudøvelsen anvendt  

 våben, herunder kniv, faldt forholdet uden for normalområdet og  

 ville være undergivet en væsentligt strengere bedømmelse.  

 Der var således ikke i kraft af selve de fastsatte strafferammer  

 tilsigtet nogen generel påvirkning af det faktiske  

 udmålingsniveau i voldssager, jf.
Folketingstidende 1988-89,  

 tillæg A, sp. 2866-2867.
Lovændringen byggede på Straffelovrådets  

 betænkning nr. 1099/1987 om strafferammer og  

 prøveløsladelse.
Ud over udarbejdelsen af forslaget til en  

 forenkling af straffelovens voldsbestemmelser gik Straffelovrådet ind i  

 en nærmere vurdering af de straffe, der faktisk blev udmålt i  

 voldssager.
Til brug for denne vurdering udarbejdede Straffelovrådet  

 bl.a. en oversigt over voldskriminalitet inddelt i forskellige typer af vold,  

 f.eks. gadevold, restaurationsvold, selskabsvold, familievold mv.
Endvidere  

 er der i Straffelovrådets betænkning foretaget en gennemgang af  

 udmålingspraksis i voldssager.
På den baggrund overvejede  

 Straffelovrådet, om strafudmålingen i voldssager kunne anses for  

 passende.
Straffelovrådet udtalte sammenfattende, at rådet  

 hverken kunne anbefale en almindelig strafskærpelse eller betydelige  

 reduktioner i strafniveauet.
Derimod pegede Straffelovrådet på  

 behovet for en større nuancering af strafudmålingen, bl.a.  

 således at der på den ene side skete en skærpelse af  

 straffen i de groveste tilfælde inden for normalområdet, navnlig  

 hvor det drejede sig om tilfældig vold af grov karakter, samtidig med  

 at bødestraf og betingede dom blev anvendt i lidt videre omfang i  

 mindre alvorlige sager.
Ved lov nr. 366 af 18. maj 1994 blev straffelovens  

 § 247 om virkningen af gentagen vold ændret.
Der henvises herom  

 til Folketingstidende 1993-94, tillæg A, sp. 1339-1370, tillæg B,  

 sp. 905-912, og Folketingets forhandlinger sp. 2032-2034, 2603-2659,  

 10164-10174 og 10388.
Ved ændringen af straffelovens § 247 blev der  

 indført en almindelig gentagelsesvirkning for alle voldsforbrydelser  

 uanset udfaldet af tidligere voldssager.
Lovændringen tilsigtede, at  

 domstolene i tilfælde af gentagen vold skulle forhøje straffen  

 med indtil en tredjedel i forhold til det dagældende strafniveau.
Var  

 der efter hidtidig praksis idømt 3 måneders fængsel,  

 skulle der fremover idømmes 4 måneders fængsel.
Det var  

 ikke hensigten, at gentagelsesvirkningen i alle tilfælde skulle  

 slå igennem med ganske samme styrke, idet det i nogen grad måtte  

 afhænge af voldsforholdets nærmere beskaffenhed.
Det var dog  

 tilsigtet, at den fulde strafforhøjelse med en tredjedel generelt  

 skulle ske i voldstilfælde inden for normalområdet i  

 modsætning til navnlig de groveste voldssager.
Lovændringen gik  

 endvidere ud på, at der skulle ske en tilsvarende forhøjelse af  

 strafniveauet for vold mod personer, der efter karakteren af deres arbejde er  

 særligt udsat for vold, f.eks. vagtlæger og  

 hyrevognschauffører, ved at indsætte en udtrykkelig regel herom  

 i § 247, stk. 2.
Ved lov nr. 350 af 23. maj 1997 blev straffelovens  

 § 245 og § 246 ændret med henblik på en skærpelse  

 af straffen i de særligt grove voldstilfælde.
Der henvises herom  

 til Folketingstidende 1996-97, tillæg A, s. 3197-3220, tillæg B,  

 s. 762-781 og Folketingets forhandlinger s. 3221-3222, 3598-3622, 6669-6671  

 og 7192-7200.
Denne ændring tilsigtede, at straffen   inden for de  

 gældende strafferammer   skulle forhøjes med gennemgående  

 1 år i de sager, der falder ind under straffelovens to bestemmelser om  

 den grove vold (§ 245 og § 246), og hvor der efter hidtidig praksis  

 blev idømt fængsel i over 1 år.
Var der efter hidtidig  

 praksis idømt 2 års fængsel, skulle der idømmes 3  

 års fængsel.
Ved formuleringen, at straffen inden for de  

 eksisterende strafferammer skulle »forhøjes med gennemgående 1  

 år«, tilsigtedes, at strafskærpelsen skulle slå fuldt ud  

 igennem i alle sager bortset fra de tilfælde, der ligger i det  

 øverste område op imod strafferammens maksimum på 8  

 års fængsel.
Der henvises til Folketingstidende 1996-97,  

 tillæg A, s. 3207.
2.2.2. Retspraksis Til illustration af retspraksis på området er  

 som bilag 3 til lovforslaget optaget en oversigt af 14. februar 2002 fra  

 Rigsadvokaten om straffe i voldssager.
Oversigten bygger på en  

 gennemgang af domme om vold optrykt i Systematisk Oversigt over Domme i  

 Kriminelle Sager i perioden 1996-2000. I oversigten er omtalt en række  

 eksempler på udmålte straffe i konkrete sager om forskellige  

 typiske former for voldskriminalitet.
Oversigten medtager ikke domme, hvor  

 straffen omfatter flere tilfælde af vold eller anden kriminalitet.  

 Baggrunden herfor er, at sådanne forhold i almindelighed har  

 væsentlig betydning for straffastsættelsen, således at  

 dommene ikke kan antages at være repræsentative for det generelle  

 strafudmålingsniveau for voldskriminalitet.
Domme, hvor gerningsmanden  

 tidligere er dømt for ligeartet kriminalitet, er som udgangspunkt  

 inddraget.
Det gælder dog ikke, hvis der er udmålt en  

 fælles straf, som også omfatter den tidligere begåede  

 kriminalitet.
2.2.2.1. Simpel vold Langt de fleste voldshandlinger, der begås, er  

 omfattet af bestemmelsen i § 244. Bestemmelsen i straffelovens  

 § 244 om simpel vold finder typisk anvendelse på vold i form af  

 lussinger, knytnæveslag, kast med genstande, benspænd,  

 førergreb, bid og lignende.
Voldshandlinger omfattet af straffelovens § 244 kan  

 inddeles i en række forskellig typer, f.eks. gadevold,  

 restaurationsvold, familievold og tilfældig konfliktvold mv.
Den  

 inddeling i de forskellige former for vold omfattet af straffelovens  

 § 244, som er foretaget i Rigsadvokatens oversigt, bygger på den  

 inddeling, der er anvendt i Straffelovrådets betænkning nr.  

 1099/1987 om strafferammer og prøveløsladelse, jf.  

 betænkningen s. 142-144.
I de domme, der er omtalt i Rigsadvokatens oversigt, er  

 strafniveauet for gadevold i de fleste tilfælde 40-60 dages ubetinget  

 fængsel.
Ved gadevold forstås vold, hvor gerningsmanden på  

 gaden, i S-tog eller tilsvarende steder overfalder en person, som  

 gerningsmanden ikke kender, og hvor ofret oftest hverken ved ord eller  

 handling kan siges at have foranlediget volden.
En anden type voldssager er restaurationsvold, hvor volden  

 udøves på en restauration over for en person, som er  

 gerningsmanden ubekendt, eller som gerningsmanden i forvejen var eller  

 tilfældigt er kommet i selskab med.
I sjældnere tilfælde  

 udøves volden over for ansatte på en restauration.
I de domme,  

 der er omtalt i Rigsadvokatens oversigt, ligger strafniveauet i de fleste  

 tilfælde i niveauet mellem 30 og 40 dages ubetinget fængsel.
Familievold omfatter navnlig tilfælde, hvor der  

 udøves vold mod en ægtefælle, samlever, kæreste  

 eller lignende, eventuelt en person, som gerningsmanden tidligere har haft et  

 forhold til.
Denne type sager omfatter ikke vold mod børn.
I  

 Systematisk Oversigt over Domme i Kriminelle Sager er i perioden 1996-2000  

 refereret 4 sager om familievold, hvor straffen ikke omfatter flere  

 tilfælde af vold og/eller anden kriminalitet, og hvor der ikke er tale  

 om en fællesstraf omfattende tidligere begået kriminalitet.  

 Straffene er i disse sager udmålt til fængsel i henholdsvis 30  

 dage, 40 dage, 60 dage og 4 måneder.
I sidstnævnte sag blev  

 straffen fastsat til fængsel i 4 måneder navnlig som følge  

 af, at der var tale om gentagelse.
I betænkning nr. 1099/1987 er tilfældig  

 konfliktvold beskrevet som en gruppe med uskarpe grænser, der omfatter  

 tilfælde, hvor der opstår diskussion eller åben konflikt  

 mellem gerningsmanden og en anden person, som gerningsmanden  

 forbigående er kommet i kontakt med.
I Rigsadvokatens oversigt er vold  

 opstået i forbindelse med trafikale forhold medtaget i denne gruppe.
I  

 de domme, der er omtalt i oversigten, ligger strafniveauet i de fleste  

 tilfælde i niveauet 30-40 dages ubetinget fængsel.
2.2.2.2. Kvalificeret vold og vold med døden til  

 følge Et legemsangreb vil i praksis normalt blive anset for at  

 være af særlig rå, brutal eller farlig karakter og dermed  

 for omfattet af straffelovens § 245, stk. 1, om kvalificeret vold,  

 såfremt der er anvendt våben, f.eks. geværer, pistoler,  

 økser, knive mv., eller der er kastet med genstande, der kan  

 påføre ofret ikke uvæsentlige skader.
Slag med redskaber,  

 herunder ølflasker, stave, kæder mv., vil efter  

 omstændighederne også kunne være omfattet af straffelovens  

 § 245, stk. 1. Endvidere kan vold uden anvendelse af redskaber  

 være omfattet af straffelovens § 245, stk. 1, hvis angrebet  

 er rettet mod legemsdele, der er særligt sårbare.
Som eksempler  

 herpå kan nævnes håndkantslag mod halsen, kvælergreb  

 og spark i ansigtet.
Mishandling kan siges at foreligge, hvor en række  

 voldshandlinger over en periode fremtræder som udslag af  

 gerningsmandens overlegne stilling i forhold til et offer, der ofte befinder  

 sig i et uafhængighedsforhold.
Bestemmelsen i straffelovens § 245, stk. 2,  

 omfatter tilfælde, der ikke falder ind under stk. 1 i § 245,  

 men hvor der foreligger forsæt til at tilføje en anden person  

 skade.
Skade antages at foreligge, når angrebet har  

 nødvendiggjort lægehjælp, eller når det har  

 medført længere tids sygeleje eller uarbejdsdygtighed.  

 Straffelovens § 245, stk. 2, anvendes stort set ikke i praksis.
Blandt de almindeligt forekommende typer af kvalificeret  

 vold er knivstik.
Af Rigsadvokatens oversigt af 14. februar 2002 om straffe i  

 voldssager fremgår, at straffene for vold udøvet ved knivstik i  

 de omtalte domme er udmålt i niveauet fra fængsel i 3  

 måneder til fængsel i 2 år og 6 måneder.
De  

 idømte straffe er som altovervejende hovedregel ubetingede.
Straffene  

 for vold udøvet ved anvendelse af flasker eller glas er i de domme,  

 der er omtalt i oversigten, udmålt i niveauet fra 40 dages betinget  

 hæfte til fængsel i 4 måneder.
I halvdelen af de 10 sager,  

 der er omtalt i Rigsadvokatens oversigt, er straffen 60 dages ubetinget  

 fængsel.
Straffene i de omtalte sager, der omhandler vold udøvet  

 uden redskab (spark, kvælergreb mv.), er udmålt i niveauet fra  

 fængsel i 40 dage til fængsel i 2 år.
Af Rigsadvokatens oversigt af 14. februar 2002  

 fremgår endvidere, at straffene for vold med døden til  

 følge efter straffelovens § 246 efter lovændringen i 1997,  

 hvorved straffen for særlig grov vold blev skærpet, som  

 udgangspunkt synes at ligge i niveauet omkring 6-7 års fængsel.  

 Der udmåles imidlertid også lavere straffe, f.eks. fængsel  

 i 5 år.
Såfremt volden ikke har medført døden,  

 udmåles straffene i almindelighed på et væsentligt lavere  

 niveau.
I oversigten er nævnt et eksempel, hvor straffen blev fastsat  

 til 3 år.
2.2.3. Justitsministeriets overvejelser Som anført i pkt. 1 afspejler det nuværende  

 strafniveau i voldssager efter Justitsministeriets opfattelse ikke i  

 tilstrækkelig grad den krænkelse af ofret, der finder sted.
Der  

 er derfor behov for en skærpelse af straffen for vold.
Strafferammen for simpel vold efter straffelovens  

 § 244 foreslås forhøjet fra fængsel indtil 1 år  

 og 6 måneder til fængsel indtil 3 år.
Endvidere  

 indebærer lovforslaget, at strafmaksimum i straffelovens § 245 om  

 kvalificeret vold forhøjes fra 4 til 6 års fængsel.
Den  

 nuværende strafferamme på fængsel indtil 8 år i  

 straffelovens § 246 om vold med døden til følge  

 sættes op til fængsel indtil 10 år.
Forslaget tilsigter, at straffen i voldssager  

 gennemgående forhøjes med omkring en tredjedel i forhold den  

 straf, der i dag ville blive fastsat af domstolene.
Det forhøjede  

 strafniveau på omkring en tredjedel skal efter forslaget anvendes i de  

 sager, der falder ind under straffelovens to bestemmelser om den grove vold  

 (straffelovens § 245 og § 246). Det forudsættes således  

 f.eks., at en sag om vold efter straffelovens § 245, der i dag af  

 domstolene straffes med 3 måneders fængsel, efter  

 lovændringen skal straffes med 4 måneders fængsel.
 Vold omfattet af straffelovens § 244 har ikke  

 tilsvarende grove karakter som vold, der falder ind under straffelovens  

 §§ 245 og 246. Også når der er tale om simpel vold, som skal  

 bedømmes efter § 244, vil der imidlertid ofte foreligge en  

 sådan alvorlig krænkelse af ofret, at der efter  

 Justitsministeriets opfattelse er behov for en skærpelse af  

 straffene.
Forslaget tilsigter derfor, at den nævnte  

 forhøjelse med omkring en tredjedel i forhold til nuværende  

 praksis som overvejende hovedregel ligeledes skal slå igennem i  

 voldssager, der er omfattet af straffelovens § 244. Det gælder  

 f.eks. sager om såkaldt gadevold, hvor gerningsmanden på gaden  

 eller tilsvarende steder overfalder en person, som gerningsmanden ikke  

 kender, og hvor ofret hverken ved ord eller handling kan siges at have  

 foranlediget volden.
Her bør der således ske en  

 forhøjelse af strafniveauet også i de tilfælde, hvor  

 gadevolden ikke har haft en så grov karakter, at forholdet er omfattet  

 af straffelovens §§ 245 eller 246. Det samme gælder med hensyn til  

 f.eks. sager om såkaldt familievold   det vil sige vold mod en  

 ægtefælle, samlever eller kæreste mv.   samt sager om vold  

 mod børn.
Samtidig med, at der som overvejende hovedregel tilsigtes  

 en forhøjelse af strafniveauet med omkring en tredjedel i sager om  

 vold efter straffelovens § 244, er der efter Justitsministeriets  

 opfattelse grund til at tilstræbe en vis yderligere nuancering af  

 strafniveauet i sager om simpel vold, alt efter hvilken type af voldssag der  

 er tale om.
Selv om også simpel vold opstået i forbindelse med  

 værtshusbesøg mv. kan indebære en alvorlig krænkelse  

 af ofret, finder Justitsministeriet således ikke, at der i sager af  

 denne karakter   sammenlignet med f.eks. sager om såkaldt gadevold  

 eller vold mod børn   er tilstrækkelig anledning til generelt at  

 forhøje strafniveauet.
Den nævnte strafforhøjelse i sager  

 efter straffelovens § 244 tilsigter derfor ikke at slå igennem i  

 sager om såkaldt restaurationsvold.
2.3. Skærpelse af straffen for uagtsomt manddrab, uagtsom  

 betydelig legemsbeskadigelse og forsætlig fareforvoldelse 2.3.1. Gældende ret 2.3.1.1. Uagtsomt manddrab Efter straffelovens § 241 straffes den, som uagtsomt  

 forvolder en andens død, med bøde eller fængsel indtil 4  

 måneder eller under skærpende omstændigheder med  

 fængsel indtil 4 år.
 Hovedparten af de uagtsomme manddrab begås i  

 trafikken, hvor der samtidig sker en eller flere overtrædelser af  

 færdselsloven.
I betænkning nr. 1099/1987 om strafferammer og  

 prøveløsladelse overvejede Straffelovrådet i forbindelse  

 med rådets generelle gennemgang af strafferammerne i straffeloven  

 også strafferammen i straffelovens § 241, jf. betænkningen  

 s. 162-166. Efter Straffelovrådets vurdering var der ikke grundlag for  

 at tilråde en skærpelse af strafudmålingen i forhold til  

 den dagældende praksis ved domstolene, herunder normalniveauet på  

 4-6 måneders fængsel i sager om uagtsomt manddrab forvoldt under  

 motorkørsel i spirituspåvirket tilstand.
På baggrund af  

 oplysningerne om retspraksis fandt Straffelovrådet det  

 ubetænkeligt at fastslå, at der kunne ske en væsentlig  

 nedsættelse af maksimum i straffelovens § 241 på 4 års  

 fængsel.
Straffelovrådet anførte endvidere, at det ville  

 stemme meget godt med hidtidig praksis, hvis der blev opretholdt en delt  

 strafferamme, således at navnlig tilfælde af  

 spirituspåvirkning kunne henføres under en bestemmelse om  

 skærpende omstændigheder.
Ved lov nr. 6 af 3. januar 1992 blev normalstrafferammen  

 for uagtsomt manddrab skærpet fra bøde eller hæfte til  

 bøde, hæfte eller fængsel indtil 4 måneder, og der  

 blev endvidere foretaget nogle ændringer af mere teknisk karakter.
Der  

 henvises herom til Folketingstidende 1991-92, tillæg A, sp. 1829-1918,  

 tillæg B, sp. 301-306, og Folketingets forhandlinger sp. 1187-1189,  

 1442-1467, 4253-4257 og 4562. Ændringen skete med henblik på at  

 bringe strafferammen i § 241 om uagtsomt manddrab i overensstemmelse med  

 strafferammen i straffelovens § 249 om uagtsom betydelig  

 legemsbeskadigelse.
Ved lov nr. 272 af 3. maj 1989 var der således  

 gennemført en ændring af § 249, der bl.a. indebar, at  

 straffen for overtrædelse af bestemmelsen var bøde, hæfte  

 eller fængsel indtil 4 måneder eller under skærpende  

 omstændigheder fængsel indtil 4 år.
Strafmaksimum på  

 fængsel indtil 4 år, når uagtsomt manddrab er begået  

 under skærpende omstændigheder, blev opretholdt  

 uændret.
I en handlingsplan fra januar 1996 udarbejdet af en  

 arbejdsgruppe under Trafikministeriet og Justitsministeriet er det bl.a.  

 anført, at sanktionerne for spirituskørsel, der medfører  

 uagtsomt manddrab eller betydelig legemsbeskadigelse, er af stor betydning  

 for forebyggelsen af sådan kørsel.
Det er endvidere  

 anført, at straffen er en markering af, med hvilken alvor samfundet  

 ser på sådanne handlinger, og at et højt strafniveau  

 således vil kunne have en vis præventiv effekt ved at være  

 medvirkende til at forhindre meningsløse drab og kvæstelser i  

 trafikken.
Arbejdsgruppen kunne derfor tilslutte sig anklagemyndighedens  

 bestræbelser på at få fastlagt et generelt højere  

 strafniveau i disse sagstyper.
2.3.1.2. Uagtsom betydelig legemsbeskadigelse Bestemmelsen i straffelovens § 241 om uagtsomt  

 manddrab suppleres af bestemmelsen i straffelovens § 249 om uagtsom  

 betydelig legemsbeskadigelse.
Efter straffelovens § 249 straffes den,  

 som uagtsomt tilføjer nogen betydelig skade på legeme eller  

 helbred, med bøde eller fængsel indtil 4 måneder eller  

 under skærpende omstændigheder med fængsel indtil 4  

 år.
Ved lov nr. 272 af 3. maj 1989 blev der som anført  

 i pkt. 2.2.1. med virkning fra den 1. juli 1989 gennemført en  

 gennemgribende forenkling af straffelovens bestemmelser om vold i  

 §§ 244-246. Samtidig blev der som en konsekvens af, at sondringen i den  

 dagældende § 249 i straffeloven mellem § 246-skader og andre  

 skader ikke kunne opretholdes med den ændrede opbygning af  

 straffelovens §§ 244-246   gennemført en ændret formulering  

 af straffelovens § 249 af redaktionel karakter.
Der tilsigtedes ikke  

 realitetsændringer med den ændrede formulering af bestemmelsen,  

 jf.
Folketingstidende 1988-89, tillæg A, sp. 2871.
2.3.1.3. Forsætlig fareforvoldelse Straffeloven indeholder i § 252 en almindelig regel  

 om forsætligt fareforvoldende handlinger.
Efter § 252,  

 stk. 1, straffes med fængsel indtil 4 år den, der for  

 vindings skyld, af grov kådhed eller på lignende  

 hensynsløs måde volder nærliggende fare for nogens liv  

 eller førlighed.
§ 252, stk. 1, er et konkret faredelikt.
Det  

 indebærer, at der i det enkelte tilfælde skal kunne føres  

 bevis for, at der objektivt set har været fare for en anden persons liv  

 eller førlighed.
Subjektivt kræves, at gerningsmanden har  

 handlet med forsæt, dvs. kendskab til situationens omstændigheder  

 og bevidsthed om, at der forvoldes fare.
Faren skal efter bestemmelsens  

 ordlyd have været »nærliggende«.
I dette udtryk antages at ligge  

 et krav om, at der har været tale om en åbenbar og  

 væsentlig risiko for følgens indtræden.
Der henvises til  

 Knud Waaben, Strafferettens specielle del, 5. udgave (1999), s. 24-25.
 I praksis har straffelovens § 252, stk. 1,  

 navnlig fundet anvendelse i tilfælde af farlige knivkast, affyring af  

 skud, f.eks. under jagt, på gaden eller i private haver eller fra  

 altaner og vinduer og ved hasarderet kørsel.
Straffelovens 252, stk. 2, indeholder en særlig  

 regel, hvorefter den, der på hensynsløs måde forvolder  

 fare for, at nogen smittes med en livstruende og uhelbredelig sygdom,  

 straffes på samme måde som i stk. 1. Bestemmelsen i  

 stk. 2 er indsat ved lov nr. 431 af 1. juni 1994. Der henvises herom til  

 Folketingstidende 1993-94, tillæg A, sp. 8773-8782, tillæg B, sp.  

 1735-1740 og 1815-1818, og Folketingets forhandlinger, sp. 10586-10603 og  

 11763-11784 samt 11962-11966. Baggrunden for ændringen var, at  

 Højesteret i en dom af 14. april 1994 (Ugeskrift for Retsvæsen  

 1994, s. 520) havde fastslået, at der ikke var grundlag for anvende  

 straffelovens § 252 (nu straffelovens § 252, stk. 1) på  

 en person, der gentagne gange havde haft ubeskyttet seksuel omgang med nogle  

 kvinder, uanset at han var bekendt med at være hiv-smittet.
Ved lov nr.  

 468 af 7. juni 2001 blev bestemmelsen i § 252, stk. 3, indsat.  

 Efter denne bestemmelse fastsætter justitsministeren efter forhandling  

 med sundhedsministeren, hvilke sygdomme der er omfattet af stk. 2.  

 Samtidig udgik ordene »gentagne gange eller under i øvrigt  

 særligt skærpende omstændigheder« af § 252,  

 stk. 2. Ved bekendtgørelse nr. 547 af 15. juni 2001 er det  

 fastsat, at bestemmelsen omfatter hiv/aids (humant immundefekt  

 virus/erhvervet immundefekt syndrom).
2.3.1.4. Færdselsloven Ved lov nr. 498 af 7. juni 2001 om ændring af  

 færdselsloven (Skærpelse af straffen for grove  

 færdselslovovertrædelser og indførelse af  

 kørselsforbud) blev der med virkning fra den 1. juli 2001 indsat en ny  

 bestemmelse i færdselslovens § 118, stk. 4, der giver  

 mulighed for at idømme fængselsstraf i tilfælde af  

 særlig hensynsløs kørsel, hvor der ikke samtidig  

 foreligger en overtrædelse af straffelovens bestemmelser om vold,  

 forsætligt eller uagtsomt manddrab, grov uagtsom legemsbeskadigelse,  

 forsætlig fareforvoldelse mv.
Bestemmelsen i færdselslovens  

 § 118, stk. 4, får således selvstændig betydning,  

 hvor det ikke vil være muligt at idømme fængselsstraf  

 efter straffelovens bestemmelser.
Der henvises til Folketingstidende 2000-01,  

 tillæg A, s. 7019-7040, tillæg B, s. 1408-1410, og Folketingets  

 forhandlinger s. 7887-7893, 8580 og 9225.
Som eksempler på bestemmelsens  

 anvendelsesområde er i bemærkningerne bl.a. nævnt grov kap-  

 eller væddekørsel på gade og vej eller grov  

 chikanekørsel, jf.
Folketingstidende 2000-01, tillæg A, s.  

 7023.
For så vidt angår spørgsmålet om  

 strafudmåling fremgår det af bemærkningerne til  

 lovforslaget, at det er nærliggende at tage udgangspunkt i  

 strafniveauet for frihedsstraf for de mindst alvorlige tilfælde af  

 spirituskørsel.
Det vil således være naturligt, at  

 strafpositionen i førstegangstilfælde svarer til strafpositionen  

 ved de mindst alvorlige tilfælde af spirituskørsel, f.eks. 10-14  

 dages fængsel.
Dette udgangspunkt kan fraviges såvel i  

 skærpende som formildende retning   herunder til  

 bødeområdet   afhængig af forholdets karakter inden for  

 strafferammen på fængsel i indtil 1 år.
Det  

 forudsættes endvidere i bemærkningerne, at frihedsstraffen i  

 almindelighed gøres betinget på vilkår af, at den  

 dømte udfører samfundstjeneste, og at der i disse  

 tilfælde idømmes en tillægsbøde på 1.000 kr.  

 pr. 25.000 kr. årlig bruttoindtægt.
Hvis kørslen er  

 foregået i brugsstjålet køretøj, anvendes betinget  

 dom som udgangspunkt ikke.
Der henvises til Folketingstidende 2000-01,  

 tillæg A, s. 7024.
2.3.2. Retspraksis 2.3.2.1. Uagtsomt manddrab Af en redegørelse af 3. januar 2002 udarbejdet af  

 Rigsadvokaten om strafniveauet for overtrædelse af straffelovens  

 bestemmelser om uagtsomt manddrab, grov uagtsom legemsbeskadigelse og  

 forsætlig farefremkaldelse i færdselssager, der er optaget som  

 bilag 4 til lovforslaget, fremgår, at det normale strafniveau for  

 uagtsomt manddrab ved spirituskørsel indtil maj 1996 var fængsel  

 i 4-6 måneder.
Ved en dom af 8. maj 1996 (Ugeskrift for Retsvæsen  

 1996, s. 1017) tog Højesteret stilling til det generelle strafniveau i  

 sager om uagtsomt manddrab i forbindelse med førstegangstilfælde  

 af spirituskørsel.
Med denne dom blev normalstrafniveauet  

 forhøjet til fængsel i 6-8 måneder.
Normalstrafniveauet  

 omfatter tilfælde, hvor gerningsmanden ikke tidligere har gjort sig  

 skyldig i spirituskørsel, og hvor der ikke foreligger skærpende  

 omstændigheder, således som det eksempelvis vil være  

 tilfældet, hvis kørslen i sig selv er foregået på  

 særlig hensynsløs måde.
Hvis der foreligger skærpende omstændigheder,  

 herunder hvis gerningsmanden tidligere er straffet for spirituskørsel,  

 og/eller kørslen i sig selv er foregået på særlig  

 hensynsløs måde, vil straffen blive udmålt i niveauet  

 omkring 1 års fængsel.
I særligt grove tilfælde kan  

 der desuden blive tale om at udmåle en væsentlig højere  

 straf.
I Rigsadvokatens redegørelse er nævnt et tilfælde,  

 hvor der blev udmålt en straf på fængsel i 2 år og 6  

 måneder.
 Den skærpelse af straffen for uagtsomt manddrab i  

 forbindelse med spirituskørsel, der er sket i nyere retspraksis, synes  

 også at have fået betydning for strafudmålingen ved  

 tilsvarende forhold i forbindelse med overtrædelse af  

 færdselslovens § 54, stk. 1. Efter denne bestemmelse må  

 et motordrevet køretøj ikke føres af nogen, som på  

 grund af mangel på søvn, påvirkning af opstemmende eller  

 bedøvende midler eller af lignende årsager er ude af stand til  

 at føre køretøjet på betryggende måde.
Rigsadvokaten har i sin redegørelse af 3. januar  

 2001 også foretaget en gennemgang af en række domme om uagtsomt  

 manddrab begået uden spirituskørsel.
Rigsadvokaten  

 anfører på den baggrund, at gennemgangen synes at vise, at  

 uagtsomt manddrab uden spirituskørsel straffes med bøde, hvis  

 kørslen ikke kan karakteriseres som særlig hensynsløs.  

 Der er dog eksempler på anvendelse af frihedsstraf i sådanne  

 sager.
Hvis kørslen i sig selv kan karakteriseres som særlig  

 hensynsløs, vil der ifølge Rigsadvokaten blive udmålt en  

 væsentligt højere straf   formentlig i niveauet omkring 3-4  

 måneders fængsel.
2.3.2.2. Uagtsom betydelig legemsbeskadigelse I Rigsadvokatens redegørelse af 3. januar 2002 er  

 det på baggrund af gennemgangen af domme antaget, at der i sager om  

 betydelig legemsbeskadigelse ved spirituskørsel udmåles  

 frihedsstraffe med udgangspunkt i et niveau fra 30 dage til 3 måneder.  

 Det forhold, at gerningsmanden tidligere er straffet for  

 spirituskørsel, bliver tillagt betydning ved strafudmålingen.
I  

 gentagelsestilfælde er der således eksempler på domme  

 på henholdsvis 3 og 4 måneders fængsel.
 Af Rigsadvokatens redegørelse af 3. januar 2002  

 fremgår endvidere, at straffen i færdselssager om uagtsom  

 betydelig legemsbeskadigelse uden spirituskørsel som altovervejende  

 hovedregel vil være bøde.
2.3.2.3. Forsætlig fareforvoldelse Rigsadvokatens gennemgang af domme gengivet i Ugeskrift  

 for Retsvæsen og af en oversigt over samtidige overtrædelser af  

 færdselsloven og straffeloven i Dommerforeningens Domsoversigter, jf.  

 redegørelsen af 3. januar 2002, viser, at der kun er få domme,  

 hvor der er sket domfældelse for samtidig overtrædelse af  

 færdselsloven og straffelovens § 252 om forsætlig  

 fareforvoldelse, og hvor der ikke tillige foreligger en overtrædelse af  

 straffelovens § 241 eller § 249 om uagtsom betydelig  

 legemsbeskadigelse.
Dommene viser, at overtrædelse af straffelovens  

 § 252 i færdselssager i almindelighed vil medføre  

 frihedsstraf.
I Rigsadvokatens redegørelse er nævnt en sag, hvor  

 der blev idømt hæfte i 30 dage betinget for overtrædelse  

 af straffelovens § 252 i forbindelse med to brugstyverier og en  

 overtrædelse af færdselsloven.
I en anden sag blev straffen for  

 overtrædelse af straffelovens § 244 og § 252 samt  

 færdselsloven fastsat til fængsel i 4 måneder.
Der er  

 desuden nævnt en sag, hvor der for overtrædelse af straffelovens  

 § 249 og § 252 samt færdselsloven blev fastsat en straf  

 på fængsel i 30 dage.
2.3.3. Justitsministeriets overvejelser Hensynsløs og farlig adfærd i trafikken  

 medfører ofte meningsløse dødsfald og meget alvorlige  

 skader.
Når et menneske bliver dræbt eller kommer alvorligt til  

 skade i trafikken, er det en menneskelig tragedie for både ofret og  

 dennes pårørende.
Det nuværende strafniveau i sager om uagtsomt  

 manddrab, uagtsom legemsbeskadigelse og forsætlig fareforvoldelse, der  

 sker i forbindelse med samtidig overtrædelse af færdselsloven,  

 afspejler efter Justitsministeriets opfattelse ikke i tilstrækkelig  

 grad den krænkelse af ofret, der finder sted.
Samfundets klare  

 afstandtagen fra denne form for kriminalitet bør derfor i  

 højere grad komme til udtryk i straffelovens strafferammer.
 På den baggrund foreslår Justitsministeriet,  

 at strafmaksimum i straffelovens § 241, § 249 og § 252  

 sættes op fra de nuværende 4 år til 8 års  

 fængsel.
 Med forslaget forudsættes det, at der i retspraksis  

 sker en forhøjelse af strafudmålingsniveauet i sager om uagtsomt  

 manddrab ved spirituskørsel (her i bemærkningerne anvendt som  

 samlebetegnelse for både spiritus- og promillekørsel),  

 således at straffen for uagtsomt manddrab ved spirituskørsel i  

 normaltilfældene forhøjes fra fængsel i 6-8 måneder  

 til fængsel i 10-12 måneder.
Der kan være skærpende omstændigheder,  

 som gør, at forholdet skal bedømmes strengere end  

 normalniveauet.
En skærpende omstændighed kan f.eks. være,  

 at gerningsmanden tidligere er straffet for spirituskørsel.
Det vil også være en skærpende  

 omstændighed, hvis kørslen i sig selv er foregået på  

 særlig hensynsløs måde.
Som det fremgår af pkt.  

 2.3.2.1., vil straffen i sådanne tilfælde blive udmålt i  

 niveauet omkring 1 års fængsel.
Det forudsættes, at der i  

 sager, hvor der er tale om uagtsomt manddrab i forbindelse med  

 spirituskørsel, og hvor kørslen i sig selv er foregået  

 på en særlig hensynsløs måde, fremover  

 fastsættes en straf, der er markant højere end de ovenfor  

 angivne 10-12 måneder.
 Endvidere forudsættes det, at straffen for uagtsomt  

 manddrab uden spirituskørsel forhøjes fra det nuværende  

 strafniveau på 3-4 måneders fængsel til 6-8 måneders  

 fængsel i tilfælde, hvor kørslen i sig selv har karakter  

 af at være særlig hensynsløs.
Lovforslaget tilsigter endvidere som udgangspunkt en  

 tilsvarende forholdsmæssig forhøjelse i sager om uagtsom  

 betydelig legemsbeskadigelse (straffelovens § 249) og forsætlig  

 fareforvoldelse (straffelovens § 252), der sker i forbindelse med  

 spirituskørsel, overtrædelse af færdselslovens § 54,  

 stk. 1, eller særlig hensynsløs kørsel.
Eksempelvis  

 forudsættes det, at der i sager om betydelig legemsbeskadigelse ved  

 spirituskørsel, som i dag straffes med 1-3 måneders  

 fængsel, efter lovændringen skal straffes med omkring 2-5  

 måneders fængsel.
 Ud over de ovenfor nævnte forhøjelser  

 tilsigter forslaget ikke nogen forhøjelser af  

 strafudmålingsniveauet i sager om overtrædelse af straffelovens  

 § 241, § 249 og § 252. Særligt om sager  

 vedrørende menneskesmugling henvises til pkt. 6.3. nedenfor.
Forhøjelsen af strafferammerne fra 4 til 8 år  

 indebærer, at der i sager af den nævnte karakter kan ske  

 varetægtsfængsling i retshåndhævelsesøjemed af  

 en sigtet efter retsplejelovens § 762, stk. 2, nr. 1, når der  

 foreligger en særligt bestyrket mistanke om, at vedkommende har  

 begået en overtrædelse af straffelovens § 241, § 249  

 eller § 252, og hensynet til retshåndhævelsen efter  

 oplysningerne om forholdets grovhed skønnes at kræve, at sigtede  

 ikke er på fri fod.
Der er i øvrigt allerede efter den  

 gældende bestemmelse i retsplejelovens § 762, stk. 2, nr. 2,  

 mulighed for under nærmere angivne betingelser at anvende  

 varetægtsfængsling i retshåndhævelsesøjemed i  

 grove tilfælde af overtrædelse af straffelovens § 252.
3. Biltyveri 3.1. Gældende ret Efter straffelovens § 293, stk. 1, 1. pkt.,  

 straffes den, som uberettiget bruger en ting, der tilhører en anden,  

 med bøde eller fængsel indtil 1 år.
Under skærpende  

 omstændigheder, navnlig når tingen ikke bringes tilbage efter  

 brugen, kan straffen stige til fængsel i 2 år, jf. § 293,  

 stk. 1, 2. pkt.
For tyveri straffes efter straffelovens § 276, 1.  

 pkt., den, som uden besidderens samtykke borttager en fremmed rørlig  

 ting for at sikre sig eller andre uberettiget vinding ved dens tilegnelse.  

 Kravet om forsæt til tilegnelse i straffelovens § 276  

 afgrænser tyveri fra brugstyveri.
Ved afgrænsningen mellem  

 straffelovens § 276 og § 293 er det afgørende således,  

 om gerningsmanden har forsæt til (varigt) at tilegne sig tingen, eller  

 om gerningsmanden alene har til hensigt at bruge tingen i en begrænset  

 periode.
Ved lov nr. 163 af 31. maj 1961 blev bestemmelsen i  

 straffelovens § 293 ændret.
Der henvises herom til  

 Folketingstidende 1960-61, tillæg A, sp. 545-588, tillæg B, sp.  

 917-922 og forhandlinger sp. 1060-1073, 1261-1305, 3903-3949 og 4018-4026.  

 Ved lovændringen blev fængsel optaget i normalstrafferammen for  

 brugstyveri.
I bemærkningerne er det anført, at det i  

 betragtning af den betydning, brugstyveri af motordrevne  

 køretøjer har   sammenlignet med andre brugstyverier   ikke var  

 naturligt, at anvendelse af fængselsstraf alene var hjemlet i en  

 særlig regel om strafforhøjelse, jf.
Folketingstidende 1960-61  

 (2. samling), tillæg A, sp. 587. Endvidere blev  

 strafskærpelsesreglen i straffelovens § 293, stk. 1, 2. pkt.,  

 ved lovændringen udformet således, at det forhold, at tingen ikke  

 bringes tilbage efter brugen, udtrykkeligt blev gjort til en  

 strafforhøjelsesgrund.
I bemærkningerne er der henvist til, at  

 det navnlig er dette forhold, der kan gøre brugstyveri ligeartet med  

 tyveri, jf.
Folketingstidende 1960-61 (2. samling), tillæg A, sp.  

 587.
Ved lov nr. 468 af 10. juni 1997 blev der indføjet  

 et nyt stk. 4 i færdselslovens § 117. Der henvises herom til  

 Folketingstidende 1996-97, tillæg A, s. 3702-3734, tillæg B, s.  

 1006-1009, og Folketingets forhandlinger s. 4784-4797, 7849-7850 og  

 8258-8266. Efter denne bestemmelse straffes spiritus- og  

 promillekørsel med brugsstjålet motordrevet  

 køretøj med bøde eller fængsel indtil 1 år.  

 Det fremgår af bemærkningerne til lovforslaget, at denne  

 særlige (udvidede) strafferamme for spiritus- og promillekørsel  

 i brugsstjålet køretøj havde til formål at  

 tilskynde domstolene til en skærpelse af strafniveauet for derigennem  

 at modvirke den generelle risiko, der kan være forbundet med denne form  

 for kriminalitet.
Der lægges således op til, at der i disse  

 tilfælde skal ske en skærpelse for spiritus- og  

 promillekørsel til næste strafposition.
I tilfælde, hvor  

 normalstraffen er bøde, skulle straffen således stige til en  

 skærpet bøde eller frihedsstraf.
Var normalstraffen  

 frihedsstraf, skulle denne være længere, jf.
Folketingstidende  

 1996-97, tillæg A, s. 3719. I bemærkningerne samme sted er lagt  

 op til, at det foruden fastsættelse af straf efter færdselsloven  

 for spiritus- eller promillekørsel skal indgå i  

 strafudmålingen, at der tillige skal fastsættes en straf efter  

 straffelovens § 293, stk. 1, for brugstyveri.
Ved  

 pådømmelse af spiritus- eller promillekørsel skal der  

 således udmåles en fællesstraf efter straffelovens  

 § 88. Straffens størrelse vil ifølge bemærkningerne  

 bero på en konkret bedømmelse i hvert enkelt tilfælde af  

 bl.a. den tiltaltes forstraffe og personlige forhold.
I tilfælde, hvor  

 straffen for brugstyveriet isoleret betragtet ville være en  

 bøde, idømmes efter praksis ikke en tillægsbøde ud  

 over den skærpede straf for spiritus- eller promillekørslen.
3.2. Retspraksis Langt hovedparten af alle biltyverier er brugstyverier.
Et  

 enkelt tilfælde af førstegangsbrugstyveri af en bil straffes  

 ifølge Rigsadvokatens bødekatalog normalt med en bøde  

 på 3.000 kr., hvis gerningsmanden er over 18 år.  

 Gentagelsestilfælde har ofte medført frihedsstraf.
For personer  

 under 18 år er der i praksis tale om bøder på 1.500 kr. i  

 førstegangstilfælde og i andengangstilfælde på 2.000  

 kr.
De nævnte takster for brugstyveri gælder som nævnt kun,  

 hvor der er tale om sager om et enkelt tilfælde af  

 førstegangsbrugstyveri.
3.3. Justitsministeriets overvejelser Som det fremgår, straffes brugstyveri af  

 motorkøretøjer i dag efter den almindelige bestemmelse om  

 brugstyveri i straffelovens § 293. Brugstyveri af  

 motorkøretøjer, navnlig brugstyveri af biler, adskiller sig  

 imidlertid på flere punkter fra andre brugstyverier.
Det er erfaringen, at kørsel i en  

 brugsstjålet bil i almindelighed indebærer en forøget  

 risiko for uheld i trafikken, herunder uheld med personskade til  

 følge, idet der i disse tilfælde ofte er tale om en mere  

 uforsigtig kørsel, hvor formålet med kørslen ikke  

 nødvendigvis er transport.
Brugstyveri af biler sker endvidere ofte i  

 forbindelse med anden form for kriminalitet, f.eks. indbrudstyveri eller  

 lignende.
Henset til den brugsværdi og den økonomiske  

 værdi en bil har, er brugstyveri af en bil endvidere i almindelighed  

 til stor gene og ulempe for ejeren.
Hertil kommer, at brugsstjålne  

 biler i almindelighed ikke bringes tilbage til ejeren af gerningsmanden.
I  

 den forstand har biltyveri reelt stor lighed med egentligt tyveri omfattet af  

 straffelovens § 276.
På den anførte baggrund foreslås det at  

 indføje en ny, særlig bestemmelse om brugstyveri af  

 motorkøretøjer i straffelovens § 293 a.
Herved markeres  

 den alvor, hvormed samfundet ser på denne form for kriminalitet.
Den foreslåede nye bestemmelse i § 293 a  

 omfatter brugstyveri af motorkøretøjer.
Bestemmelsens  

 anvendelsesområde fastlægges i overensstemmelse med  

 færdselslovens § 2, nr. 13, hvorefter et  

 motorkøretøj er enten en bil eller en motorcykel (jf.  

 færdselslovens § 2, nr. 2 og 11).
Som anført må brugstyveri af  

 motorkøretøjer efter Justitsministeriets opfattelse ofte reelt  

 betragtes som ligeartet med egentligt tyveri af et sådant  

 køretøj.
Det foreslås derfor, at normalstrafferammen for  

 brugstyveri af motorkøretøjer skal være bøde eller  

 fængsel indtil 1 år og 6 måneder.
Det svarer til  

 normalstrafferammen for tyveri efter bestemmelsen i straffelovens § 285,  

 stk. 1, jf. § 276. Strafskærpelsesreglen i § 293 a, 2.  

 pkt., indeholder et strafmaksimum på fængsel i 4 år,  

 hvilket svarer til straffelovens § 286, stk. 1, om tyveri af  

 særlig grov beskaffenhed.
Efter den foreslåede  

 strafskærpelsesregel i straffelovens § 293 a, 2. pkt., er det  

 navnlig i gentagelsestilfælde, at straffen kan stige til fængsel  

 i 4 år.
 Efter straffelovens § 81, stk. 1, er det en  

 betingelse for anvendelse af bestemmelser om forhøjet straf eller  

 andre retsfølger i gentagelsestilfælde, at gerningsmanden, inden  

 vedkommende på ny forbrød sig, i den danske stat er fundet  

 skyldig i en efter det fyldte 18. år begået strafbar handling,  

 som loven tillægger gentagelsesvirkning på den nu begåede,  

 eller i forsøg på eller medvirken til en sådan.
Justitsministeriet har overvejet, om der er anledning til  

 at fravige bestemmelsen i straffelovens § 81, stk. 1. Efter  

 Justitsministeriets opfattelse ses der imidlertid ikke at være  

 anledning til at fastsætte mulighed for i forbindelse med biltyveri at  

 kunne idømme en person under 18 år over 1 år og 6  

 måneders fængsel, som er normalstrafferammen efter den  

 foreslåede § 293 a, for brugstyveri af biler mv.
Hertil kommer, at  

 der ved mere omfattende brugstyverier begået af en person under 18  

 år efter omstændighederne vil være mulighed for at  

 idømme en ungdomssanktion efter straffelovens § 74 a.
 På den anførte baggrund har  

 Justitsministeriet ikke i forbindelse med den foreslåede nye § 293  

 a fundet anledning til at fravige bestemmelsen i straffelovens § 81,  

 stk. 1.
Med den foreslåede nye bestemmelse i § 293 a i  

 straffeloven forudsættes det, at der i retspraksis sker en generel  

 forhøjelse af strafudmålingsniveauet, således at der i  

 normale førstegangstilfælde, hvor der efter gældende  

 domspraksis i de fleste tilfælde idømmes en bøde for et  

 biltyveri, i stedet som udgangspunkt fastsættes en kortere, ubetinget  

 straf på 14 dages fængsel.
Dommen kan, navnlig for personer under  

 18 år, gøres betinget med vilkår om samfundstjeneste.
Hvis der er tale om brugstyveri af adskillige biler,  

 bør der normalt fastsættes en højere straf end det  

 angivne udgangspunkt.
For personer over 18 år forudsættes det  

 således, at der i disse tilfælde normalt fastsættes en  

 straf på 20 dages ubetinget fængsel.
 Ved pådømmelse af spiritus- eller  

 promillekørsel i en brugsstjålet bil skal der efter  

 straffelovens § 88 udmåles en fællesstraf for  

 overtrædelse af straffelovens § 293 a og færdselslovens  

 § 117, stk. 4.
Den foreslåede strafferamme i straffelovens  

 § 293 a indebærer, at der under nærmere angivne betingelser  

 er mulighed for efter retsplejelovens § 762, stk. 1, at  

 varetægtsfængsle personer, om hvem der er begrundet mistanke om  

 overtrædelse af § 293 a.
Det gælder bl.a., hvor der er  

 bestemte grunde til at antage, at vedkommende på fri fod vil  

 fortsætte med at begå tilsvarende overtrædelser.
 I tilknytning til forslaget om at indføje en ny  

 § 293 a i straffeloven om brugstyveri af  

 motorkøretøjer foreslås en ren lovteknisk ændring  

 af straffelovens § 293, stk. 1, 1. pkt., således at det  

 udtrykkeligt fastsættes, at den almindelige brugstyveribestemmelse  

 efter lovens ikrafttræden ikke omfatter brugstyveri af  

 motorkøretøjer.
4. Skærpelse af straffen for grov forstyrrelse af ro og orden  

 på offentligt sted 4.1.Gældende ret Deltagere i slagsmål eller i anden grov forstyrrelse  

 af ro og orden på offentligt sted straffes, såfremt de har  

 handlet efter aftale eller flere i forening, efter straffelovens § 134 a  

 med fængsel indtil 6 måneder.
 Bestemmelsen i § 134 a er indsat ved lov nr. 225 af  

 7. juni 1952. Der henvises herom til Rigsdagstidende 1951-52, tillæg A,  

 sp. 2613-2628, tillæg B, sp. 257-266 og 2505-2516, og forhandlingerne  

 sp. 8, 291-292, 3163-3239, 3334-3353, 782-833, 1287-1310 og 1325-1326.
Ved denne lovændring blev § 3 i den  

 daværende lov nr. 123 af 28. april 1928 om forbud mod visse  

 sammenslutninger mv. indarbejdet i straffeloven.
Baggrunden herfor var, at  

 bestemmelsen naturligt hørte hjemme i straffeloven, jf.  

 Rigsdagstidende 1949-50, tillæg A, sp. 7204.
Straffelovens § 134 a suppleres af reglerne i  

 straffelovens § 133 og § 134 om henholdsvis farlige og andre  

 opløb.
Straffelovens § 120 indeholder endvidere en særlig  

 regel om opløb som middel til overfald på eller tvang mod  

 offentlige myndigheder.
Desuden suppleres § 134 a af  

 normalpolitivedtægtens bestemmelser om opløb og forbud mod  

 slagsmål og anden ordensforstyrrende optræden på offentligt  

 sted.
I en dom af 2. februar 1996 (Ugeskrift for Retsvæsen  

 1996, s. 639) fandt Højesteret, at urolighederne på  

 Nørrebro den 18.-19. maj 1993 utvivlsomt indebar en grov forstyrrelse  

 af ro og orden på offentligt sted, jf. straffelovens § 134 a.  

 Herefter udtalte Højesteret, at domfældelse for deltagelse i  

 grov forstyrrelse af ro og orden på et offentligt sted er betinget af,  

 at det godtgøres, at den enkelte tiltalte har tilsluttet sig gruppen  

 af uromagere og fredsforstyrrere, således at vedkommende med sikkerhed  

 kan udskilles fra tilskuere, forbipasserende, beboere og andre, der blot har  

 været til stede og overværet hele eller dele af  

 begivenhedsforløbet.
Efter det bevisresultat, som landsretten havde  

 lagt til grund, fandt Højesteret det herefter betænkeligt at  

 anse andre end én tiltalt, som ifølge fotografier havde  

 befundet sig midt i mængden lige bag en flok stenkastende uromagere,  

 for skyldig i deltagelse i grov forstyrrelse af ro og orden som angivet i  

 straffelovens § 134 a.
Denne tiltalte blev for overtrædelsen af  

 straffelovens § 134 a af Højesteret idømt en straf  

 på hæfte i 30 dage.
Højesteret frifandt 8 andre tiltalte  

 for overtrædelse af straffelovens § 134 a, hvorom det alene var  

 lagt til grund, at de under urolighederne havde befundet sig på  

 skiftende steder, hvor uromagere havde kastet sten mod politiet og  

 antændt bål, og var løbet væk sammen med  

 stenkasterne, da politiet rykkede frem.
4.2. Baggrunden for forslaget Politidirektøren i København har i et  

 høringssvar af 23. november 2001 vedrørende det såkaldte  

 anti-terrorlovforslag (L 35) bemærket, at visse overtrædelser af  

 straffelovens § 134 a   uden at forholdet vil være direkte  

 omfattet af de foreslåede bestemmelser i straffelovens §§ 114-114  

 d   erfaringsmæssigt vil kunne opleves som en alvorlig skade på  

 navnlig et lands politiske og samfundsmæssige struktur og derved  

 skræmme befolkningen og udgøre en trussel mod demokratiet og det  

 internationale samkvem.
På den baggrund foreslår  

 Politidirektøren, at strafferammen i straffelovens § 134 a  

 forhøjes.
Politidirektøren i København har i den  

 forbindelse henvist til, at f.eks.
Sverige har en væsentligt  

 højere strafferamme i tilsvarende bestemmelser i svensk lovgivning.  

 Endvidere er der henvist til, at der for deltagelse i opløb og kast  

 med sten mod politifolk i forbindelse med urolighederne ved  

 EU-topmødet i Göteborg i juni 2001 blev fastsat straffe ved de  

 svenske domstole på henholdsvis 8 måneder og 2 år og 6  

 måneders fængsel, hvilket ifølge Politidirektøren  

 efter det oplyste har haft en præventiv effekt.
4.3. Justitsministeriets overvejelser Den 1. juli 2002 overtager Danmark formandskabet for EU  

 frem til den 31. december 2002. I forbindelse med EU-formandskabet skal  

 Danmark bl.a. være vært for en række internationale  

 møder, herunder det planlagte EU-topmøde i København i  

 december 2002.
 Danske myndigheder vil naturligvis gennemføre en  

 lang række foranstaltninger af bl.a. politimæssig karakter med  

 henblik på at beskytte den offentlige sikkerhed mv. i forbindelse med  

 disse møders afholdelse.
I lyset af de voldsomme uroligheder, der fandt sted bl.a.  

 under EU-topmødet i Göteborg i juni 2001 og G8-topmødet i  

 Genova i juli samme år, er der efter Justitsministeriets opfattelse  

 imidlertid også behov for forud for det danske formandskab at styrke  

 den strafferetlige beskyttelse med henblik på at imødegå  

 og bekæmpe alvorlige forbrydelser mod den offentlige ro og orden.
Det  

 foreslås derfor at forhøje strafmaksimum i straffelovens  

 § 134 a fra de nuværende 6 måneders fængsel til  

 fængsel i 1 år og 6 måneder.
Den foreslåede forhøjelse af strafferammen i  

 straffelovens § 134 a fra 6 måneder til 1 år og 6  

 måneder indebærer samtidig, at der under nærmere angivne  

 betingelser vil være mulighed for efter retsplejelovens § 762,  

 stk. 1, at varetægtsfængsle personer, om hvem der er  

 begrundet mistanke om overtrædelse af straffelovens § 134 a.
Det  

 gælder bl.a., hvor der er bestemte grunde til at antage, at vedkommende  

 på fri fod vil fortsætte med at begå tilsvarende  

 overtrædelser.
 5. Udvidet adgang til retshåndhævelsesarrest.
5.1. Gældende ret Efter retsplejelovens § 762, stk. 2, nr. 2, kan  

 en sigtet person varetægtsfængsles, når der foreligger en  

 særligt bestyrket mistanke om, at vedkommende har begået en  

 overtrædelse af straffelovens § 119, stk. 1, § 123,  

 §§ 244-246, § 250 eller § 252, såfremt  

 lovovertrædelsen efter oplysningerne om forholdets grovhed kan ventes  

 at ville medføre en ubetinget dom på fængsel i mindst 60  

 dage, og hensynet til retshåndhævelsen skønnes at  

 kræve, at sigtede ikke er på fri fod.
 Bestemmelsen er indsat ved lov nr. 386 af 10. juni 1987.  

 Der henvises herom til Folketingstidende 1986-87, tillæg A, sp.  

 2603-2626, tillæg B, sp. 2155-2190, 2429-2430 og 2635-2636 samt  

 forhandlingerne sp. 4781-4782, 5250-5291, 12309-12350, 12887-12894 og  

 13240-13254.
 Henvisningen til straffelovens § 123 om vold og  

 trusler mv. over for vidner blev indsat ved lov nr. 366 af 18. maj 1994. Der  

 henvises herom til Folketingstidende 1993-94, tillæg A, sp. 1339-1370,  

 tillæg B, sp. 905-912, og forhandlingerne sp. 2032-2034, 2603-2659,  

 10164-10174 og 10388.
I bemærkningerne er det anført, at  

 bestemmelsen i § 762, stk. 2, nr. 2, især tænkes  

 anvendt ved de groveste tilfælde af den såkaldte  

 meningsløse gadevold (dvs. vold over for en kvalificeret  

 sagesløs) og i grove tilfælde af overfald over for  

 persongrupper, der efter karakteren af deres arbejde er særligt udsat  

 for overfald.
Bestemmelsen kan endvidere anvendes, hvor der er anvendt  

 våben eller påført mere betydelige skader og i visse  

 gentagelsestilfælde.
Endelig kan grove tilfælde af  

 overtrædelse af straffelovens § 252 være omfattet.
Der  

 henvises til Folketingstidende 1986-87, tillæg A, sp. 2610.
5.2. Justitsministeriets overvejelser Som anført ovenfor i pkt. 4.3. vil den  

 foreslåede forhøjelse af strafferammen i straffelovens  

 § 134 a fra 6 måneder til 1 år og 6 måneders  

 fængsel samtidig indebære, at der under nærmere angivne  

 betingelser er mulighed for efter retsplejelovens § 762, stk. 1, at  

 varetægtsfængsle personer, der deltager i grov forstyrrelse af ro  

 og orden på offentligt sted.
Det gælder bl.a., hvis der er  

 bestemte grunde til at antage, at vedkommende på fri fod på ny  

 vil begå tilsvarende kriminalitet.
Retsplejelovens § 762, stk. 2, om  

 varetægtsfængsling i retshåndhævelsesøjemed er  

 begrundet i hensynet til den almindelige retsfølelse.
Således  

 kan der efter denne bestemmelse i visse tilfælde ske  

 varetægtsfængsling, hvis det findes krænkende, at en  

 person, som med særlig styrke mistænkes for en grov forbrydelse,  

 er på fri fod under efterforskningen.
 Justitsministeriet finder af de grunde, der er  

 anført ovenfor under pkt. 4.3, at der bør skabes mulighed for  

 også i retshåndhævelsesøjemed at  

 varetægtsfængsle personer, der deltager i grov forstyrrelse af ro  

 og orden på offentligt sted.
 Det foreslås derfor at indføje en henvisning  

 til straffelovens § 134 a i retsplejelovens § 762, stk. 2, nr.  

 2, således at der kan ske varetægtsfængsling, når der  

 foreligger en særligt bestyrket mistanke om en overtrædelse af  

 straffelovens § 134 a, der efter oplysningerne om forholdets grovhed kan  

 ventes at ville medføre en ubetinget dom på fængsel i  

 mindst 60 dage, og hensynet til retshåndhævelsen skønnes  

 at kræve, at sigtede ikke er på fri fod.
6. Skærpelse af straffen for menneskesmugling 6.1. Gældende ret 6.1.1. Menneskesmugling Efter udlændingelovens § 59, stk. 5,  

 straffes med bøde eller fængsel indtil 2 år den, der  

 forsætligt bistår en udlænding med ulovligt at indrejse  

 eller opholde sig i Danmark.
På samme måde straffes den, der for  

 vindings skyld bistår en udlænding med at indrejse i Danmark med  

 henblik på herfra at indrejse i et andet land, hvor udlændingen  

 vil blive afvist eller tilbagesendt.
Endvidere straffes på samme  

 måde den, der for vindings skyld bistår en udlænding med at  

 indrejse i et andet land, hvor udlændingen vil blive afvist eller  

 tilbagesendt.
Bistand efter udlændingelovens § 59,  

 stk. 5, til ulovlig indrejse kan bestå i at hjælpe en  

 udlænding over grænsen ved f.eks. at skjule den  

 pågældende i bagagerummet på en bil eller transportere  

 vedkommende til eller fra grænseområdet.
Bistanden kan også  

 bestå i at skaffe udlændingen falske indrejsepapirer eller i at  

 give urigtige oplysninger til myndighederne med henblik på, at den  

 pågældende opnår indrejsetilladelse.
Bistand til ulovligt  

 ophold kan f.eks. bestå i at yde udlændingen husly i kortere  

 eller længere tid.
Bestemmelsen i udlændingelovens § 59,  

 stk. 5, suppleres af straffelovens § 125 a.
Efter denne bestemmelse  

 straffes med fængsel indtil 4 år den, der under skærpende  

 omstændigheder gør sig skyldig i menneskesmugling efter  

 udlændingelovens § 59, stk. 5.
 Bestemmelsen i straffelovens § 125 a blev  

 indført i straffeloven ved lov nr. 473 af 1. juli 1998. Der henvises  

 herom til Folketingstidende 1997-98, 2. samling, tillæg A, s. 1587,  

 tillæg B, s. 610-613 og 728-729 samt forhandlingerne s. 977-1018,  

 2420-2445 og 2566-2586.
Afgørelsen af, om der foreligger skærpende  

 omstændigheder, træffes på grundlag af en samlet vurdering  

 af lovovertrædelsen.
Skærpende omstændigheder vil kunne  

 foreligge, når der er tale om organiseret eller professionel  

 menneskesmugling.
I vurderingen indgår også, om der er tale om et  

 enkeltstående forhold, eller om der er tale om en mere systematisk  

 adfærd.
Det er i bestemmelsens forarbejder forudsat, at straffelovens  

 § 125 a alene anvendes, når menneskesmuglingen sker for vindings  

 skyld.
Der kan efter udlændingelovens § 61  

 pålægges selskaber m.v. (juridiske personer), der  

 overtræder udlændingelovens bestemmelser, strafansvar efter  

 reglerne i straffelovens 5. kapitel.
Efter straffelovens § 306 kan der  

 efter de samme regler pålægges juridiske personer strafansvar for  

 overtrædelser af denne lov, der er begået for at skaffe den  

 juridiske person vinding.
Det bemærkes, at det ved lovforslag L 35, der  

 blev fremsat den 13. december 2001, foreslås, at kravet om, at en  

 overtrædelse af straffeloven skal være begået for at skaffe  

 den juridiske person vinding, bliver ophævet.
6.1.2. Dansk straffemyndighed Reglerne om dansk straffemyndighed er fastsat i  

 straffelovens §§ 6-12.
Dansk straffemyndighed omfatter bl.a. handlinger foretaget  

 i den danske stat, jf. straffelovens § 6, nr. 1,  

 (territorialitetsprincippet). Det er også tilfældet, når  

 blot en del af virksomheden er foretaget her i landet.
Handlingen kan tillige  

 være undergivet dansk strafmyndighed, hvis den ikke er foretaget i  

 Danmark, men har haft virkning her i landet, jf. straffelovens § 9  

 (virkningsprincippet). Har den kriminelle virksomhed ingen tilknytning til  

 Danmark   hverken for så vidt angår handling eller virkning   kan  

 der i stedet være dansk straffemyndighed efter straffelovens § 7.  

 Det er imidlertid en betingelse, at gerningsmanden er dansk statsborger eller  

 har bopæl i Danmark, og at handlingen er strafbar både efter  

 gerningsstedets lov og dansk lov (dobbelt strafbarhed). Bestemmelsen finder  

 også anvendelse med hensyn til handlinger begået af en person,  

 som er statsborger eller har bopæl i et af de andre nordiske lande og  

 opholder sig her i landet.
 De nævnte bestemmelser suppleres af straffelovens  

 § 8. Efter denne bestemmelse er der bl.a. dansk straffemyndighed i  

 forhold til handlinger i udlandet uanset andre tilknytningsmomenter,  

 »når handlingen er omfattet af mellemfolkelig overenskomst,  

 ifølge hvilken Danmark er forpligtet til at foretage  

 retsforfølgning«, jf. straffelovens § 8, nr. 5.
6.1.3. Udlevering Det fremgår af udleveringslovens § 2, at en  

 dansk statsborger ikke kan udleveres.
Til dette forbud gælder dog nogle  

 undtagelser, idet det følger af den nordiske udleveringslov § 2,  

 at en dansk statsborger under visse betingelser kan udleveres til  

 strafforfølgning eller straffuldbyrdelse i et andet nordisk land.  

 Ligeledes blev der ved lov nr. 1099 af 21. december 1994 om  

 strafforfølgning ved det internationale tribunal til  

 pådømmelse af krigsforbrydelser i det tidligere Jugoslavien og  

 ved lov nr. 342 af 26. maj 2001 om Den Internationale Strafforbryderdomstol  

 skabt mulighed for udlevering af danske statsborgere under visse betingelser.  

 I det såkaldte anti-terrorlovforslag (L 35) foreslås en  

 ændring af udleveringslovens § 2, således at danske  

 statsborgere under visse betingelser også kan udleveres til  

 strafforfølgning i lande uden for Norden først og fremmest til  

 andre medlemsstater i Den Europæiske Union.
Efter § 3, stk. 1, i udleveringsloven kan der  

 ske udlevering af udlændinge til en medlemsstat i Den Europæiske  

 Union for handlinger, der efter dansk ret kan medføre frihedsstraf i  

 mindst 6 måneder.
I andre tilfælde kan udlevering i almindelighed  

 ske, hvis handlingen efter dansk ret kan medføre højere straf  

 end fængsel i 1 år.
6.2. EU-rammeafgørelse om  

 menneskesmugling Det daværende franske EU-formandskab fremsatte den  

 3. august 2000 et forslag til rammeafgørelse om styrkelse af de  

 strafferetlige rammer med henblik på bekæmpelse af hjælp  

 til ulovlig indrejse og transit samt ulovligt ophold.
Retsgrundlaget for  

 udkastet til rammeafgørelse er artikel 29, artikel 31, litra e), og  

 artikel 34, stk. 2, litra b), i Traktaten om Den Europæiske Union  

 (TEU). Der er opnået politisk enighed i EU om rammeafgørelsens  

 indhold.
Rammeafgørelsen, der er optaget som bilag 5 til  

 lovforslaget, er knyttet til et forslag til direktiv om bistand til ulovlig  

 indrejse og transit samt ulovligt ophold.
Direktivforslaget er optaget som  

 bilag 6 til lovforslaget.
Direktivforslaget indeholder bestemmelser, der  

 fastlægger, hvilke handlinger medlemsstaterne skal fastsætte  

 sanktioner for.
Direktivet, der er omfattet af det danske forbehold over for  

 samarbejdet om retlige og indre anliggender, vil blive gennemført i  

 dansk ret ved en ændring af udlændingeloven.
Ministeriet for  

 Flygtninge, Indvandrere og Integration forventer at fremlægge  

 lovforslag herom i foråret 2002. Forslaget vil indebære en  

 ændring af udlændingelovens § 59, stk. 5, således  

 at bistand til ulovlig indrejse i et andet land fra eller gennem Danmark  

 bliver strafbar, uanset at bistanden ikke er sket med berigelsesforsæt.  

 Tillige vil det blive præciseret, at også bistand til ulovligt  

 ophold i et andet land er strafbar.
 I artikel 1, stk. 1, i rammeafgørelsen  

 fastslås det, at medlemsstaterne skal tage de nødvendige skridt  

 for at sikre, at de i direktivforslaget nævnte handlinger kan straffes  

 med strafferetlige sanktioner, der er virkningsfulde, står i et  

 rimeligt forhold til lovovertrædelsen, har afskrækkende virkning  

 og kan medføre udlevering.
 Ifølge artikel 1, stk. 2, kan der  

 suppleres med andre foranstaltninger så som:
konfiskation af det transportmiddel, der blev benyttet, da den  

 strafbare handling blev begået, forbud mod direkte eller gennem en mellemmand at udøve  

 sådan erhvervsmæssig virksomhed, hvorunder den strafbare handling  

 blev begået, eller udvisning De handlinger, der henvises til, er beskrevet i artikel 1  

 i direktivet.
Heraf fremgår det, at medlemsstaterne skal træffe  

 de nødvendige foranstaltninger for at sikre strafbarheden af  

 handlinger, hvorved der forsætligt ydes direkte eller indirekte  

 hjælp til tredjelandsstatsborgeres ulovlige indrejse til eller  

 gennemrejse i en EU-medlemsstats område.
Desuden skal hjælp til  

 ulovligt ophold gøres strafbart, når hjælpen ydes i  

 berigelsesøjemed.
Af artikel 2 i direktivet fremgår det  

 endvidere, at forsøg og medvirken til de i artikel 1 nævnte  

 handlinger ligeledes skal være strafbart.
 Ifølge artikel 1, stk. 2, i direktivet kan  

 medlemsstaterne beslutte ikke at iværksætte sanktioner over for  

 hjælp til ulovlig ind- og gennemrejse, hvis formålet er at yde  

 humanitær bistand.
Artikel 1, stk. 3, i rammeafgørelsen  

 opregner en række skærpende omstændigheder.
Det drejer sig  

 om handlinger, der er omfattet af den fælles aktion af 21. december  

 1998 om deltagelse i en kriminel organisation (EFT L 351 af 29.12.1998, s.  

 1). Herudover drejer det sig om handlinger, der er begået på en  

 sådan måde, at de personer, der er ofre for den strafbare  

 handling, er blevet udsat for livsfare.
Ifølge udkastet skal  

 medlemsstaterne som udgangspunkt sikre, at menneskesmugling, der begås  

 i berigelsesøjemed under sådanne skærpende  

 omstændigheder, kan medføre frihedsstraf med en strafferamme  

 på mindst 8 år.
 Artikel 1, stk. 4, giver medlemsstaterne  

 mulighed for at begrænse den maksimale strafferamme til 6 år,  

 hvis dette er nødvendigt for at bevare sammenhængen i det  

 nationale strafferetlige system, forudsat at det er en af de strengeste  

 straffe for strafbare forhold af tilsvarende alvorlig karakter.
Udkastets artikel 2 indeholder nærmere regler  

 for juridiske personers strafansvar.
Bestemmelsen forpligter medlemsstaterne  

 til at sikre, at juridiske personer kan gøres ansvarlige med hensyn  

 til de handlinger, der er beskrevet i direktivforslagets artikel 1 og 2.
 Efter rammeafgørelsens artikel 3 er  

 medlemsstaterne forpligtede til at sikre, at der over for juridiske personer  

 kan iværksættes sanktioner, der er virkningsfulde, proportionale  

 og har afskrækkende virkning, herunder bødestraf eller andre  

 sanktioner som f.eks. udelukkelse fra offentlige ydelser og tilskud, forbud  

 mod at udøve kommerciel virksomhed, anbringelse under retsligt tilsyn  

 og likvidation efter retskendelse.
Udkastets artikel 4 indeholder bestemmelser om  

 straffemyndighed.
Efter stk. 1 er hver medlemsstat forpligtet til at  

 have straffemyndighed, når lovovertrædelser, der er omfattet af  

 rammeafgørelsen, er begået helt eller delvist på  

 medlemsstatens territorium.
Medlemsstaten er desuden forpligtet til at have  

 straffemyndighed, hvis gerningsmanden er statsborger i den  

 pågældende medlemsstat eller handler på vegne af en  

 juridisk person, der er etableret på denne medlemsstats område.  

 De to sidstnævnte jurisdiktionsformer er dog ikke pligtmæssige,  

 idet medlemsstaterne kan meddele Rådets Generalsekretariat, i hvilket  

 omfang de skal gælde for den pågældende medlemsstat.
Artikel 5 indeholder bestemmelser om udlevering og  

 retsforfølgning.
Det følger således af denne bestemmelse,  

 at en medlemsstat, der ikke udleverer egne statsborgere, skal træffe de  

 nødvendige foranstaltninger med henblik på at sikre, at den har  

 straffemyndighed i tilfælde, hvor den i direktivet beskrevne  

 adfærd bliver begået af en af dens egne statsborgere uden for den  

 pågældende medlemsstats territorium.
 I artikel 6 fastslås det, at anvendelsen af  

 rammeafgørelsen ikke berører den beskyttelse, som  

 indrømmes flygtninge og asylansøgere i overensstemmelse med  

 international flygtningeret eller andre internationale instrumenter  

 vedrørende menneskerettigheder, herunder navnlig medlemsstaternes  

 overholdelse af deres internationale forpligtelser i henhold til artikel 31  

 og 33 i konventionen af 28. juli 1951 om flygtninges retsstilling, som  

 ændret ved New York-protokollen af 31. januar 1967.
 Efter artikel 7 skal medlemsstaterne underrette  

 hinanden, hvis de modtager oplysninger om, at de i direktivet opregnede  

 handlinger er blevet begået på en anden medlemsstats territorium.  

 Endvidere skal en medlemsstat, der anmoder en anden medlemsstat om at  

 foretage strafforfølgning i anledning af en overtrædelse af den  

 anmodende medlemsstats lovgivning om hjælp til ulovlig indrejse og  

 ulovligt ophold, oplyse den anmodede medlemsstat om, hvilke bestemmelser der  

 er overtrådt.
 I artikel 8 fastslås det, at  

 rammeafgørelsen gælder for Gibraltar.
Det følger af artikel 9, at medlemsstaterne  

 skal træffe de nødvendige foranstaltninger for at efterkomme  

 rammeafgørelsen inden en endnu ikke fastsat dato, der forventes at  

 komme til at ligge omkring 2 år efter rammeafgørelsens  

 offentliggørelse.
Medlemsstaterne skal inden denne dato meddele  

 Rådets Generalsekretariat og Kommissionen indholdet af de  

 retsforskrifter, som de udsteder for at gennemføre de forpligtelser,  

 der følger af rammeafgørelsen.
 Ved artikel 10 ophæves Schengen-konventionens  

 artikel 27, stk. 2 og 3, der er sammenfaldende med den foreslåede  

 artikel 7 i rammeafgørelsen.
 Efter forslagets artikel 11 træder  

 rammeafgørelsen i kraft på dagen for offentliggørelsen i  

 De Europæiske Fællesskabers Tidende.
6.3. Justitsministeriets overvejelser De ændringer, der kræves i dansk lovgivning  

 på grund af den udvidede definition af begrebet menneskesmugling i  

 direktivforslagets artikel 1 og 2, vil som nævnt ovenfor i pkt. 6.2.  

 blive gennemført i forbindelse med en ændring af  

 udlændingeloven.
Det forventes at ske i foråret 2002. Dette vil  

 indirekte få betydning for anvendelsen af straffelovens § 125 a,  

 da denne bestemmelse indeholder en henvisning til udlændingelovens  

 § 59, stk. 5.
Som nævnt ovenfor vil medlemsstaterne efter artikel  

 1, stk. 1, i udkastet til rammeafgørelse være forpligtede til at  

 træffe de nødvendige foranstaltninger til at sikre, at ulovlig  

 hjælp til indrejse, ophold eller transit kan straffes med effektive,  

 proportionale og afskrækkende sanktioner og kan medføre  

 udlevering.
Denne forpligtelse må anses for opfyldt, da strafferammen i  

 udlændingelovens § 59, stk. 5, er 2 år og under  

 skærpende omstændigheder 4 år, jf. straffelovens § 125  

 a.
Disse strammerammer indebærer således, at der efter  

 udleveringslovens § 3 vil være mulighed for udlevering i sager  

 omfattet af § 125 a (om strafferammekravet i rammeafgørelsens artikel  

 1, stk. 3, se umiddelbart nedenfor).
De valgfrie strafferetlige foranstaltninger, der er  

 opregnet i rammeafgørelsens artikel 1, stk. 2, modsvares af de  

 gældende danske regler om konfiskation, frakendelse af retten til at  

 udøve virksomhed og udvisning.
Der er derfor ikke behov for  

 lovændringer på dette område.
 Rammeafgørelsens artikel 1, stk. 3, forpligter  

 som nævnt hver medlemsstat til at træffe de nødvendige  

 foranstaltninger for at sikre, at de handlinger, der er nævnt i artikel  

 1 i rammeafgørelsen, kan straffes med fængsel indtil 8 år,  

 når de i bestemmelsen opregnede skærpende omstændigheder  

 foreligger.
Straffelovens § 125 a indeholder ingen opregning af,  

 hvad der forstås ved skærpende omstændigheder.  

 Ifølge bestemmelsens forarbejder beror det således på en  

 samlet helhedsvurdering, men det er en forudsætning, at  

 menneskesmuglingen sker for vindings skyld.
Som eksempel nævnes i den  

 forbindelse, at der foreligger skærpende omstændigheder, hvis der  

 er tale om organiseret eller professionel menneskesmugling.
Efter Justitsministeriets opfattelse er det rigtigst i  

 selve lovteksten nærmere at angive, i hvilke tilfælde der  

 må anses navnlig at foreligge skærpende omstændigheder.
Det  

 foreslås derfor at fastslå udtrykkeligt i bestemmelsen, at det er  

 en forudsætning for bestemmelsens anvendelse, at menneskesmuglingen  

 sker for vindings skyld.
Herudover foreslås det at tilføje et  

 nyt punktum, der angiver de to eksempler på forhold, som taler i  

 skærpende retning, og som er nævnt i rammeafgørelsens  

 artikel 1, stk. 3.
Det drejer sig for det første om tilfælde,  

 hvor menneskesmuglingen er foregået på en sådan måde,  

 at personer er blevet udsat for livsfare.
Eksempelvis kan det efter  

 omstændighederne være den situation, at menneskesmugleren  

 transporterer mennesker i lastrum uden udluftning.
I tilknytning hertil  

 bemærkes, at der vil kunne straffes både efter straffelovens  

 § 125 a og straffelovens § 241 om uagtsomt manddrab, hvis en person  

 omkommer i forbindelse med en menneskesmugling, og dette kan tilregnes  

 menneskesmugleren som uagtsomt.
For det andet drejer det sig om tilfælde af mere  

 systematisk eller organiseret menneskesmugling.
Der kan f.eks. være  

 tale om aktiviteter udført af en kriminel organisation som defineret i  

 EU s fælles aktion af 21. december 1998 (EFT L 351 af 29. december  

 1998, s. 1).
Det foreslås endvidere, at strafferammen i  

 straffelovens § 125 a forhøjes fra fængsel indtil 4  

 år til fængsel indtil 8 år, hvilket vil svare til det krav,  

 der er opstillet i EU-rammeafgørelsen.
Justitsministeriet finder  

 således   henset til den alvor, hvormed menneskesmugling under  

 skærpende omstændigheder bør bedømmes   ikke  

 anledning til at anvende undtagelsesbestemmelsen i rammeafgørelsens  

 artikel 1, stk. 4, hvorefter medlemsstaterne kan begrænse sig til  

 en strafferamme på op til 6 år.
 Det bemærkes, at en person, der foretager  

 menneskesmugling med henblik på seksuel udnyttelse af børn eller  

 udnyttelse af en voksen til prostitution, tillige efter  

 omstændighederne vil kunne straffes for medvirken mv. til andre  

 strafbare forhold, herunder f.eks. straffelovens § 222 om seksuelt  

 misbrug af børn, §§ 228, 229 om rufferi og anden  

 bagmandsvirksomhed i forbindelse med prostitution, § 230 om anvendelse  

 af børn som pornografiske modeller eller § 235 om udbredelse af  

 børnepornografi.
Rammeafgørelsens artikel 2 om juridiske personers  

 ansvar kræver ikke lovændringer.
Juridiske personer kan allerede  

 i dag straffes for deltagelse i menneskesmugling, jf. pkt. 6.1.1. ovenfor om  

 udlændingelovens § 61 og straffelovens § 306. Dette ansvar  

 går videre, end hvad der følger af rammeafgørelsens  

 artikel 2, da ansvaret efter dansk ret ikke begrænses til handlinger  

 begået af personer med en ledende stilling.
 Med hensyn til bestemmelsen i rammeafgørelsens  

 artikel 4 bemærkes, at Danmark i medfør af artikel 4,  

 stk. 2, i rammeafgørelsen agter at afgive en erklæring om,  

 at Danmark i de i artikel 4, stk. 1, litra b), omhandlede tilfælde  

 (egne statsborgere) betinger straffemyndigheden af, at forholdet også  

 er strafbart efter lovgivningen i det land, hvor forholdet blev begået  

 (dobbelt strafbarhed).
 Som omtalt i pkt. 6.2 forpligtes medlemsstaterne herudover  

 i artikel 4, stk. 1, litra c), til at sikre straffemyndighed med hensyn  

 til lovovertrædelser omfattet af rammeafgørelsen, når  

 lovovertrædelserne er begået på vegne af en juridisk  

 person, der er etableret på medlemsstatens område.
Justitsministeriet har overvejet, om forbeholdsadgangen i  

 artikel 4, stk. 2, også bør udnyttes for så vidt  

 angår disse situationer, som synes at omfatte forhold, der kun har en  

 meget begrænset tilknytning til Danmark.
Ved gennemførelse i  

 dansk lovgivning af EU s fælles aktion om bestikkelse i den private  

 sektor (lov nr. 228 af 4. april 2000) blev et sådant forbehold taget  

 over for en tilsvarende jurisdiktionsbestemmelse i den fælles  

 aktion.
 Det kan oplyses, at Justitsministeriet har besluttet, at  

 der skal nedsættes et jurisdiktionsudvalg, som skal foretage en generel  

 gennemgang af straffelovens bestemmelser om jurisdiktion  

 (straffemyndighed).
 På den baggrund har Justitsministeriet på  

 nuværende tidspunkt fundet det rigtigst, at der tages et forbehold over  

 for den nævnte jurisdiktionsbestemmelse i artikel 4, stk. 1, litra  

 c). Det vil indebære, at straffelovens § 8, nr. 5, ikke vil kunne  

 anvendes på forhold, der er omfattet af artikel 4, stk. 1, litra  

 c). Om der i øvrigt måtte være dansk straffemyndighed med  

 hensyn til sådanne forhold, vil bero på de øvrige  

 jurisdiktionsbestemmelser i straffelovens §§ 6-9.
De særlige betingelser i artikel 5, der gælder  

 for retsforfølgning af egne statsborgere, når disse ikke  

 udleveres, er sammenfaldende med Danmarks forpligtelser efter den  

 europæiske konvention fra 1957 om udlevering af lovovertrædere,  

 jf. bekendtgørelse nr. 36 af 28. september 1963 (Lovtidende C) og  

 konventionen fra 1996 om udlevering mellem Den Europæiske Unions  

 medlemsstater (jf.
Folketingstidende 1996-97, tillæg A, s. 4499).
 Det bemærkes, at strafferammen på 8 år i  

 straffelovens § 125 a om menneskesmugling indebærer, at politiet,  

 når betingelserne herfor i retsplejeloven i øvrigt er opfyldt,  

 som led i efterforskningen af sager om menneskesmugling vil kunne foretage  

 indgreb i meddelelseshemmeligheden, jf. herved retsplejelovens § 781,  

 stk. 1, nr. 3. Strafferammen på 8 år indebærer bl.a.  

 også, at der i sager om menneskesmugling kan ske konfiskation efter  

 bestemmelsen i straffelovens § 76 a om konfiskation med omvendt  

 bevisbyrde.
7. Menneskehandel 7.1. Gældende ret Straffeloven indeholder en række bestemmelser om  

 udnyttelse af andre personer til prostitution mv.
Efter § 228, stk. 1, i straffeloven, er straffen  

 fængsel indtil 4 år for den, der forleder nogen til at  

 søge fortjeneste ved kønslig usædelighed med andre, for  

 vindings skyld forleder nogen til kønslig usædelighed med andre  

 eller afholder nogen, der driver erhverv ved dette, fra at opgive det.  

 Ligeledes straffes den, der holder bordel, med fængsel indtil 4  

 år.
Bestemmelsen, der har haft sin nuværende ordlyd siden 1961,  

 jf. lov nr. 163 af 31. maj 1961, kriminaliserer bagmandsvirksomhed i relation  

 til både heteroseksuel og homoseksuel prostitution i traditionel  

 forstand (rufferi). Der henvises til Folketingstidende 1960-61, tillæg  

 A, sp. 583-585.
Strafansvar efter § 228, stk. 1, nr. 1 og 2, er  

 betinget af, at gerningsmanden har forledt nogen til kønslig  

 usædelighed med andre eller har afholdt nogen fra at opgive dette.
I  

 det omfang ansvar efter § 228 er betinget af, at der er tale om  

 »erhverv« ved kønslig usædelighed, skal der være  

 udøvet en mere regelmæssig virksomhed i form af kønslig  

 usædelighed med andre, jf.
Folketingstidende 1960-61, tillæg A,  

 sp. 584. Strafansvaret efter § 228, stk. 1, nr. 1 og 2, er i  

 øvrigt betinget af en mere kvalificeret form for medvirken, da den  

 prostituerede skal være »forledt« til prostitution eller »afholdt« fra  

 at opgive prostitution.
Strafansvar efter § 228, stk. 1, nr. 3, er  

 betinget af, at gerningsmanden holder »bordel«.
Hertil kræves, at der  

 er tale om, at prostitutionen og udnyttelsen har et vist omfang og er  

 forretningsmæssigt ledet af gerningsmanden, jf. herved  

 Højesterets dom gengivet i Ugeskrift for Retsvæsen 1984, s.  

 127.
 Efter straffelovens § 228, stk. 2, 1. led,  

 sidestilles med rufferi enhver medvirken til, at en person under 21 år  

 søger erhverv ved kønslig usædelighed.
Den, der medvirker til en persons befordring ud af landet,  

 for at denne i udlandet skal drive erhverv ved kønslig  

 usædelighed eller benyttes til sådan usædelighed, straffes  

 med fængsel indtil 4 år, når den befordrede person er under  

 21 år eller uvidende om formålet, jf. straffelovens § 228,  

 stk. 2, 2. led.
Aldersgrænsen blev fastsat til 21 år for at  

 bringe bestemmelsen i overensstemmelse med konventionen fra 1910 om  

 bekæmpelse af hvid slavehandel, jf.
Rigsdagstidende 1924-25,  

 tillæg A, sp. 3375. Konventionen knytter således den  

 strafferetlige beskyttelse sammen med myndighedsalderen, der på  

 daværende tidspunkt i Danmark var 21 år.
I forbindelse med  

 myndighedsalderens nedsættelse til 20 år, blev det  

 drøftet, hvorvidt aldersgrænsen i straffelovens § 228,  

 stk. 2, også skulle nedsættes.
Justitsministeriet  

 anførte dog i den forbindelse, jf.
Folketingstidende 1969-70,  

 tillæg B, sp. 63 og 79, at man ikke fandt, at det strafferetlige  

 værn alene skulle gælde kvinder under 20 år.
Den, der udnytter en andens erhverv ved kønslig  

 usædelighed eller fremmer kønslig usædelighed ved for  

 vindings skyld eller i oftere gentagne tilfælde at optræde som  

 mellemmand, straffes efter straffelovens § 229, stk. 1, med  

 fængsel indtil 3 år eller under formildende omstændigheder  

 med bøde.
Bestemmelsen finder således anvendelse, hvis  

 gerningsmanden gentagne gange har optrådt som mellemmand uden hensyn  

 til, om han har modtaget betaling, eller hvis gerningsmanden for vindings  

 skyld har optrådt som mellemmand, selv om det alene er sket i enkelte  

 tilfælde.
Anvendelse af bestemmelsens 2. led forudsætter, at  

 gerningsmanden har opnået en økonomisk fordel, som han ikke har  

 et retligt eller naturligt krav på at modtage, jf.  

 Straffelovskommissionens betænkning (1923), motiverne sp. 328.
Efter straffelovens § 229, stk. 2, straffes den,  

 der udlejer et værelse i hotel eller gæstgiveri til benyttelse  

 til erhvervsmæssig utugt, med fængsel indtil 1 år eller  

 under formildende omstændigheder med bøde.
Da det er en  

 betingelse, at værelset benyttes til erhvervsmæssig utugt,  

 må det antages, at udleje af værelse til enkeltstående  

 tilfælde af prostitution ikke er omfattet, jf. herved Folketingstidende  

 1960-61, tillæg A, sp. 584 for så vidt angår det samme  

 udtryk (»erhvervsmæssigt«) i den daværende formulering af  

 § 229, stk. 1.
 Straffen kan forhøjes med indtil det halve, hvis en  

 person, der dømmes efter § 228 eller § 229, tidligere har  

 været dømt efter en af disse bestemmelser eller har været  

 idømt fængsel for en berigelsesforbrydelse, jf. straffelovens  

 § 231.
Efter straffelovens § 260, nr. 1, straffes for  

 ulovlig tvang den, der ved vold eller trussel om vold, om betydelig skade  

 på gods, om frihedsberøvelse eller om at fremsætte usand  

 sigtelse for strafbart eller ærerørigt forhold eller at  

 åbenbare privatlivet tilhørende forhold tvinger nogen til at  

 gøre, tåle eller undlade noget.
Ligeledes straffes for ulovlig  

 tvang den, der ved trussel om at anmelde eller åbenbare et strafbart  

 forhold eller om at fremsætte sande ærerørige  

 beskyldninger tvinger nogen til at gøre, tåle eller undlade  

 noget, for så vidt fremtvingelsen ikke kan anses tilbørlig  

 begrundet ved det forhold, som truslen angår, jf. § 260, nr. 2.  

 Straffen for overtrædelse af § 260, der beskytter mod angreb  

 på personens evne til selvbestemmelse, er bøde eller  

 fængsel indtil 2 år.
Efter straffelovens § 261, stk. 1, straffes den,  

 som berøver en anden friheden, med fængsel indtil 4 år.
En  

 række kvalificerende omstændigheder er opregnet i § 261,  

 stk. 2. Er frihedsberøvelsen således sket for vindings  

 skyld, eller har frihedsberøvelsen været langvarig eller  

 bestået i, at nogen uberettiget holdes i forvaring som sindssyg eller  

 mentalt retarderet eller bringes i fremmed krigstjeneste eller i fangenskab  

 eller anden afhængighed i fremmed land, er straffen fængsel i 1  

 til 12 år.
Bestemmelsen tilsigter at beskytte mod, at der uberettiget  

 gøres indskrænkninger i den frie adgang til at bevæge sig  

 fra et sted til et andet efter egen bestemmelse.
Den i stk. 2  

 kvalificerende omstændighed angående »fremmed land« viser hen til  

 et andet land end forurettedes hjemland.
Det kan bl.a. være relevant i  

 tilfælde af grænseoverskridende menneskehandel, hvor der er sket  

 en egentlig frihedsberøvelse af forurettede.
Efter straffelovens § 266 straffes med bøde  

 eller fængsel indtil 2 år den, der på en måde, der er  

 egnet til hos nogen at fremkalde alvorlig frygt for eget eller andres liv,  

 helbred eller velfærd, truer med at foretage en strafbar handling.
For  

 at realisere bestemmelsens gerningsindhold skal truslen vedrøre en  

 strafbar handling af den angivne grove karakter.
 Foreligger der samtidig med en overtrædelse af  

 straffelovens § 260, § 261 eller § 266 også en  

 overtrædelse af f.eks. § 228 kan der straffes for begge  

 overtrædelser.
Ulovlig udtagelse af organer er kriminaliseret ved  

 straffelovens §§ 245-246 om grov legemskrænkelse.
I det omfang  

 forholdet begås i Danmark, suppleres disse regler af lov om ligsyn,  

 obduktion og transplantation mv. (ligsynsloven). Efter ligsynslovens  

 § 13, stk. 1, kan der fra en person, som har meddelt skriftligt  

 samtykke hertil, udtages væv og andet biologisk materiale i personens  

 levende live til behandling af sygdom eller legemsskade hos et andet  

 menneske.
Samtykke kan efter ligsynslovens § 13, stk. 2, kun  

 meddeles af personer under 18 år, når ganske særlige grunde  

 taler herfor.
Efter lovens § 20, stk. 2, straffes den, der udtager  

 væv og andet biologisk materiale til behandling som nævnt i  

 § 13, uden at lovens betingelser herfor er opfyldt, med bøde,  

 medmindre højere straf er forskyldt efter anden lovgivning.
På  

 samme måde straffes efter § 20, stk. 3, den, der, uden at  

 lovens betingelser herfor er opfyldt, yder eller modtager betaling eller  

 anden økonomisk fordel for udtagelse eller overførsel af  

 væv og andet biologisk materiale til behandling som nævnt i  

 § 13. Det samme gælder den, der med viden om, at der er ydet eller  

 modtaget betaling, medvirker til, at et sådant indgreb foretages.
Efter straffelovens § 306 kan der  

 pålægges selskaber mv. (juridiske personer) strafansvar efter  

 reglerne i lovens 5. kapitel for overtrædelser af straffeloven, der er  

 begået for at skaffe den juridiske person vinding.
Juridiske personer  

 kan således, hvis denne betingelse er opfyldt, pålægges  

 strafansvar for menneskehandel.
Som anført i pkt. 6.1.1. har  

 justitsministeren ved lovforslag L 35, der blev fremsat den 13. december  

 2001, foreslået, at kravet om, at en overtrædelse af straffeloven  

 skal være begået for at skaffe den juridiske person vinding,  

 bliver ophævet.
 Om straffelovens regler om jurisdiktion (straffemyndighed)  

 kan henvises til pkt. 6.1.2. ovenfor.
7.2. Protokol til FN´s konvention om bekæmpelse af  

 grænseoverskridende kriminalitet (Palermo-konventionen)  

 vedrørende bekæmpelse af handel med mennesker, herunder  

 særligt kvinder og børn FN´s Generalforsamling vedtog den 9. november 1998  

 resolution nr. 53/111 og resolution nr. 53/114, hvorved det blev besluttet at  

 etablere en åben ad hoc-komité med det formål at udarbejde  

 en omfattende international konvention til bekæmpelse af  

 grænseoverskridende organiseret kriminalitet samt supplerende  

 internationale instrumenter til bl.a. bekæmpelse af handel med kvinder  

 og børn.
Konventionen og bl.a. protokollen om bekæmpelse af  

 menneskehandel blev vedtaget af FN´s Generalforsamling ved resolution nr. 25  

 af 15. november 2000. Danmark undertegnede konventionen og protokollen om  

 bekæmpelse af menneskehandel den 12. december 2000.
 Formålet med denne protokol til FN´s konvention om  

 bekæmpelse af grænseoverskridende kriminalitet, jf. lovforslagets  

 bilag 7, er at forebygge og bekæmpe menneskehandel, herunder  

 særligt handel med kvinder og børn, samt at beskytte og  

 hjælpe ofrene.
 Ved protokollen forpligtes de lande, der ratificerer  

 protokollen, til at kriminalisere menneskehandel samt at sikre bistand til og  

 beskyttelse af ofrene for menneskehandel.
Det fremgår af artikel 1, stk. 1, at  

 protokollen supplerer konventionen om bekæmpelse af  

 grænseoverskridende organiseret kriminalitet, og at protokollen skal  

 fortolkes sammen med konventionen.
Efter artikel 1, stk. 2,  

 finder konventionens bestemmelser med de fornødne tilpasninger  

 anvendelse på protokollen, medmindre andet er fastsat.
Ifølge  

artikel 1, stk. 3, skal handlinger, der er strafbare i henhold  

 til protokollen, betragtes som strafbare handlinger i overensstemmelse med  

 konventionen.
Formålet med protokollen fremgår af artikel  

 2, litra a-c.
Der henvises herved til det, der er anført  

 umiddelbart ovenfor.
Efter artikel 3, litra a, er der tale om  

 menneskehandel, når en person rekrutteres, transporteres,  

 overføres, skjules eller modtages ved hjælp af trusler, tvang,  

 bortførelse, bedrageri, magtmisbrug, udnyttelse af en sårbar  

 stilling eller ved, at der ydes eller modtages betaling eller fordele for at  

 opnå samtykke fra en person, der har myndighed over en anden person, og  

 det sker med det formål at udnytte vedkommende.
Udnyttelse defineres  

 således, at det i hvert fald skal omfatte udnyttelse af en andens  

 prostitution eller andre former for seksuel udnyttelse, tvangsarbejde,  

 slaveri eller slaverilignende former for udnyttelse af arbejdskraft eller  

 fjernelse af organer.
 Efter artikel 3, litra b, er det uden betydning, om  

 et offer for menneskehandel har givet sit samtykke til den udnyttelse, der er  

 formålet med menneskehandlen, hvis gerningsmanden har gjort brug af de  

 tvangsmidler mv., der er beskrevet i bestemmelsen.
 Efter artikel 3, litra c og d, er der også  

 tale om menneskehandel, når en person under 18 år bliver  

 rekrutteret, transporteret, overført, skjult eller modtaget med  

 henblik på udnyttelse, selv om gerningsmanden ikke har gjort brug af de  

 tvangsmidler mv., der er beskrevet i bestemmelsen.
 Ifølge artikel 4 er anvendelsesområdet  

 for protokollen forebyggelse, efterforskning og retsforfølgning af  

 menneskehandel, når de strafbare handlinger er  

 grænseoverskridende (det vil sige involverer to eller flere lande) og  

 udføres som led i organiseret kriminalitet, ligesom protokollen om  

 menneskehandel finder anvendelse på beskyttelse af ofre for  

 sådanne handlinger.
 Efter artikel 5 forpligtes de kontraherende parter  

 til at gennemføre de lovgivningsmæssige og andre  

 foranstaltninger, der måtte være nødvendige med henblik  

 på at kriminalisere den adfærd, der er beskrevet i artikel 3,  

 når der har været forsæt til denne adfærd.  

 Forsøg og medvirken skal også kriminaliseres.
Efter artikel 6 skal det sikres i passende  

 tilfælde og i det omfang, det er muligt efter national ret, at ofrenes  

 privatliv og identitet beskyttes, herunder bl.a. ved, at straffesager, der  

 vedrører menneskehandel, skal være fortrolige.
Endvidere skal  

 det sikres, at nationale regler gør det muligt i passende  

 tilfælde at underrette ofre for menneskehandel om relevante retsskridt  

 samt at give ofre mulighed for at udtale sig under straffesagen.
De  

 kontraherende parter skal tillige overveje at gennemføre  

 foranstaltninger med henblik på at sikre, at ofre for menneskehandel  

 rehabiliteres fysisk, psykisk og socialt.
Endelig skal de kontraherende  

 stater bestræbe sig på at værne om ofrenes sikkerhed,  

 så længe de befinder sig på statens område, samt  

 sikre ofrene mulighed for at opnå erstatning.
 Ifølge artikel 7 skal de kontraherende  

 stater overveje at gennemføre foranstaltninger, der giver ofre for  

 menneskehandel mulighed for i passende tilfælde at opholde sig  

 midlertidigt eller permanent på statens territorium.
Det fremgår af artikel 8, at en kontraherende  

 stat, hvor et offer for menneskehandel er statsborger eller har permanent  

 opholdstilladelse, uden unødig forsinkelse skal acceptere, at ofret  

 bliver tilbagesendt til den pågældende stat.
Tilbagesendelsen  

 skal ske under hensyntagen til ofrets sikkerhed og skal helst være  

 frivillig.
De kontraherende stater skal, hvis de anmodes herom, oplyse, om  

 ofret er statsborger eller havde permanent opholdstilladelse i landet  

 på tidspunktet for indrejse i det land, der anmoder om oplysningen.
Med  

 henblik på at muliggøre tilbagesendelse af ofre, der ikke er i  

 besiddelse af legitimation, skal den stat, i hvilken den  

 pågældende er statsborger eller havde permanent  

 opholdstilladelse, udstede de rejsedokumenter, som måtte være  

 nødvendige, for at ofret kan rejse tilbage til det  

 pågældende land.
Det fremhæves i bestemmelsen, at de  

 rettigheder, som ofrene måtte være tillagt i modtagerstatens  

 lovgivning, ikke berøres, ligesom bestemmelsen ikke berører  

 bilaterale eller multilaterale aftaler om tilbagesendelse af ofre for  

 menneskehandel.
Efter artikel 9 skal de kontraherende stater tage  

 skridt til at forebygge og bekæmpe menneskehandel og årsagerne  

 til, at mennesker, navnlig kvinder og børn, bliver ofre for  

 menneskehandel. Årsagerne omfatter ifølge artikel 9 bl.a.  

 fattigdom og manglende økonomisk udvikling.
Der skal endvidere bl.a.  

 gennem bilateralt og multilateralt samarbejde iværksættes  

 eksempelvis uddannelsesmæssige, sociale og kulturelle  

 foranstaltninger.
 Ifølge artikel 10 skal politi og  

 anklagemyndighed samt immigrationsmyndigheder i de kontraherende stater  

 samarbejde i passende omfang ved i overensstemmelse med national ret at  

 udveksle oplysninger, der eksempelvis giver myndighederne mulighed for at  

 fastslå, om personer, der forsøger at krydse en international  

 grænse uden rejsedokumenter eller under anvendelse af rejsedokumenter,  

 der tilhører en anden, er menneskehandlere eller ofre herfor.  

 Oplysningerne kan også vedrøre typen af rejsedokumenter, der  

 anvendes i forbindelse med menneskehandel, samt metoder og midler, der  

 benyttes af organiserede kriminelle grupper i forbindelse med menneskehandel.  

 Endvidere skal det sikres, at de relevante myndigheder uddannes i  

 bekæmpelse af menneskehandel.
Efter artikel 11 skal den grænsekontrol, der  

 måtte være nødvendig for at forebygge og afsløre  

 menneskehandel, skærpes, uden at dette dog skal berøre  

 internationale forpligtelser med hensyn til personers frie  

 bevægelighed.
Endvidere skal det i videst mulige omfang hindres, at  

 transportvirksomheders transportmidler kan benyttes i forbindelse med  

 menneskehandel.
I passende tilfælde, og uden at dette berører  

 internationale konventioner, bør det derfor kræves, at  

 transportører er forpligtede til at kontrollere, at alle passagerer er  

 i besiddelse af de nødvendige rejsedokumenter.
Herudover skal det i  

 overensstemmelse med national ret sikres, at overtrædelse af denne  

 forpligtelse er sanktioneret, ligesom det skal overvejes at gøre det  

 muligt at nægte menneskehandlere indrejse eller at inddrage deres  

 visum.
Endelig skal de kontraherende stater overveje at styrke samarbejdet  

 mellem grænsekontrolmyndighederne ved bl.a. at etablere og opretholde  

 direkte kommunikationskanaler.
 Ifølge artikel 12 skal det så vidt  

 muligt sikres, at bl.a. rejsedokumenter eller identitetspapirer, der  

 udstedes, er af en sådan kvalitet, at de ikke uden videre kan blive  

 misbrugt, forfalsket eller ulovligt ændret, kopieret eller udstedt.
 Efter artikel 13 skal en kontraherende stat, der  

 bliver anmodet herom, i overensstemmelse med national ret og inden for et  

 rimeligt tidsrum, bekræfte legitimitet og gyldighed af rejse- eller  

 identitetspapirer, der er udstedt, eller som fremstår som værende  

 udstedt i den pågældende stat, når der er mistanke om, at  

 dokumentet er blevet benyttet i forbindelse med menneskehandel.
 Ifølge artikel 14 anfægtes andre  

 internationale rettigheder og beføjelser ikke af protokollen, og det  

 fremgår tillige, at protokollen skal fortolkes og anvendes på en  

 ikke-diskriminerende måde.
 Artikel 15-20 indeholder bestemmelser om  

 ratifikation mv.
7.3. EU-rammeafgørelse om menneskehandel I en meddelelse af 21. december 2000 til Rådet og  

 Europa-Parlamentet fremsatte Kommissionen et forslag til  

 rammeafgørelse om bekæmpelse af handel med mennesker.  

 Retsgrundlaget for udkastet til rammeafgørelser er artikel 29, artikel  

 31, litra e), og artikel 34, stk. 2, i Traktaten om Den Europæiske  

 Union (TEU). Der er opnået politisk enighed i EU om  

 rammeafgørelsens indhold.
 Formålet med EU-rammeafgørelsen om  

 bekæmpelse af handel med mennesker, der er optaget som bilag 8 til  

 lovforslaget, er at sikre, at der sker en tilnærmelse af  

 medlemsstaternes lovgivning for så vidt angår bekæmpelse af  

 menneskehandel.
Artikel 1 forpligter medlemsstaterne til at sikre,  

 at rekruttering, transport eller overførelse af en person   herunder  

 at huse, modtage eller overdrage vedkommende   eller overførelse af  

 kontrollen med den pågældende, er strafbart.
Det er dog en  

 betingelse, at det sker ved hjælp af tvang, magt eller trusler,  

 bedrageri, misbrug af autoritet eller andre former for misbrug, afgivelse  

 eller modtagelse af betaling eller fordele for at opnå samtykke fra den  

 person, der har kontrol med en anden person.
Endvidere er det en betingelse,  

 at formålet hermed er at udnytte den pågældendes arbejde i  

 form af slaveri eller tvangsarbejde eller til prostitution eller anden  

 seksuel udnyttelse, herunder i forbindelse med pornografi.
Efter artikel 1,  

 stk. 3, kræves der for så vidt angår tilfælde,  

 hvor forurettede er en person under 18 år, ikke, at der er anvendt de  

 opregnede tvangsmidler.
 Definitionen af menneskehandel i rammeafgørelsen  

 svarer således i det væsentlige til definitionen i  

 FN-protokollen.
 Efter artikel 2 forpligtes medlemsstaterne til at  

 sikre, at også forsøg på og medvirken til de i artikel 1  

 nævnte overtrædelser kan straffes.
Artikel 3 omhandler sanktioner.
Det fremgår  

 af stk. 1, at medlemsstaterne forpligtes til at sikre, at de i artikel 1  

 og 2 omhandlede lovovertrædelser kan straffes med strafferetlige  

 sanktioner, der er effektive, står i et rimeligt forhold til  

 lovovertrædelsen og har afskrækkende virkning, og som kan  

 medføre udlevering.
Efter stk. 2 skal medlemsstaterne sikre, at  

 lovovertrædelser efter artikel 1 kan straffes med fængsel med en  

 maksimumstraf på mindst 8 år, når ofret forsætligt  

 eller groft uagtsomt er blevet bragt i livsfare, overtrædelsen er  

 begået med brug af grov vold eller har forvoldt ofret særlig  

 alvorlig skade, lovovertrædelsen er begået inden for en kriminel  

 organisation, eller ofret er særlig sårbart, hvilket altid i  

 henhold til bestemmelsen vil være tilfældet, når ofret er  

 under den seksuelle lavalder i henhold til national lovgivning, og hensigten  

 med forbrydelsen har været udnyttelse af ofret ved prostitution eller  

 anden seksuel udnyttelse.
Artikel 4 indeholder nærmere regler for  

 juridiske personers strafansvar.
Det fremgår heraf, at medlemsstaterne  

 skal sikre, at juridiske personer kan gøres ansvarlige for de i  

 artikel 1, 2 og 3 omhandlede overtrædelser, i det omfang handlingerne  

 er begået for at skaffe den juridiske person vinding og er begået  

 af en person, der har en ledende stilling inden for den juridiske person i  

 kraft af repræsentationsbeføjelser, beslutningsbeføjelser  

 eller beføjelser til at udøve intern kontrol.
Endvidere  

 forpligtes medlemsstaterne til at sikre, at juridiske personer også kan  

 gøres ansvarlige i de tilfælde, hvor f.eks. utilstrækkelig  

 kontrol og tilsyn fra den juridiske persons side har gjort det muligt for en  

 person, der er underlagt den juridiske persons myndighed, at begå de  

 nævnte lovovertrædelser.
 Efter artikel 5 er medlemsstaterne også  

 forpligtede til at sikre, at der over for juridiske personer kan  

 iværksættes sanktioner, der er effektive, proportionale og har en  

 afskrækkende virkning, herunder bødestraf eller administrativt  

 idømte bøder, udelukkelse fra offentlige tilskud og forbud med  

 at udøve kommerciel virksomhed.
 Efter artikel 6 skal medlemsstaterne sikre, at de  

 har straffemyndighed, når lovovertrædelsen er begået helt  

 eller delvist på medlemsstatens område (stk. 1, litra a),  

 gerningsmanden er statsborger i medlemsstaten (stk. 1, litra b), eller  

 lovovertrædelsen er begået til fordel for en juridisk person, der  

 har hjemsted på medlemsstatens område (stk. 1, litra c). De  

 to sidstnævnte jurisdiktionsformer er dog ikke pligtmæssige, idet  

 medlemsstaterne kan meddele Rådets Generalsekretariat, i hvilket omfang  

 de skal gælde for den pågældende medlemsstat, jf.  

artikel 6, stk. 2. Artikel 6, stk. 3, bestemmer, at en  

 medlemsstat, der ikke udleverer egne statsborgere, skal træffe de  

 nødvendige foranstaltninger med henblik på at sikre, at den har  

 straffemyndighed i tilfælde, hvor lovovertrædelser omfattet af  

 EU-rammeafgørelsen bliver begået af en af dens egne statsborgere  

 uden for den pågældende medlemsstats territorium.
Artikel 7 pålægger medlemsstaterne at  

 sikre, at undersøgelser og retsforfølgning i forbindelse med  

 lovovertrædelser, der er omfattet af rammeafgørelsen, ikke er  

 afhængig af anmeldelse eller klage.
Er forurettede et barn, skal  

 medlemsstaterne træffe mulige forholdsregler for at sikre passende  

 hjælp til barnets familie.
Artikel 8 indeholder et krav om, at medlemsstaterne  

 skal opfylde rammeafgørelsens forpligtelser inden en nærmere  

 angivet dato.
Da forslaget endnu ikke er vedtaget, er denne dato ikke  

 fastlagt endeligt.
 Det fremgår af artikel 9, at EU s  

 fælles aktion af 24. februar 1997 om bekæmpelse af menneskehandel  

 og seksuel udnyttelse af børn ophæves ved  

 rammeafgørelsen.
7.4. Tillægsprotokol til FN´s konvention om barnets rettigheder  

 om salg af børn, børneprostitution og  

 børnepornografi FN´s Generalforsamling vedtog den 25. maj 2000  

 ovennævnte tillægsprotokol, som Danmark undertegnede den 7.  

 september 2000.
 I protokollens artikel 1 fastslås det, at  

 deltagerstaterne skal forbyde salg af børn, børneprostitution  

 og børnepornografi i overensstemmelse med protokollens  

 bestemmelser.
 I henhold til artikel 3, stk. 1, jf. artikel  

 2, om salg af børn skal det være strafbart at tilbyde,  

 overgive eller modtage et barn med henblik på seksuel udnyttelse  

 (i.a.), organudtagelse for vindings skyld (i.b.) eller tvangsarbejde (i.c.).  

 Endvidere følger det af artikel 3, stk. 1, litra b, at det skal  

 være strafbart at udbyde, finde, skaffe eller videregive et barn til  

 børneprostitution, således som dette er defineret i artikel  

 2.
 Forpligtelsen til at kriminalisere disse forhold  

 fremgår, som det er beskrevet ovenfor, både af  

 Palermo-protokollens artikel 3 (for så vidt der er tale om  

 grænseoverskridende menneskehandel) og af artikel 1 i  

 EU-rammeafgørelsen.
7.5. Justitsministeriets overvejelser Handel med mennesker og den udnyttelseshensigt, der ligger  

 bag, må betegnes som en alvorlig krænkelse af den forurettedes  

 personlige frihed.
Krænkelser af denne karakter straffes i dag efter  

 bestemmelserne om indgreb i den personlige frihed og bestemmelser, der  

 kriminaliserer den form for udnyttelse, der er formålet med handlen.
I  

 praksis vil der typisk kunne være tale om handel med kvinder med  

 henblik på udnyttelse af disse til prostitution.
Rigsadvokaten vurderede i sommeren 2000, at der i de  

 senere år havde været et forholdsvis beskedent antal sager om  

 udenlandske kvinders indrejse i Danmark med henblik på prostitution  

 samt rufferi i forbindelse hermed.
Samtidig anførte Rigsadvokaten, at  

 der er grund til at antage, at problemets omfang vil stige i de kommende  

 år.
De eksisterende straffebestemmelser på området  

 måtte efter Rigsadvokatens opfattelse anses for tilstrækkelige.  

 Samtidig udtrykte Rigsadvokaten støtte til et eventuelt lovforslag,  

 der giver politiet adgang til at foretage indgreb i meddelelseshemmeligheden  

 i sager af den pågældende karakter.
Den 12. juni 2001 afleverede Rigspolitichefen en  

 redegørelse vedrørende aktuel status for den  

 politimæssige indsats mod kvindehandel til Justitsministeriet.  

 Redegørelsen er udarbejdet på baggrund af en systematisk  

 overvågning af området, der blev iværksat i 2000.  

 Konklusionen i redegørelsen er, at udenlandske kvinder udgør en  

 forholdsvis stor andel af de prostituerede, som indgår i det mere  

 organiserede prostitutionsmiljø. Disse kvinders indrejse i Danmark  

 sker ofte ved hjælp af og i vidt omfang på foranledning af  

 kriminelle netværk.
Endvidere konkluderes det, at en ændring af  

 straffelovens § 228, stk. 2, til ligeledes at omfatte befordring  

 ind i riget vil styrke retshåndhævelsen i relation til  

 kvindehandel, samt at det ud fra et efterforskningsmæssigt synspunkt er  

 af afgørende betydning, at der er adgang til at foretage indgreb i  

 meddelelseshemmeligheden på baggrund af en mistanke om  

 overtrædelse af straffelovens §§ 228 og 229.
 Justitsministeriet har på den anførte  

 baggrund overvejet, hvilke ændringer af straffelovgivningen der kan  

 være anledning til at gennemføre som led i indsatsen mod  

 menneskehandel.
Det er i den forbindelse Justitsministeriets opfattelse,  

 at den nugældende lovgivning lever op til de forpligtelser, der  

 påhviler Danmark efter Palermo-protokollen.
Menneskehandel vil  

 således kunne straffes efter bl.a. straffelovens § 228 (om  

 rufferi), § 260 (om ulovlig tvang) og § 261 (om ulovlig  

 frihedsberøvelse). Ministeriet for Flygtninge, Indvandrere og  

 Integration har oplyst, at Palermo-protokollen heller ikke kræver ny  

 lovgivning på det udlændingeretlige område.
Også for så vidt angår  

 tillægsprotokollen til FN s konvention om barnets rettigheder om salg  

 af børn mv. er det Justitsministeriets opfattelse, at den  

 nuværende lovgivning opfylder de forpligtelser, der vedrører  

 kriminalisering af menneskehandel.
Justitsministeren vil fremsætte et  

 lovforslag om de lovændringer, der i øvrigt er nødvendige  

 for at ratificere den nævnte protokol.
Det pågældende  

 lovforslag vil indeholde en nærmere gennemgang af  

 tillægsprotokollens bestemmelser.
Justitsministeriet finder endvidere, at den danske  

 straffelovgivning lever op til kravene i EU-rammeafgørelsen om at  

 kriminalisere menneskehandel.
Imidlertid følger det af  

 rammeafgørelsens artikel 3, at medlemsstaterne skal sikre, at  

 strafmaksimum for menneskehandel under en række nærmere opregnede  

 skærpende omstændigheder er mindst 8 års fængsel.
Som det fremgår af pkt. 7.1., er strafferammen i  

 straffelovens § 228 4 års fængsel, strafferammen i  

 § 229, stk. 1, er 3 års fængsel og strafferammen i  

 § 260 er 2 års fængsel.
Den almindelige strafferamme for  

 frihedsberøvelse er 4 års fængsel, jf. § 261,  

 stk. 1, mens straffen er fængsel fra 1 til 12 år, hvis  

 frihedsberøvelsen er sket under skærpende  

 omstændigheder.
 Sammenfattende betyder det anførte, at en dansk  

 gennemførelse af rammeafgørelsen vil kræve en  

 lovændring for så vidt angår strafferammen for  

 menneskehandel.
Justitsministeriet foreslår derfor, at der  

 indsættes en ny bestemmelse i straffeloven, der omhandler alle aspekter  

 af handel med mennesker og den udnyttelse, der ligger bag.
Hensigten er ikke  

 at kriminalisere nye forhold   det vil sige forhold, der ikke allerede er  

 omfattet af bl.a. straffelovens §§ 228, 260 og 261. Det er imidlertid  

 Justitsministeriets opfattelse, at en særlig bestemmelse om  

 menneskehandel vil kunne bidrag til at styrke det strafferetlige værn  

 mod de alvorlige krænkelser af de forurettedes personlige frihed, som  

 menneskehandel udgør.
Der er således også en vis  

 signalværdi forbundet med indsættelsen af en særlig  

 bestemmelse om menneskehandel i straffeloven.
I den foreslåede bestemmelse er der fastsat en  

 strafferamme på fængsel indtil 8 år.
Justitsministeriet har  

 overvejet, om der i stedet burde fastsættes en lavere strafferamme for  

 visse former for menneskehandel kombineret med en højere strafferamme  

 på 8 års fængsel, hvis der foreligger skærpende  

 omstændigheder   herunder hvis der er tale om forhold, der efter  

 EU-rammeafgørelsen kræver en strafferamme på fængsel  

 i 8 år.
Ud fra en lovteknisk vurdering samt ud fra en vurdering af, at  

 en strafferamme på 8 års fængsel vil afspejle de  

 krænkelser af den personlige frihed mv., som menneskehandel er udtryk  

 for, har Justitsministeriet imidlertid valgt at foreslå en almindelig  

 strafferamme på fængsel indtil 8 år, der omfatter alle  

 former for menneskehandel.
En række omstændigheder vil samtidig skulle  

 betragtes som skærpende i forbindelse med strafudmålingen.
Det  

 gælder f.eks., hvis forurettede på gerningstidspunktet var under  

 15 år, og formålet med overtrædelsen var udnyttelse af den  

 pågældende ved kønslig usædelighed, hvis der er tale  

 om organiseret menneskesmugling, eller hvis ofret forsætligt eller  

 groft uagtsomt er blevet bragt i livsfare.
Justitsministeriet finder, at den særlige  

 bestemmelse om menneskehandel bør omfatte både  

 grænseoverskridende handel med mennesker   altså handel med  

 mennesker, der føres ud af Danmark, såvel som handel med  

 mennesker, der føres ind i Danmark   og handel med mennesker »internt«  

 i Danmark.
Formålet bag bestemmelsen om at bekæmpe handel med  

 mennesker tilsiger dette, idet de samme hensyn gør sig gældende,  

 uanset om der er tale om en grænseoverskridende handel eller en handel  

 inden for Danmarks grænser   der sker i alle tilfælde et indgreb  

 i den personlige frihed med henblik på udnyttelse af den forurettede.
I  

 overensstemmelse hermed sondrer EU-rammeafgørelsen heller ikke mellem  

 grænseoverskridende menneskehandel og anden menneskehandel.
Forslaget til bestemmelsen i straffelovens § 262 a er  

 formuleret med udgangspunkt i FN-protokollen og EU-rammeafgørelsen om  

 menneskehandel.
Bestemmelsen skal således omfatte enhver form for  

 menneskehandel som defineret i disse to retsakter.
 Bl.a. straffelovens §§ 228 og 229 vil fortsat  

 være gældende med henblik på at kunne finde anvendelse i  

 tilfælde, hvor der er tale om rufferi mv., som ikke har karakter af  

 menneskehandel omfattet af den foreslåede bestemmelse i § 262  

 a.
 Det bemærkes, at den foreslåede strafferamme  

 på 8 år i § 262 a om menneskehandel indebærer, at  

 politiet, når betingelserne herfor i retsplejeloven i øvrigt er  

 opfyldt, som led i efterforskningen af sager om menneskehandel vil kunne  

 foretage indgreb i meddelelseshemmeligheden, jf. herved retsplejelovens  

 § 781, stk. 1, nr. 3. Strafferammen på 8 år  

 indebærer bl.a. også, at der i sager om menneskehandel kan ske  

 konfiskation efter bestemmelsen i straffelovens § 76 a om konfiskation  

 med omvendt bevisbyrde.
 Det foreslås, at bestemmelsen om menneskehandel  

 indsættes i 26. kapitel i straffeloven om forbrydelser mod den  

 personlige frihed (som § 262 a), idet det er et afgørende og  

 fælles element ved denne form for handel, at der på forskellig  

 vis gøres indgreb i forurettedes frihed til at handle og opholde sig,  

 hvor den pågældende ønsker det.
Det følger af straffelovens § 306, at  

 også juridiske personer vil kunne straffes for overtrædelse af  

 den foreslåede § 262 a.
Der henvises i den forbindelse til pkt.  

 7.1.
 Efter artikel 6 i udkastet til EU-rammeafgørelse  

 forpligtes medlemsstaterne til at sikre sig jurisdiktion (straffemyndighed)  

 med hensyn til lovovertrædelser omfattet af rammeafgørelsen,  

 når lovovertrædelsen er begået på dens område  

 (litra a), hvor gerningsmanden er statsborger i den pågældende  

 medlemsstat (litra b), eller når lovovertrædelsen er begået  

 til fordel for en juridisk person, som har sit hjemsted på den  

 pågældende medlemsstats område (litra c). Det er  

 Justitsministeriets opfattelse, at Danmark i medfør af artikel 6,  

 stk. 2, skal afgive en erklæring om, at Danmark i de i artikel 6,  

 stk. 1, litra b nævnte tilfælde (egne statsborgere) betinger  

 jurisdiktion af, at forholdet også er strafbart efter lovgivningen i  

 det land, hvor forholdet blev begået (dobbelt strafbarhed).
Justitsministeriet har endvidere, som det også er  

 tilfældet i forhold til rammeafgørelsen om menneskesmugling, jf.  

 pkt. 6.3., overvejet, om forbeholdsadgangen i artikel 6, stk. 2, tillige  

 bør udnyttes i forhold til jurisdiktionsforpligtelsen i artikel 6,  

 stk. 1, litra c (på vegne af juridiske personer med hjemsted i  

 Danmark). Justitsministeriet finder det   i lighed med det, der er  

 anført i pkt. 6.3. - rigtigst, at der på nærværende  

 tidspunkt tages et forbehold over for jurisdiktionspligten i artikel 6,  

 stk. 1, litra c.
Det indebærer, at straffelovens § 8, nr. 5,  

 ikke vil kunne anvendes på forhold omfattet af artikel 6, stk. 1,  

 litra c.
Om der måtte være dansk straffemyndighed med hensyn til  

 sådanne tilfælde, vil således bero på de  

 øvrige bestemmelser i straffelovens §§ 6-9.
Det krav, der opstilles til medlemsstaterne i artikel 6,  

 stk. 3, med hensyn til at sikre straffemyndighed i tilfælde, hvor  

 lovovertrædelser omfattet af EU-rammeafgørelsen bliver  

 begået af en af medlemsstatens egne statsborgere uden for den  

 pågældende medlemsstats territorium, er sammenfaldende med  

 Danmarks forpligtelser efter den europæiske konvention fra 1957 om  

 udlevering af lovovertrædere, jf. bekendtgørelse nr. 36 af 28.  

 september 1963 (Lovtidende C) og konventionen fra 1996 om udlevering mellem  

 Den Europæiske Unions medlemsstater (jf.
Folketingstidende 1996-97,  

 tillæg A, s. 4499).
 8. Lovforslagets økonomiske og administrative konsekvenser  

 mv.
 De foreslåede strafskærpelser vil  

 medføre en forøgelse af strafmængden og vil således  

   alt andet lige   betyde et øget behov for pladser i  

 kriminalforsorgens institutioner.
En beregning på grundlag af antallet af  

 overtrædelser af de pågældende bestemmelser og af  

 længden af den straf, der udmåles herfor efter det gældende  

 regelsæt, viser, at det øgede pladsbehov som følge af de  

 foreslåede strafskærpelser udgør ca. 209 åbne og ca.  

 98 lukkede fængselspladser, når forslagets virkninger er  

 slået fuldt ud igennem i 2007. Til sammenligning kan det nævnes,  

 at kriminalforsorgen i dag råder over ca. 1.220 åbne og ca. 715  

 lukkede pladser i åbne og lukkede fængsler og ca. 1.630 pladser i  

 arresthusene inkl.
Københavns Fængsler.
De foreslåede strafskærpelser vil imidlertid  

 først få virkning en vis tid efter lovforslagets  

 ikrafttræden.
Det skyldes, at strafskærpelserne alene  

 finder anvendelse på forhold, der er begået efter lovens  

 ikrafttræden, at der medgår nogen tid til efterforskning,  

 retsforfølgning og fuldbyrdelse af disse forhold, samt at  

 merbelastningen for kriminalforsorgen som følge af  

 strafforøgelsen først får virkning efter, at den straf,  

 der udmåles efter det gældende regelsæt, er afsonet.
Denne  

 forsinkelse i virkningen af de foreslåede strafskærpelser  

 medfører, at det øgede pladsbehov som følge af  

 strafskærpelserne i 2003 alene udgør ca. 137 åbne og ca.  

 53 lukkede fængselspladser.
Kriminalforsorgens gennemsnitlige driftsudgifter til en  

 åben fængselsplads er ca. 265.000 kr. årligt, mens  

 driftsudgifterne til en lukket fængselsplads er ca. 555.000 kr.  

 årligt.
Kriminalforsorgens gennemsnitlige anlægsudgifter til ny  

 fængselskapacitet er på ca. 1,5 mio. kr. for en åben  

 fængselsplads og ca. 2,3 mio. kr. for en lukket  

 fængselsplads.
Forslaget vil således   isoleret set  

 medføre merudgifter for kriminalforsorgen til drift på ca. 66  

 mio. kr. i 2003 stigende til ca. 110 mio. kr. i 2007. Hertil kommer  

 anlægsudgifter, der ved en fuld indfasning af forslaget udgør i  

 størrelsesorden 539 mio. kr.
Etablering af den nødvendige  

 kapacitet i 2003, således at den lukkede kapacitet midlertidigt findes  

 blandt kriminalforsorgens eksisterende pladser, og der etableres midlertidig  

 åben kapacitet, skønnes heraf at ville udgøre ca. 90 mio.  

 kr.
 Merudgifter for kriminalforsorgen i denne  

 størrelsesorden vil ikke kunne afholdes inden for kriminalforsorgens  

 gældende bevillingsmæssige rammer.
Der knytter sig imidlertid en række usikkerheder til  

 vurderingen af den reelle merbelastning for kriminalforsorgen som  

 følge af de foreslåede strafskærpelser.
En række  

 faktorer, herunder ændringer i kriminalitetsudviklingen,  

 varetægtsbelægget og strafmassen samt i  

 befolkningssammensætningen mv. har således betydning for  

 vurderingen af det yderligere kapacitetsbehov i kriminalforsorgens  

 institutioner, som forslaget medfører.
Som nævnt skønnes udgiftsvirkningen for  

 kriminalforsorgen af de foreslåede strafskærpelser i 2003  

 isoleret set   at udgøre ca. 66 mio. kr. til drift og ca. 90 mio. kr.  

 i anlægsudgifter.
En endelig vurdering af forslagets økonomiske  

 konsekvenser i 2003 og følgende år må imidlertid   i lyset  

 af de ovennævnte usikkerheder   forudsætte, at der  

 gennemføres en analyse, der har til formål nærmere at  

 belyse, hvilket yderligere kapacitetsbehov, som de foreslåede  

 strafskærpelser medfører, samt hvorledes dette  

 merkapacitetsbehov kan fyldestgøres.
Justitsministeriet vil   i  

 samarbejde med Finansministeriet og kriminalforsorgen  

 iværksætte en sådan analyse med henblik på, at de  

 merbevillinger til kriminalforsorgen, der som ovenfor nævnt, efter en  

 isoleret beregning af forslagets virkninger skønnes  

 påkrævede, eventuelt kan justeres i lyset af analyseresultaterne  

 i forbindelse med forslaget til finanslov for 2003.
 Kriminalforsorgens nuværende flerårsaftale  

 udløber med udgangen af 2003. Det nødvendige merbevillingsbehov  

 for kriminalforsorgen i 2004 og følgende år vil indgå i  

 kriminalforsorgens bevillinger for disse år, eventuelt i forbindelse  

 med en ny flerårsaftale.
 De økonomiske virkninger af strafskærpelserne  

 efter nærværende lovforslag skal ses i sammenhæng med  

 konsekvenserne af forslaget til lov om ændring af straffeloven og  

 forvaltningsloven (Fangeflugt og begrænsning i indsattes adgang til  

 aktindsigt mv.). Også behovet for yderligere kapacitet i  

 kriminalforsorgen som følge af dette forslag vil således  

 indgå i den ovennævnte analyse.
 Lovforslaget har ikke økonomiske eller  

 administrative konsekvenser for erhvervslivet, og forslaget har ingen  

 miljømæssige konsekvenser.
Lovforslaget gør det muligt for Danmark at medvirke  

 til vedtagelsen af en EU-rammeafgørelse om styrkelse af de  

 strafferetlige rammer med henblik på bekæmpelse af hjælp  

 til ulovlig indrejse og transit samt ulovligt ophold.
Endvidere gør  

 lovforslaget det muligt at medvirke til vedtagelsen af en  

 EU-rammeafgørelse om bekæmpelse af handel med  

 mennesker.
Positive konsekvenser/ mindre udgifter Negative konsekvenser/ Merudgifter Økonomiske konsekvenser for stat, kommuner og  

 amtskommuner Ingen Isoleret set ca. 156 mio. kr. i 2003 (eventuelt mindre  

 afhængigt af analyse). Merudgifter i de følgende år kan  

 ikke endeligt vurderes på nuværende tidspunkt, men  

 analyseres.
Administrative konsekvenser for stat, kommuner og  

 amtskommuner Ingen Ingen Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Ingen Administrative konsekvenser for borgerne Ingen Ingen Forholdet til EU-retten Lovforslaget gør det muligt for Danmark at medvirke  

 til vedtagelsen af en EU-rammeafgørelse om styrkelse af de  

 strafferetlige rammer med henblik på bekæmpelse af hjælp  

 til ulovlig indrejse og transit samt ulovligt ophold.
Endvidere gør  

 lovforslaget det muligt at medvirke til vedtagelsen af en  

 EU-rammeafgørelse om bekæmpelse af handel med  

 mennesker.
 9. Hørte myndigheder mv.
 Lovforslaget er samtidig med fremsættelsen sendt til  

 høring hos følgende myndigheder og organisationer mv.:
 Præsidenterne for Østre og Vestre Landsret,  

 præsidenterne for Københavns Byret og for retterne i Odense,  

 Århus, Aalborg og Roskilde, Domstolsstyrelsen, Den Danske  

 Dommerforening, Dommerfuldmægtigforeningen, Rigsadvokaten,  

 Rigspolitichefen, Politidirektøren i København, Foreningen af  

 Politimestre i Danmark, Politifuldmægtigforeningen, Politiforbundet i  

 Danmark, Ministeriet for Flygtninge, Indvandrere og Integration,  

 Advokatrådet, Landsforeningen af beskikkede advokater, Det Danske  

 Center for Menneskerettigheder, Amnesty International, Nævnet for  

 Etnisk Ligestilling, Rådet for Etniske Minoriteter, Dansk  

 Flygtningehjælp, Dansk Røde Kors, Retspolitisk Forening, Dansk  

 Kvindesamfund, Kvinderådet, Pro-Centret, Joan-Søstrene og  

 Nationalt Modtagecenter for Voldtægtsofre, Reden og  

 Børnerådet.
Bemærkninger til lovforslagets enkelte  

 bestemmelser I bilag 9 til lovforslaget er de foreslåede  

 bestemmelser sammenholdt med de nugældende regler.
Til § 1 Straffeloven Til nr. 1 (straffelovens § 125 a) Ændringen af straffelovens § 125 a  

 indebærer, at strafferammen for menneskesmugling under skærpede  

 omstændigheder bliver 8 år i modsætning til den  

 nuværende strafferamme på 4 år.
Denne ændring  

 foretages på baggrund af et udkast til EU-rammeafgørelse om  

 styrkelse af de strafferetlige rammer med henblik på bekæmpelse  

 af hjælp til ulovlig indrejse og transit samt ulovligt ophold.
Herudover indføjes det i selve lovteksten, at det  

 er en forudsætning for bestemmelsens anvendelse, at menneskesmuglingen  

 sker for vindings skyld.
Der er således tale om udtrykkeligt i loven at  

 angive en forudsætning, der i forvejen følger af de oprindelige  

 forarbejder til straffelovens § 125 a, jf.
Folketingstidende 1997-98, 2.  

 samling, tillæg A, s. 1587.
I bestemmelsens 2. pkt. angives det, at skærpende  

 omstændigheder navnlig foreligger i tilfælde, hvor andres liv  

 udsættes for fare, eller hvor der er tale om overtrædelser af  

 mere systematisk eller organiseret karakter.
Bestemmelsen skal bl.a. ses i  

 sammenhæng med rammeafgørelsens artikel 1, stk. 3, der  

 henviser til EUs fælles aktion af 21. december 1998 om at gøre  

 det strafbart at deltage i en kriminel organisation i EUs medlemsstater (EFT  

 L 351 af 29. december 1998, s. 1). Udtrykket »systematisk eller organiseret«  

 er imidlertid ikke begrænset til aktiviteter udført af en  

 kriminel organisation som defineret i den fælles aktion.
Andre former  

 for systematisk eller organiseret menneskesmugling vil således  

 også skulle anses for en skærpende omstændighed ved  

 anvendelsen af straffelovens § 125 a.
 Der henvises i øvrigt til pkt. 6.3. i de  

 almindelige bemærkninger.
Til nr. 2 (straffelovens § 134 a) Strafferammen i straffelovens § 134 a for deltagelse  

 i slagsmål eller i anden grov forstyrrelse af ro og orden på  

 offentligt sted foreslås forhøjet fra de nuværende 6  

 måneders fængsel til fængsel indtil 1 år og 6  

 måneder.
 Om adgangen til at anvende varetægtsfængsling  

 i retshåndhævelsesøjemed ved overtrædelse af  

 straffelovens § 134 a henvises til bemærkningerne til  

 lovforslagets § 2, nr. 1 nedenfor.
 Der henvises i øvrigt til pkt. 4 og 5 i de  

 almindelige bemærkninger.
Til nr. 3 og 4 (straffelovens § 216) Strafferammen for voldtægt uden skærpende  

 omstændigheder i straffelovens § 216, stk. 1, foreslås  

 forhøjet fra de nuværende 6 år til 8 år.
Endvidere  

 foreslås strafferammen i straffelovens § 216, stk. 2, for  

 voldtægt, som har haft en særlig farlig karakter, eller hvor der  

 i øvrigt foreligger særligt skærpende  

 omstændigheder, forhøjet fra 10 år til 12 år.
Formålet med den foreslåede ændring er  

 at skærpe straffen for voldtægt generelt.
Det forudsættes  

 således, at straffen skal forhøjes med gennemgående 1  

 år i forhold til det strafniveau der er beskrevet i Rigsadvokatens  

 redegørelse af 15. januar 2001. Det gælder både ved  

 fuldbyrdede overfaldsvoldtægter, kontaktvoldtægter og  

 parvoldtægter samt ved forsøg herpå.
Det gælder  

 også forhold, der henføres under straffelovens § 216, jf.  

 § 224 eller § 225.
 Eksempelvis forudsættes det, at sager om fuldbyrdet  

 overfaldsvoldtægt uden skærpende omstændigheder efter  

 lovændringen skal straffes med omkring 2 år og 6 måneders  

 fængsel.
Normalstraffen for forsøg på  

 overfaldsvoldtægt uden skærpende omstændigheder antages i  

 Rigsadvokatens redegørelse fra januar 2001 at være fængsel  

 i 6-9 måneder.
Der er således en betydelig forskel mellem  

 straffen for forsøg på overfaldsvoldtægt og straffen for  

 fuldbyrdet overfaldsvoldtægt.
Med lovforslaget er det som nævnt  

 hensigten, at også straffen for forsøg på  

 overfaldsvoldtægt uden skærpende omstændigheder  

 forøges med 1 år i forhold til det strafniveau, der er beskrevet  

 i Rigsadvokatens redegørelse.
Udmålingen af straffen  

 forudsættes dog i højere grad at blive nuanceret efter  

 forholdets grovhed, således at straffen for de grovere tilfælde  

 af forsøg på overfaldsvoldtægt kommer til at ligge  

 tæt på niveauet for fuldbyrdede overfaldsvoldtægter.
Der  

 tænkes her særligt på den type sager, hvor der anvendes  

 ikke ubetydelig vold, og hvor forsøget kun mislykkes på grund af  

 ofrets modstand.
 Som anført i de almindelige bemærkninger er  

 det i forbindelse med forhøjelsen af strafferammen forudsat, at det  

 forhold, at en voldtægt er begået af flere gerningsmænd i  

 forening eller mod et barn, eller at voldtægten har haft en  

 særlig tidsmæssig udstrækning, skal tillægges  

 særlig vægt i skærpende retning.
 Der henvises i øvrigt til pkt. 2.1. i de  

 almindelige bemærkninger.
Til nr. 5 (straffelovens 241) Det foreslås at forhøje strafferammen i  

 straffelovens § 241 om uagtsomt manddrab fra de nuværende 4  

 år til fængsel indtil 8 år.
Forslaget skal ses i  

 sammenhæng med forslaget om tilsvarende forhøjelser af  

 strafferammerne i straffelovens § 249 om uagtsom betydelig  

 legemsbeskadigelse og § 252 om forsætlig fareforvoldelse.
 Formålet med den foreslåede forhøjelse  

 af strafferammerne er at skærpe straffen for uagtsomt manddrab, uagtsom  

 betydelig legemsbeskadigelse og forsætlig fareforvoldelse, der sker i  

 forbindelse med spirituskørsel eller særlig hensynsløs  

 kørsel.
Det forudsættes således, at straffen for  

 uagtsomt manddrab ved spirituskørsel (her i bemærkningerne  

 anvendt som samlet betegnelse for spiritus- og promillekørsel), der i  

 normaltilfældene i dag af domstolene straffes med 6-8 måneders  

 fængsel, i retspraksis forhøjes til fængsel i 10-12  

 måneders fængsel.
Det er hensigten, at forhøjelsen  

 også skal slå igennem i sager om uagtsomt manddrab i forbindelse  

 med overtrædelse af færdselslovens § 54, stk. 1.
Der kan være skærpende omstændigheder,  

 som gør, at forholdet skal bedømmes strengere end  

 normalniveauet.
En skærpende omstændighed kan f.eks. være,  

 at gerningsmanden tidligere er straffet for spirituskørsel.
Det vil også være en skærpende  

 omstændighed, hvis kørslen i sig selv er foregået på  

 særlig hensynsløs måde.
Som det fremgår af pkt.  

 2.3.2.1. i de almindelige bemærkninger, vil straffen i sådanne  

 tilfælde, hvor der er tale om uagtsomt manddrab i forbindelse med  

 spirituskørsel, og hvor kørslen i sig selv er foregået  

 på en særlig hensynsløs måde, i dag blive  

 udmålt i niveauet omkring 1 års fængsel.
Det  

 forudsættes, at der i sager af denne karakter fremover fastsættes  

 en straf, der er markant højere end de ovenfor angivne 10-12  

 måneder.
 Endvidere forudsættes det, at straffen for uagtsomt  

 manddrab uden spirituskørsel forhøjes fra det nuværende  

 strafniveau på 3-4 måneders fængsel til 6-8 måneders  

 fængsel, hvor kørslen i sig selv har karakter af at være  

 særlig hensynsløs.
 Der henvises i øvrigt til pkt. 2.3.3. i de  

 almindelige bemærkninger og bemærkningerne til lovforslagets  

 § 1, nr. 9 og 10, nedenfor.
Til nr. 6-8 (straffelovens §§ 244-246) Strafferammen for simpel vold i straffelovens § 244  

 foreslås forhøjet fra de nuværende 1 år og 6  

 måneder til 3 års fængsel.
Endvidere foreslås  

 strafferammen for kvalificeret vold i straffelovens § 245  

 forhøjet fra fængsel indtil 4 år til fængsel indtil  

 6 år.
Den nuværende strafferamme i straffelovens § 246  

 foreslås desuden forhøjet fra 8 år til 10 års  

 fængsel.
Formålet med de foreslåede forhøjelser  

 af strafferammerne i straffelovens § 244-246 er at skærpe straffen  

 for vold.
Det forudsættes således, at straffen for  

 overtrædelse af bestemmelserne i straffelovens § 245 og § 246  

 om den grove vold gennemgående skal forhøjes med omkring en  

 tredjedel i forhold til den straf, der i dag udmåles af domstolene i  

 sådanne sager.
Det forudsættes f.eks., at en sag om vold efter  

 straffelovens § 245, der i dag af domstolene straffes med fængsel  

 i 3 måneder, efter lovændringen skal straffes med 4  

 måneders fængsel.
 Endvidere forudsættes det, at forhøjelsen med  

 omkring en tredjedel i forhold til den nuværende praksis også  

 skal slå igennem i sager om simpel vold efter straffelovens § 244.  

 Den foreslåede skærpelse tilsigter dog ikke at slå igennem  

 i sager om såkaldt restaurationsvold.
 Der henvises i øvrigt til pkt. 2.2.3. i de  

 almindelige bemærkninger.
Til nr. 9 (straffelovens § 249) Det foreslås at forhøje strafferammen i  

 straffelovens § 249 om uagtsom betydelig legemsbeskadigelse.
Som  

 anført i bemærkningerne til lovforslagets § 1, nr. 5, er  

 formålet med den foreslåede forhøjelse af strafferammen at  

 skærpe straffen for uagtsom betydelig legemsbeskadigelse, der sker i  

 forbindelse med spirituskørsel eller kørsel, der i sig selv er  

 særlig hensynsløs.
Som nævnt i de almindelige bemærkninger under  

 pkt. 2.3.3. tilsigter lovforslaget, at der i sager om uagtsom betydelig  

 legemsbeskadigelse, der sker i forbindelse med spirituskørsel,  

 overtrædelse af færdselslovens § 54, stk. 1, eller  

 særlig hensynsløs kørsel, som udgangspunkt skal ske en  

 forhøjelse af straffen, der forholdsmæssigt svarer til den  

 forhøjelse, der med lovforslaget er tilsigtet i sager om uagtsomt  

 manddrab under samme forhold.
Eksempelvis forudsættes det, at der i  

 sager om betydelig legemsbeskadigelse ved spirituskørsel, som i dag  

 straffes med 1-3 måneders fængsel, efter lovændringen skal  

 straffes med omkring 2-5 måneders fængsel.
 Der henvises i øvrigt til bemærkningerne til  

 lovforslagets § 1, nr. 5, ovenfor og pkt. 2.3.3. i lovforslagets  

 almindelige bemærkninger.
Til nr. 10 (straffelovens § 252) Det foreslås at forhøje strafferammen i  

 straffelovens § 252 om forsætlig fareforvoldelse.
Som  

 anført i bemærkningerne til lovforslagets § 1, nr. 5, er  

 formålet med den foreslåede forhøjelse at skærpe  

 straffen for forsætlig fareforvoldelse, der sker i forbindelse med  

 spirituskørsel eller kørsel, der i sig selv er særlig  

 hensynsløs.
 Som nævnt i de almindelige bemærkninger  

 forudsættes det, at der ved forsætlig fareforvoldelse, der sker i  

 forbindelse med spirituskørsel, overtrædelse af  

 færdselslovens § 54, stk. 1, eller kørsel, der i sig  

 selv er særlig hensynsløs, som udgangspunkt skal ske en  

 forhøjelse af straffen, der forholdsmæssigt svarer til den  

 forhøjelse, der med lovforslaget er tilsigtet i sager om uagtsomt  

 manddrab under samme forhold.
 Der henvises i øvrigt til bemærkningerne til  

 lovforslagets § 1, nr. 5 og 9, ovenfor og pkt. 2.3.3. i lovforslagets  

 almindelige bemærkninger.
Til nr. 11 (straffelovens § 262 a) Det foreslås at indsætte en ny bestemmelse i  

 straffeloven om menneskehandel og at definere dette begreb i overensstemmelse  

 med protokollen til FN s konvention om bekæmpelse af  

 grænseoverskridende kriminalitet (Palermo-konventionen)  

 vedrørende bekæmpelse af handel med mennesker, herunder  

 særlig kvinder og børn, og EU-rammeafgørelsen om  

 menneskehandel for at sikre en korrekt opfyldelse af Danmarks forpligtelser  

 efter disse retsakter.
Bestemmelsen omfatter samtlige led af handel med  

 mennesker.
Formuleringen »rekrutterer, transporterer, overfører, huser  

 eller efterfølgende modtager en person, «, er derfor foretrukket, jf.  

 herved også artikel 3 i FN-protokollen og artikel 1 i  

 EU-rammeafgørelsen.
Herefter vil personer, der efter de gældende  

 bestemmelser i f.eks. straffelovens § 260 eller 261 straffes for  

 medvirken, kunne straffes direkte for overtrædelsen af den nye  

 bestemmelse.
De »tvangsmidler«, der opregnes i den foreslåede  

 bestemmelses første stykke, skal med formuleringen »anden  

 utilbørlig fremgangsmåde« anses som en udtømmende  

 opregning.
Der kan efter bestemmelsens udformning ikke længere straffes  

 i sammenstød med §§ 260-261 og § 266, da strafansvaret for  

 disse overtrædelser absorberes af ansvaret for overtrædelse af  

 den foreslåede § 262 a.
 Tvangsmidlerne anført i stk. 1, nr. 1-3 skal  

 fortolkes i overensstemmelse med de anførte bestemmelser i  

 straffeloven.
For så vidt angår stk. 1, nr. 4,  

 forudsættes her en uoverensstemmelse mellem gerningsmandens og  

 forurettedes opfattelse af den sammenhæng, der er grundlaget for  

 forurettedes disposition.
Denne uoverensstemmelse skal være fremkaldt,  

 bestyrket eller udnyttet af gerningsmanden.
Det følger af stk. 1, nr. 5, at menneskehandel  

 også omfattes af bestemmelsen, hvor der anvendes eller har været  

 anvendt »anden utilbørlig fremgangsmåde«.
Det vil være en  

 konkret vurdering, hvorvidt dette er tilfældet, men det  

 forudsættes, at der er handlet i strid med redelig  

 handlemåde.
Anvendelse af § 262 a forudsætter, at handlen finder  

 sted med henblik på udnyttelse af den pågældende  

 på nærmere opregnet vis.
Det betyder, at menneskehandlen skal  

 være foretaget med henblik på, at gerningsmanden opnår  

 økonomisk vinding, eller med henblik på gerningsmandens egen  

 udnyttelse af den pågældende.
Udnyttelsen kan ske ved  

 »kønslig usædelighed«, der skal fortolkes i overensstemmelse med  

 § 228, stk. 1. »Slaveri« vil foreligge, når en person ud fra  

 en konkret vurdering er berøvet sin frihed og er tvunget til at  

 udføre hårdt arbejde. »Tvangsarbejde« skal fortolkes i  

 overensstemmelse med de gældende internationale instrumenter,  

 heriblandt ILO konvention nr. 29 af 28. juni 1930 og nr. 105 af 5. juni 1957.  

 Det fremgår af disse, at tvangsarbejde omfatter:
»ethvert Arbejde eller enhver Bistandsydelse, der kræves af en  

 Person under Trussel om en hvilken som helst Straf, og til hvilket den  

 pågældende Person ikke har tilbudt sig frivilligt.
Dog skal  

 Udtrykket »tvungent eller pligtmæssigt Arbejde« i  

 nærværende Konventions Forstand ikke omfatte:
a)	ethvert i Henhold til Lovgivningen om tvungen Værnepligt  

 krævet Arbejde eller Bistandsydelse til Udførelse af Arbejder af  

 rent militær Art, b)	ethvert Arbejde eller Bistandsydelse, der indgaar som Led i de  

 normale Borgerpligter, der paahviler Borgerne i et fuldtud selvstyrende  

 Land, c)	ethvert Arbejde eller Bistandsydelse, der kræves af en Person  

 som Følge af en over ham ved en judiciel Afgørelse fældet  

 Dom paa Betingelse af, at dette Arbejde eller denne Bistandsydelse  

 udføres under Tilsyn og Kontrol af offentlige Myndigheder, og at  

 vedkommende Person ikke gives i Tjeneste hos eller stilles til Raadighed for  

 Private, Selskaber eller private juridiske Personer, d)	ethvert Arbejde eller enhver Bistandsydelse, der kræves i  

 Tilfælde af »force majeure«, d.v.s. i Krigstilfælde, i  

 Tilfælde, hvor større Ulykker er indtraadt eller truer, saasom:  

 Ildsvaade, Oversvømmelser, Hungersnød, Jordskælv, voldsom  

 Epidemi blandt Mennesker og Dyr, Angreb af skadelige Dyr, Insekter eller  

 Plantesnyltere samt i Almindelighed under alle Omstændigheder, som  

 sætter eller med at sætte hele eller en Del af Befolkningens Liv  

 eller almindelige Eksistensbetingelser i Fare, e)	mindre Arbejder paa Landet, d.v.s.
Arbejder, der udføres i  

 vedkommende lokale Samfunds direkte Interesse af dets egne Medlemmer og  

 følgelig kan betegnes som normale Borgerpligter, der paahviler dette  

 Samfunds Medlemmer, under Forudsætning af, at Befolkningen selv eller  

 dens direkte Repræsentanter har Ret til at udtale sig om de  

 paagældende Arbejders Betimelighed«.
Hvis forurettede er en person under 18 år, kan der  

 straffes efter bestemmelsen, selv om der ikke har været anvendt de  

 anførte tvangsmidler.
Det er således en kvalificerende  

 omstændighed, at forurettede er under 18 år, jf. udkastets  

 § 262 a, stk. 2, nr. 1. Dette er ligeledes tilfældet, hvis  

 gerningsmanden ved ydelse af betaling eller anden fordel opnår et  

 samtykke fra en person, der har myndighed over forurettede, jf. stk. 2,  

 nr. 2. Den person, der modtager en sådan betaling eller anden fordel,  

 straffes på samme måde. »Anden fordel« kan omfatte andet end  

 økonomisk fordel, eksempelvis tilsagn om personlige tjenester o.lign.  

 for modtageren.
 Der henvises i øvrigt til de almindelige  

 bemærkninger under pkt. 7.
Til nr. 12 (straffelovens § 293) Ændringen er en konsekvens af forslaget om at  

 indføje en ny § 293 a i straffeloven om brugstyveri af  

 motorkøretøjer, jf. i øvrigt bemærkningerne til  

 lovforslagets § 1, nr. 13, nedenfor.
Med ændringen  

 fastsættes det udtrykkeligt, at straffelovens almindelige bestemmelse  

 om brugstyveri efter lovens ikrafttræden ikke omfatter brugstyveri af  

 motorkøretøjer.
Til nr. 13 (straffelovens § 293 a) Det foreslås at indsætte en ny bestemmelse i  

 straffeloven om brugstyveri af motorkøretøjer.
Efter lovens ikrafttræden skal brugstyveri af  

 motorkøretøjer, der i dag behandles efter den almindelige  

 brugstyveribestemmelse i straffelovens 293, i stedet straffes efter den  

 foreslåede nye bestemmelse i § 293 a i straffeloven.
I  

 straffelovens § 293, stk. 1, 1 pkt., fastsættes det samtidig  

 udtrykkeligt, at denne bestemmelse efter lovens ikrafttræden ikke  

 omfatter brugstyveri af motorkøretøjer.
Formålet med at indføje en ny § 293 a i  

 straffeloven, der særskilt kriminaliserer brugstyveri af  

 motorkøretøjer, er at markere den alvor, hvormed samfundet ser  

 på den form for kriminalitet.
Brugstyveri af  

 motorkøretøjer, navnlig brugstyveri af biler, adskiller sig som  

 anført i de almindelige bemærkninger på flere punkter fra  

 andre brugstyverier og har reelt stor lighed med egentligt tyveri.
 Den foreslåede bestemmelse i straffelovens  

 § 293 a omfatter brugstyveri af motorkøretøjer.  

 Bestemmelsen anvendelsesområde fastlægges i overensstemmelse med  

 færdselslovens § 2, nr. 13, hvorefter et  

 motorkøretøj enten er en bil eller en motorcykel (jf.  

 færdselslovens § 2, nr. 2 og 11).
Efter forslaget til en ny § 293 a i straffeloven er  

 normalstrafferammen for brugstyveri af motorkøretøjer  

 bøde eller fængsel indtil 1 år og 6 måneder.
Under  

 skærpende omstændigheder, herunder navnlig i  

 gentagelsestilfælde, kan straffes stige til fængsel i 4 år.  

 De foreslåede strafferammer på henholdsvis fængsel indtil 1  

 år og 6 måneder og fængsel indtil 4 år under  

 skærpende omstændigheder svarer til strafferammerne for tyveri i  

 straffelovens § 276, 1. pkt., og §§ 285, stk. 1, og 286,  

 stk. 1, jf. § 276. I forhold til den gældende bestemmelse i  

 straffelovens § 293 indebærer forslaget, at normalstrafferammen  

 for brugstyveri af motorkøretøjer forhøjes fra 1  

 år til 1 år og 6 måneders fængsel.
Den  

 foreslåede strafskærpelsesregel i straffelovens § 293 a, 2.  

 pkt., der indeholder et strafmaksimum på 4 års fængsel,  

 svarer ligeledes til straffelovens § 286, stk. 1, om tyveri af  

 særlig grov beskaffenhed.
Som det fremgår af de almindelige  

 bemærkninger, idømmes der efter gældende domspraksis i de  

 fleste tilfælde alene en bøde i sager om et enkelt  

 tilfælde af førstegangsbrugstyveri af en bil.
Med den  

 foreslåede nye bestemmelse i straffelovens § 293 forudsættes  

 det, at der i retspraksis sker en generel forhøjelse af  

 strafudmålingsniveauet, således at der i normale  

 førstegangstilfælde som udgangspunkt fastsættes en  

 kortere, ubetinget straf på 14 dages fængsel.
Dommen kan, navnlig  

 for personer under 18 år, gøres betinget med vilkår om  

 samfundstjeneste.
 Der henvises i øvrigt til de almindelige  

 bemærkninger under pkt. 3.3.
Til § 2 Retsplejeloven Til nr. 1 (retsplejelovens § 762, stk. 2, nr.  

 2) Den foreslåede ændring af retsplejelovens  

 § 762, stk. 2, nr. 2, indebærer en udvidelse af adgangen til  

 at anvende varetægtsfængsling i  

 retshåndhævelsesøjemed.
Efter bestemmelsen kan en sigtet  

 således varetægtsfængsles, når der foreligger en  

 særligt bestyrket mistanke om, at den pågældende har  

 begået en overtrædelse af straffelovens § 134 a,  

 såfremt lovovertrædelsen efter oplysningerne om forholdets  

 grovhed kan ventes at ville medføre en ubetinget dom på  

 fængsel i mindst 60 dage, og hensynet til retshåndhævelsen  

 skønnes at kræve, at sigtede ikke er på fri fod.
 Forslaget skal ses i sammenhæng med det samtidige  

 forslag om at forhøje strafferammen i straffelovens § 134 a, jf.  

 bemærkningerne til lovforslagets § 1, nr. 2, ovenfor.
 Der henvises i øvrigt til pkt. 4 og 5 i de  

 almindelige bemærkninger.
Til nr. 2 og 3 (retsplejelovens § 781, stk. 1,  

 nr. 3, og § 791 a, stk. 3, nr. 3) Ændringerne er en konsekvens af de foreslåede  

 forhøjelse af strafferammerne i straffelovens §§ 245 og 252.
Til § 3 Færdselsloven Til nr. 1 (§ 117, stk. 4) Ændringen er en konsekvens af den foreslåede  

 bestemmelse i straffelovens § 293 a.
Til § 4 Det foreslås, at loven træder i kraft dagen  

 efter bekendtgørelse i Lovtidende.
De skærpede straffe har  

 virkning for lovovertrædelser, der begås efter lovens  

 ikrafttræden, jf. straffelovens § 3, stk. 1.
Til § 5 Bestemmelsen indebærer, at loven ikke gælder  

 for Færøerne og Grønland.
Lovens § 1 kan dog  

 sættes i kraft for Færøerne ved kongelig anordning.
For  

 Grønland gælder der en særlig kriminallov.
Der er derfor  

 ikke foreslået en hjemmel til at sætte loven i kraft for  

 Grønland.
Bilag 1 Rigsadvokaten Justitsministeriet Dato 15.01.2001 Journal nr.
G 3034 Ved skrivelse af 9. juni 2000 anmodede Justitsministeriet  

 mig om en udtalelse om udviklingen i strafniveauet i  

 voldtægtssager.
 I den anledning sendes vedlagt min undersøgelse af  

 15. januar 2001 af udviklingen i strafniveauet af voldtægtssager.
 Som det fremgår af undersøgelsens afsnit 5.1,  

 giver undersøgelsen ikke grundlag for at antage, at strafniveauet for  

 sammenlignelige voldtægtssager har ændret sig fra midten eller  

 slutningen af 1980 erne og frem til i dag.
 I undersøgelsens afsnit 4.2 og 5.2 beskrives og  

 vurderes det nugældende strafniveau i voldtægtssager, idet  

 voldtægterne opdeles i tre kategorier, overfaldsvoldtægt,  

 kontaktvoldtægt og parvoldtægt, ligesom der sondres mellem  

 forsøg på voldtægt og fuldbyrdet voldtægt.
Strafniveauet for kontaktvoldtægter og  

 parvoldtægter har ikke givet mig anledning til særlige  

 bemærkninger.
Jeg har heller ikke på det foreliggende grundlag  

 bemærkninger til straffen for fuldbyrdede overfaldsvoldtægter,  

 men det kan være ønskeligt at få større klarhed med  

 hensyn til det nugældende strafniveau for dette område.
 Endvidere er det min opfattelse, at det kan overvejes, om  

 straffen i alle sager om forsøg på overfaldsvoldtægt  

 ligger på et rimeligt niveau.
 Hertil kommer, at det kan være af interesse at  

 følge sager, hvor voldtægten er begået af flere i  

 forening, med henblik på at vurdere om dette forhold tillægges  

 passende betydning i skærpende retning ved strafudmålingen.
 Jeg finder på den baggrund, at der kan være  

 grundlag for at iværksætte en ordning, hvor Rigsadvokaten i det  

 kommende års tid får forelagt fældende byretsdomme i  

 voldtægtssager med henblik på at vurdere, om anklagemyndigheden i  

 videre omfang bør anke domme i voldtægtssager, således at  

 landsretterne i flere sager får lejlighed til at tage stilling til  

 strafniveauet.
Henning Fode RIGSADVOKATEN 15. januar 2001 Journal nr.
G 3034 Undersøgelse af udviklingen i strafniveauet i  

 voldtægtssager 1. Indledning Ved skrivelse af 9. juni 2000 anmodede Justitsministeriet  

 Rigsadvokaten om en udtalelse om udviklingen i strafniveauet i  

 voldtægtssager.
 Justitsministeriets skrivelse lyder således:
 »Strafniveauet i voldtægtssager har i den seneste  

 tid givet anledning til betydelig offentlig debat på baggrund af den  

 konkrete sag, der blev afgjort ved Århus rets dom af 26. maj 2000 med  

 delvis betingede fængselsstraffe for flere unges voldtægt af en  

 14-årig pige.
 Der har i den forbindelse blandt andet været henvist  

 til en beskrivelse af udviklingen i strafniveauet i voldtægtssager, som  

 landsdommer Poul Lodberg har foretaget på baggrund af sin gennemgang af  

 landsretsdomme i 1996 i forbindelse med udarbejdelsen af en domsoversigt over  

 »Strafudmåling vedrørende seksuelle krænkelser (1996)«.  

 Landsdommer Poul Lodbergs beskrivelse af udviklingen i strafniveauet i  

 voldtægtssager er blandt andet refereret i Rigspolitichefens  

 undersøgelse af »Voldtægters omfang og karakter i Danmark«  

 (1998).
 Justitsministeriet kan endvidere henvise til vedlagte  

 kortfattede beskrivelse af udviklingen vedrørende anmeldelser, straffe  

 og straflængder i voldtægtssager, som er udarbejdet af  

 Justitsministeriets forsknings- og dokumentationskonsulent.
 Som det fremgår, synes der over en  

 årrække at være sket et generelt fald i strafniveaet i  

 voldtægtssager.
På den baggrund skal Justitsministeriet anmode  

 Rigsadvokaten om en udtalelse om udviklingen i strafniveauet i  

 voldtægtssager   herunder om udviklingen eventuelt må antages at  

 skyldes en generel ændret strafudmåling i sammenlignelige sager  

 eller afspejler en ændret anmeldelses- eller tiltalepraksis i  

 voldtægtssager.« Rigsadvokaten har på denne baggrund foretaget en  

 undersøgelse af udviklingen i strafniveauet i voldtægtssager og  

 af det nugældende strafudmålingsniveau.
Undersøgelsen af  

 udviklingen i strafniveauet er foretaget i samarbejde med forsknings- og  

 dokumentationskonsulent Britta Kyvsgaard, Justitsministeriet.
Denne  

 redegørelse indeholder en nærmere beskrivelse af  

 undersøgelsen og de konklusioner, som Rigsadvokaten finder kan drages  

 på baggrund af undersøgelsen samt øvrige  

 tilgængelige oplysninger.
 Redegørelsen har følgende indhold:
 2.
Straffelovens bestemmelser om voldtægt og opnåelse af  

 samleje ved anden ulovlig tvang samt straffelovens almindelige regler om  

 strafudmåling 2.1.
De nugældende bestemmelser i straffelovens § 216 og  

 § 217 2.2 Forarbejderne til de nugældende bestemmelser 2.3.
Straffelovens almindelige regler om strafudmåling 2.4.
Tidligere gældende bestemmelser om voldtægt 2.5.
Straffelovrådets betænkning nr. 1099/1987 om strafferammer og  

 prøveløsladelse 3.
Tidligere undersøgelser af strafniveauet i  

 voldtægtssager 3.1.
Landsdommer Poul Lodbergs undersøgelser i Dom- merforeningens  

 Domsoversigter 3.2.
Professor Flemming Balvigs undersøgelse af  

 voldtægtsudviklingen i Danmark 3.3.
Justitsministeriets undersøgelse 3.4.
Knud Waaben i Strafferettens specielle del 4.
Rigsadvokatens redegørelse 4.1.
Udviklingen i strafudmålingsniveauet i voldtægtssager 4.2.
Straffen for voldtægt i nyere retspraksis 4.3.
Højesterets udmålingspraksis i voldtægtssager 5.
Vurdering og konklusion 5.1.
Udviklingen i strafniveauet i voldtægtssager 5.2.
Det nugældende strafniveau og vurderingen heraf Bilag 1 Udviklingen i strafudmålingsniveauet i voldtægtssager Af Britta Kyvsgaard, Justitsministeriet Bilag 2 Beskrivelse af udvalgte domme fra undersøgelsen Bilag 3 Oversigt landsretspraksis 1993   2000 Bilag 4 Oversigt over Højesterets praksis vedrørende  

 strafudmålingen i voldtægtssager 2. Straffelovens bestemmelser om voldtægt og opnåelse af  

 samleje ved anden ulovlig tvang samt straffelovens almindelige regler om  

 strafudmåling 2.1. De nugældende bestemmelser i straffelovens § 216 og  

 § 217 Straffelovens § 216 om voldtægt og § 217  

 om opnåelse af samleje ved anden ulovlig tvang end vold eller trussel  

 om vold har følgende ordlyd:
»§ 216. Den, der tiltvinger sig samleje ved vold eller trussel  

 om vold, straffes for voldtægt med fængsel indtil 6 år.
Med  

 vold sidestilles hensættelse i en tilstand, i hvilken den  

 pågældende er ude af stand til at modsætte sig  

 handlingen.
 Stk. 2. Straffen kan stige til fængsel i 10 år,  

 hvis voldtægten har haft en særlig farlig karakter eller de i  

 øvrigt foreligger særligt skærpende  

 omstændigheder.
§ 217. Den, som skaffer sig samleje ved anden ulovlig tvang,  

 jf. § 260, end vold eller trussel om vold, straffes med fængsel  

 indtil 4 år.« Bestemmelserne fik deres nugældende formulering ved lov nr. 256 af  

 27. maj 1981.
2.2. Forarbejderne til de nugældende bestemmelser § 216 og § 217 fik deres nugældende  

 formulering ved lov nr. 256 af 27. maj 1981, der byggede på  

 Straffelovrådets betænkning om voldtægt, røveri og  

 brandstiftelse (betænkning nr. 914/1980).
Lovændringen indebar en ny affattelse af  

 straffelovens § 216 om voldtægt og § 217 om opnåelse af  

 samleje ved ulovlig tvang end vold eller trussel om vold.
Endvidere blev  

 strafferammen for voldtægt efter § 216 opdelt i en normalramme (6  

 år) og en skærpet sideramme (10 år). Hensigten med  

 lovændringen var at opnå en klarere afgrænsning mellem  

 § 216 og § 217. Lovændringen medførte endvidere, at de  

 fleste voldtægtssager blev undtaget fra nævningebehandling.
I betænkningens kapitel II, afsnit 4,  

 redegøres der for strafudmålingspraksis i sager om  

 voldtægt efter § 216 og opnåelse af samleje ved anden  

 ulovlig tvang end vold eller trussel om vold efter § 217. Til brug for  

 belysningen af strafudmålingen anvendte udvalget tal fra  

 kriminalstatistikken for årene 1974, 1975, 1976, 1977 og 1978. Tallene  

 er opstillet i en tabel, hvor der er foretaget en inddeling efter  

 sanktionsarter og strafintervaller.
For hver af disse gives tallene for de  

 enkelte år 1974-78 og en sammentælling af disse tal med  

 tilføjelse af procentvise angivelser af de vigtigste sanktionsgruppers  

 andel i samtlige afgørelser.
Det samlede antal afgørelser var  

 401. I tabellen er der endvidere medtaget en sammenregning for årene  

 1970-73, hvor det samlede antal afgørelser var 161.
Af tabellen fremgår det blandt andet, at der i  

 perioden 1970-73 i 44,7 procent af sagerne blev idømt fængsel i  

 mere end 1 år.
I perioden fra 1974-78 var denne andel faldet til 28,2  

 procent.
 I betænkningen side 33-34 anførte  

 Straffelovrådet følgende om udviklingen i  

 strafudmålingen:
»En sammenligning mellem de to perioder i tabellens sidste kolonner tyder  

 på, at der fra 1970-73 til 1974-78 er indtrådt en vis  

 formildelse af strafniveauet.
Andelen af straffe på over 1 år og  

 af særforanstaltninger er faldet.
Især er det nærliggende  

 at slutte, at en del sager er flyttet fra strafniveauet over 1, højst  

 2 år til strafniveauet maksimalt 1 år (Rigsadvokatens  

 understregning).
Tabellen understreger under alle omstændigheder, at  

 straffe på mere end et par års fængsel spiller en  

 forholdsvis ringe rolle i retspraksis.
Kun 19 straffe har været  

 på mere end 3 års fængsel og ingen på mere end 6  

 års fængsel.
Med henblik på overvejelser vedrørende  

 strafferammens maksimum har straffelovrådet undersøgt  

 anvendelsen af fængselsstraffe på mindst 3 år efter  

 § 216. Det benyttede materiale består af samtlige  

 nævningedomme afsagt ved østre landsret i årene 1976-79,  

 suppleret med nogle sager, der er indsamlet gennem tre statsadvokaturer, og  

 med trykte domme.
Straffelovrådets formål med denne gennemgang  

 har alene været at opnå et nogenlunde dækkende billede af  

 de voldtægtsforhold, der har ført til strafudmålinger over  

 det normale niveau.
Kun i 15 sager er der idømt fængselsstraf  

 på mindst 3 år, i næsten alle tilfælde på 3-4  

 år.
Af dommene på 4 år angår de fleste  

 tilfælde, hvor der i straffen er indbefattet reststraf i henhold til  

 tidligere prøveløsladelse fra fængsel, eller hvor der  

 samtidig er dømt for røveri.
Kun i to af de 15 tilfælde  

 er der idømt højere straf end 4 års fængsel, i  

 begge tilfælde 6 år.« I bemærkningerne til lovforslaget (Folketingstidende 1980-81,  

 Tillæg A, spalte 4003) anførte Justitsministeriet, at der med  

 forslaget ikke tilsigtedes nogen ændring af det gældende  

 udmålingsniveau.
 Af Retsudvalgets betænkning (Folketingstidende  

 1980-81, Tillæg B, spalte 852) fremgår det, at et mindretal (det  

 konservative folkepartis medlemmer af udvalget) i udvalget var imod  

 opdelingen af strafferammerne i § 216. Mindretallet ønskede at  

 fastholde den udelte strafferamme og ville dermed understrege, at der af  

 præventive grunde snarere burde ske en ændring af  

 strafudmålingen i opadgående end i nedadgående retning.
2.3. Straffelovens almindelige regler om strafudmåling Bestemmelsen i straffelovens § 216 om voldtægt  

 har, som det fremgår ovenfor, en normalstrafferamme i stk. 1  

 på fængsel indtil 6 år, samt en sidestrafferamme i  

 stk. 2, hvorefter straffen kan stige til fængsel i 10 år,  

 hvis voldtægten har haft en særlig farlig karakter eller der i  

 øvrigt foreligger særligt skærpende omstændigheder.  

 Stk. 2 kan f.eks. anvendes, hvis gerningsmanden anvender kniv som  

 trussel eller ved særlige farlige greb om halsen eller i øvrigt  

 anvender særlig grov vold under voldtægten eller forsøget  

 herpå, jf. f.eks. dommene i U 1985.94 H og U 1988.895H, der er omtalt i  

 bilag 3 nedenfor.
 Strafferammen i straffelovens § 217 om opnåelse  

 af samleje ved anden ulovlig tvang end vold eller trussel om vold er  

 fængsel indtil 4 år.
 Ved straffastsættelsen inden for disse strafferammer  

 gælder den almindelige vejledende bestemmelse i straffelovens  

 § 80, der har følgende ordlyd:
 »§ 80. Ved straffens udmåling skal der tages hensyn til  

 lovovertrædelsens grovhed og til oplysninger om gerningsmandens person,  

 herunder om hans almindelige personlige og sociale forhold, hans forhold  

 før og efter gerningen samt hans bevæggrunde til denne.
Stk. 2. At gerningen er udført af flere i forening, vil  

 i reglen være at anse som en skærpende omstændighed.« § 80 fik sin nuværende affattelse ved lov nr. 319 af 13. juni  

 1973. Ved denne lov skete der navnlig en omformulering af bestemmelsen i  

 stk. 1, 2. led, om gerningsmandens forhold, blandt andet således  

 at en henvisning til »gerningsmandens foregående vandel« udgik af loven  

 for at modvirke tendenser til unødig eller urimelig  

 strafskærpelse som følge af gentagen kriminalitet.
 I Straffelovrådets betænkning nr. 1099/1987 om  

 strafferammer og prøveløsladelse er der side 67-68 blandt andet  

 anført følgende om bestemmelsen:
»Af § 80, stk. 1, kan for det første udledes det ret  

 selvfølgelige, at en vurdering af lovovertrædelsens grovhed -  

 d.v.s. et proportionalitetsprincip - er den grundlæggende retningslinie  

 ved straffens fastsættelse.
I konkrete sager kan der imidlertid ikke af  

 § 80 udledes nogen nærmere vejledning om, hvorledes  

 lovovertrædelsens grovhed skal bestemme valget af strafstørrelse  

 inden for strafferammen.
Herom kan formentlig kun siges, at hvis der inden  

 for samme gerningstype forekommer eller kan tænkes handlinger af  

 forskellig grovhed, skal den grovere handling som udgangspunkt medføre  

 strengere straf end den mindre grove.
Men det bliver domstolenes sag at  

 afgøre, hvilket punkt på strafskalaen der skal udgøre  

 udmålingens normalniveau, og hvilke afvigelser med hensyn til grovheden  

 der skal føre til udmålingsmæssige variationer i op- eller  

 nedadgående retning.
Dernæst ses det af § 80, at retten skal tage  

 hensyn til oplysninger om gerningsmanden, herunder om hans personlige og  

 sociale forhold.
Historisk set har det været et vigtigt formål  

 med § 80 at få fremhævet, at der skal tages hensyn til  

 gerningsmandens individuelle forhold.
Man må formentlig læse  

 § 80 således, at disse individuelle forhold kan have lige så  

 stor vægt som forbrydelsens grovhed, efter omstændighederne  

 større vægt.
Men § 80 giver ikke nogen anvisning på,  

 hvorledes den nærmere afvejning skal foregå, hvis en  

 bedømmelse af forbrydelsens grovhed og af gerningsmandens personlige  

 og sociale forhold trækker i forskellige retninger.
Denne afvejning af  

 kolliderende udmålingshensyn må foretages af retten, som bl.a.  

 kan lægge vægt på, om generalpræventive hensyn  

 tåler en af individuelle forhold indiceret mildhed i  

 strafudmålingen.« Straffelovrådet understreger således, at det henhører  

 under domstolene at fastlægge det normale udmålingsniveau for de  

 enkelte lovovertrædelser.
Endvidere skal domstolene ved  

 strafudmålingen udover grovheden i den konkrete sag tage hensyn til  

 gerningsmandens individuelle forhold.
Disse forhold kan efter  

 omstændighederne tillægges lige så stor eller større  

 vægt end forbrydelsens grovhed.
I straffelovens § 84 og § 85 findes en  

 række almindelige strafnedsættelses- og strafbortfaldsgrunde.
De  

 fleste vil formentlig sjældent finde anvendelse i voldtægtssager.  

 Dog kan bestemmelsen i § 84, stk. 1, nr. 2, tænkes anvendt.  

 Efter denne bestemmelse kan straffen nedsættes, når  

 gerningsmanden, da han foretog den strafbare handling, ikke var fyldt 18  

 år, og anvendelsen af lovens fulde straf på grund af hans ungdom  

 må anses for unødvendig eller skadelig.
 Såfremt nogen ved en eller flere handlinger har  

 begået flere lovovertrædelser   herunder flere voldtægter  

 kan straffen i medfør af straffelovens § 88, stk. 1, under  

 særdeles skærpende omstændigheder overstige den  

 højeste for nogen af lovovertrædelserne foreskrevne straf med  

 indtil det halve.
2.4. Tidligere gældende bestemmelser om voldtægt Bestemmelsen i § 216 havde indtil den 1. juli 1967  

 følgende ordlyd:
»Den, som tiltvinger sig samleje med en kvinde ved vold,  

 frihedsberøvelse eller fremkaldelse af frygt for hendes eller hendes  

 nærmeste liv, helbred eller velfærd, straffes for voldtægt  

 med fængsel fra 1 til 16 år, under særdeles skærpende  

 omstændigheder på livstid.
Har kvinden forud stået i mere  

 varigt kønsligt forhold til gerningsmanden, er straffen fængsel  

 indtil 8 år.« Voldtægtsbestemmelsen indeholdt således frem til den 1. juli  

 1967 et strafminimum på 1 år, og overtrædelse kunne under  

 særdeles skærpende omstændigheder medføre  

 fængsel på livstid.
 Ved lov nr. 248 af 9. juni 1967 fik bestemmelsen  

 følgende ordlyd:
 »§ 216. Den, der tiltvinger sig samleje med en kvinde ved vold  

 eller ved fremkaldelse af frygt for hendes eller hendes nærmestes liv,  

 helbred eller velfærd, straffes for voldtægt med fængsel  

 indtil 10 år.
Stk. 2. Med vold sidestilles hensættelse af kvinden i en  

 tilstand, i hvilken hun er ude af stand til at modsætte sig  

 handlingen.« Lovændringen skete i overensstemmelse med en indstilling fra  

 Straffelovrådet, der er gengivet i bemærkningerne til  

 lovforslaget.
Straffelovrådet anførte blandt andet  

 følgende i indstillingen (Folketingstidende, Tillæg A, 1966-67,  

 spalte 2466-67):
»Rådet indstiller, at den nuværende strafferamme, der omfatter  

 fængsel fra 1 år til 16 år, under særdeles  

 skærpende omstændigheder fængsel på livstid,  

 ændres til fængsel indtil 10 år.
Det er rådets  

 principielle opfattelse, at det bør foretrækkes i strafferammer  

 at undlade at foreskrive noget minimum (bortset fra det minimum, der  

 gælder for vedkommende strafart). Det må påregnes, at  

 sådanne minima vil kunne afskære domstolene fra i det enkelte  

 tilfælde at fastsætte den straf, der findes rimelig efter  

 lovovertrædelsens beskaffenhed og lovovertræderens forhold.
Med hensyn til voldtægt kan det ikke ventes, at  

 adgangen til at idømme straffe under 1 år vil få  

 større praktisk betydning (Rigsadvokatens understregning). De  

 foreliggende oplysninger om retspraksis kan på den anden side tages til  

 indtægt for det synspunkt, at en fjernelse af det nugældende  

 minimum på 1 års fængsel vil være velbegrundet.
Man  

 skal herom gøre følgende bemærkninger.
Der forekommer i retspraksis tilfælde, hvor de  

 udmålte straffe for fuldbyrdet voldtægt ligger under det niveau  

 af 3-4 års fængsel, der kan anses som det normale for denne  

 forbrydelse.
Når straffe på niveauet 1-2 år forekommer, er  

 det udtryk for, at formildende omstændigheder kan gøre sig  

 gældende (Rigsadvokatens understregning), og rådet finder det  

 rimeligt, at man ved at fjerne det nuværende minimum åbner  

 mulighed for en større hensyntagen til momenter, der   om end kun i  

 sjældnere tilfælde   taler stærkt for en lempelig  

 udmåling.
Man skal endvidere pege på, at der forekommer sager  

 om fuldbyrdet samleje, hvor man enten ved tiltalebegrænsning eller ved  

 nævningernes afgørelse har henført forholdet under  

 § 232 (blufærdighedskrænkelse) og § 260 (ulovlig tvang)  

 og ikke under § 216. Det er rådets indtryk, at denne retlige  

 bedømmelse forekommer blandt andet i nogle tilfælde, hvor det  

 ville have været mest korrekt at anvende § 216, men hvor  

 undskyldende omstændigheder har gjort sig gældende.
Den straf,  

 som idømmes efter §§ 232 og 260, ligger jævnlig under 1  

 års fængsel.
Sager som de her omtalte indicerer derfor, at der  

 blandt voldtægtsforbrydelserne forekommer forhold, for hvilke  

 domstolene bør kunne idømme mindre end 1 års  

 fængsel, og det er rimeligt at antage, at man ved at fjerne 1 års  

 minimum i § 216 vil bidrage til at fremme en juridisk mere korrekt  

 bedømmelse af tilfælde, hvor domfældelse efter de  

 nævnte paragraffer er den korrekte løsning, fordi der savnes  

 tilstrækkeligt bevis vedrørende de objektive og subjektive  

 forhold, som hører til domfældelse for voldtægt.
Rådet foreslår som nævnt maksimum  

i strafferammen nedsat til fængsel i 10 år.
I praksis  

 idømmes sjældent højere straffe end fængsel i 4  

 år.
Et maksimum på 10 år vil efter rådets opfattelse  

 være tilstrækkeligt, også med henblik på de groveste  

 voldtægtssager.
Ved valget af dette maksimum har rådet i  

 øvrigt lagt vægt på overensstemmelse med den ovenfor  

 nævnte bestemmelse i den svenske brottsbalk.« Som det fremgår heraf, var ophævelsen af det hidtidige  

 strafminimum ikke begrundet i et ønske om generelt at mildne  

 bedømmelsen af voldtægtssager.
Dette fremgår også af  

 folketingsudvalgets betænkning (Folketingstidende 1966-67, Tillæg  

 B, spalte 1414), hvori det oplyses, at justitsministeren over for udvalget  

 havde givet udtryk for, at det ikke ved den foreslåede ændring  

 var hensigten i almindelighed at vurdere denne lovovertrædelse mildere,  

 men at man i overensstemmelse med, hvad der i en årrække havde  

 været praksis ved revisionen af straffebestemmelser, foreslog  

 straffeminimumsbestemmelsen ophævet af hensyn til det ønskelige  

 i i alle tilfælde at kunne udmåle den konkret  

 hensigtsmæssige straf.
2.5. Straffelovrådets betænkning nr. 1099/1987 om  

 strafferammer og prøveløsladelse I betænkning nr. 1099 fra 1987 om strafferammer og  

 prøveløsladelse foretog Straffelovrådet en almindelig  

 gennemgang af strafferammerne i straffeloven.
I forbindelse hermed blev det  

 blandt andet diskuteret, hvilke formål og vurderinger der  

 påvirker fastsættelsen af maksima i strafferammerne og den  

 konkrete udmåling af straf.
I betænkningens kapitel 8.2. behandles  

 Voldtægt og anden tvang.
Efter en omtale af lovændringerne i 1967  

 og 1981, som er beskrevet ovenfor, anfører Straffelovrådet side  

 171-172 følgende:
 »8.2.2. Strafferammerne i §§ 216 og 217 har således  

 været genstand for revision for få år siden, og for  

 så vidt angår voldtægt har man dengang lagt vægt  

 på at fastsætte et så lavt normalmaksimum, som det  

 skønnedes forsvarligt.
Om udmålingen af ubetinget fængselsstraf for  

 voldtægt m.v. henvises til den følgende oversigt.
Ifølge  

 en tabelforklaring i Kriminalstatistik 1981-84 omfatter gruppen  

 »Voldtægt m.v.« domfældelser efter §§ 216, 217 og 221 samt  

 § 224, jfr. en af paragrafferne 216, 217 eller 221. For så vidt  

 angår årene 1979 og 1980 indeholdt Kriminalstatistik foruden  

 § 216 en særskilt gruppe betegnet »Samleje m.v. med ulovlig tvang«  

 (§ 217 og § 224, jfr. § 217). Denne gruppe er i  

 nedenstående oversigt sammenregnet med voldtægt.
 Tabel 21. Ubetinget fængsel for voldtægt m.v.  

 1979-1984.
1979 1980 1981 1982 1983 1984 Højst 6 måneder 13 20 18 12 16 7 Over 6 måneder   højst 1 år 31 28 24 24 20 20 Over 1 år   højst 2 år 18 17 31 15 34 23 Over 2 år   højst 3 år 10 9 16 6 13 9 Over 3 år   højst 5 år 3 6 6 6 1 5 Over 5 år - 3 3 - - 2 I alt 75 83 98 63 84 66 Det fremgår heraf, at det kun er et lille antal  

 fængselsstraffe for voldtægt, der overstiger 3 år.
Tallet  

 lå i de seks år 1979-84 mellem 1 og 9, og heraf var der i tre af  

 årene 2-3 straffe, der oversteg 5 års fængsel.
Der henvises  

 i øvrigt til oplysningerne i Bet. nr. 914/1980 s. 23 ff.
Straffelovrådet finder ikke grundlag for at  

 foreslå en nedsættelse af normalstrafferammen på 6  

 års fængsel, og det vil formentlig være overvejende  

 betænkeligt at foreslå en nedsættelse af den skærpede  

 ramme fra 10 til f.eks. 8 års fængsel.
Herved bemærkes, at  

 den sidstnævnte nedsættelse formentlig kunne øge  

 domstolenes tilbøjelighed til at foretrække tidsubestemt  

 forvaring efter § 70 frem for tidsbestemt fængsel i visse, ganske  

 vist sjældne tilfælde, hvor der afsiges dom for flere  

 voldtægtsforhold eller for voldtægt i gentagelsestilfælde.« Straffelovrådet fandt således ikke anledning til at  

 foreslå ændringer i voldtægtsbestemmelsens strafferamme, og  

 betænkningen gav ikke anledning til ændring af straffelovens  

 § 216 og § 217.
3. Tidligere undersøgelser af strafniveauet i  

 voldtægtssager Som det fremgår af Justitsministeriets skrivelse af  

 9. juni 2000, nævnt i pkt. 1, er der tidligere også uden  

 forbindelse med lovændringer foretaget undersøgelser af  

 strafniveauet i voldtægtssager.
3.1. Landsdommer Poul Lodbergs undersøgelser i Dommerforeningens  

 Domsoversigter I nyere tid er strafniveauet i voldtægtssager blandt  

 andet undersøgt af landsdommer Poul Lodberg i Dommerforeningens  

 Oversigter i henholdsvis 1992 og 1996.
Oversigten fra 1992 omfatter en meget stor del af  

 de domme vedrørende seksuelle krænkelser, der blev afsagt af de  

 to landsretter i perioden 1990-1992, og Lodberg anfører, at oversigten  

 på denne baggrund giver et ganske dækkende billede af  

 landsretternes strafudmåling inden for sædelighedskapitlet.
I  

 oversigten fra 1992 er der ikke draget nogen samlet konklusion om  

 strafniveauet for voldtægtssager eller seksuelle krænkelser i  

 øvrigt.
Dommene er alene kategoriseret og refereret, og oversigten  

 omfatter blandt ca. 35 domme om voldtægt.
Oversigten fra 1996 omfatter blandt andet 11  

 voldtægtsdomme.
I oversigtens indledning anføres  

 følgende:
»Denne oversigt er en opfølgning af en tilsvarende oversigt, jeg  

 udarbejdede i 1992 vedr. landsretsdomme for perioden 1990-1992. Baggrunden er  

 dels et erklæret behov blandt aktørerne i straffesager for  

 generelt at være vel orienteret om strafudmålingspositioner inden  

 for sædelighedsforbrydelserne, dels ønsket om at få  

 afprøvet, om de positioner, der kunne udledes af oversigten fra 1992,  

 stadig er brugelige.
Om det sidste kan jeg sige, at min tidligere oversigt  

 bestemt har relevans, men det er p.d.a.s. ret tydeligt, at de domme, jeg nu  

 har haft lejlighed til at gennemgå, peger på en tendens i  

 retning af mildere strafudmålinger (Rigsadvokatens understregning).  

 Når jeg ikke tør udtrykke det mere stærkt, hænger  

 det selvsagt sammen med, at antallet af sager i den gamle oversigt var ganske  

 stort, 95 afgørelser, medens den nu foreliggende er mere  

 begrænset, og ikke nødvendigvis fuldt dækkende.« Landsdommer Lodberg har endvidere ifølge en artikel i Politiken den  

 18. juni 2000 udtalt, at den gennemsnitlige straf for voldtægt inden  

 for de seneste år er halveret fra omkring to år til omkring et  

 år.
Ifølge artiklen er der ingen forklaring på  

 udviklingen, men det anføres, at det er et faktum, at niveauet er  

 faldet.
3.2. Professor Flemming Balvigs undersøgelse af  

 voldtægtsudviklingen i Danmark Rigspolitichefen har undersøgt  

 voldtægtsanmeldelser i årene 1990, 1991 og 1992.  

 Undersøgelsen omfatter de nævnte års anmeldelser om  

 overtrædelse af straffelovens § 216 og § 217 og forsøg  

 herpå.
Formålet med undersøgelsen var bl.a. at belyse  

 forskellige aspekter i forhold til voldtægt (forbrydelsen, ofret,  

 gerningsmanden). Professor, dr. jur., Flemming Balvig, Det Juridiske  

 Fakultet, Københavns Universitet, blev i inddraget i arbejdet bl.a.  

 for at sammenligne resultaterne af Rigspolitiets undersøgelse med en  

 tilsvarende undersøgelse fra København omhandlende perioden  

 1972-76. Undersøgelsen er udgivet af Rigspolitichefen i 1998 under  

 titlen »Voldtægters omfang og karakter i Danmark«.
 Publikationen indeholder således ud over  

 undersøgelsen af anmeldelser i 1990, 1991 og 1992 Balvigs  

 undersøgelse af voldtægtsudviklingen i Danmark.
 I indledningen til denne del af undersøgelsen  

 anfører Balvig, side 40-41, følgende om udviklingen i  

 strafniveauet m.v.:
 »De store historiske udviklingstendenser i strafanvendelsen ved overgangen  

 fra fattigdomssamfund til velfærdsstat udviser en kraftig tendens til  

 nedpønalisering af tyveri og en vis tendens til opkriminalisering af  

 fysiske overgreb (vold). Det særlige ved voldtægt synes at  

 være, at kriminaliseringen allerede var relativ streng i  

 fattigdomssamfundet, men også, at der i de senere år   i tiden  

 efter 2. verdenskrig   snarere har været tale om en vis  

 nedpønalisering end det modsatte.
Indtil et godt stykke op i 1960erne var den almindelige  

 strafferamme for voldtægt i Danmark 16 års fængsel.
I juni  

 1967 blev den nedsat til 10 år, og samtidig ophævedes  

 minimumstraffen (på 1 år). I løbet af 1970erne skete  

 der en sænkning af det faktiske strafniveau.
Strafniveauet blev en  

 del lavere end forudsat af straffelovrådet ved lovændringen i  

 1967. I maj 1981 blev den almindelige strafferamme igen nedsat, nu til 6  

 år.
Der var dog ikke tilsigtet nogen reel ændring af straffenes  

 art eller længde, men først og fremmest at korrigere en uheldig  

 brug af straffelovens § 217 (om ulovlig tvang). Man opretholdt en  

 skærpet strafferamme på 10 års fængsel for  

 særlig farlig voldtægt m.v.
Den konkrete strafudmåling ved voldtægt siden  

 den seneste lovændring i 1981 er ikke analyseret.
Umiddelbart kunne  

 det se ud til, at der er sket en vis - fortsat - nedpønalisering.  

 Denne synes at bestå i såvel mindre risiko for gerningsmanden for  

 at blive pågrebet som i kortere straffe, hvis han pågribes og  

 dømmes.
Det kan bl.a. læses ud af, at i 1980 endte 1 ud af hver  

 14 voldtægtsanmeldelser med, at en gerningsperson blev idømt en  

 frihedsstraf på 18 måneder eller derover.
I 1994 var det kun 1 ud  

 af hver 50 anmeldelser, der fik denne konsekvens.
Tendensen kan dog  

 også, i princippet - helt eller delvis - tænkes forårsaget  

 af, at de anmeldte voldtægter kan være blevet af mindre  

 alvorlighedsgrad (Rigsadvokatens understregninger).
Medens voldsforbrydelserne og straffene herfor meget ofte  

 har været i fokus for den offentlige og politiske debat inden for de  

 seneste 10 år, har der været bemærkelsesværdigt  

 stille omkring voldtægtsforbrydelsen.
Således ændredes  

 voldsparagrafferne i 1989, og der blev lagt op til en større  

 »differentiering« af straffene for vold inden for normalområdet.
Fire  

 år senere, i 1993, blev der vedtaget en voldspakke med bl.a. det sigte,  

 at straffene for voldsrecidivister skulle øges med 50 %. Og fire  

 år senere igen, i 1997, har regeringen fremsat en ny voldspakke, der  

 ved siden af en række sociale tiltag foreslår at skærpe  

 straffen betydeligt for de groveste voldstilfælde efter straffelovens  

 § 245 og § 246. Man har ikke i nogen af disse tre »voldspakker«  

 fokuseret på voldtægt.
Den forskellige fokusering på vold og voldtægt  

 de senere år er bemærkelsesværdig.
Det er imidlertid en  

 forkert tydning af tendenserne at tage den mindskede strenghed i det  

 strafferetlige system på voldtægtsområdet som udtryk for,  

 at holdningerne og normerne i befolkningen også skulle være  

 blevet mindre strenge på dette område.
Tværtimod findes der  

 indikationer på, at det forholder sig omvendt, altså at afskyen  

 og den almindelige afstandstagen over for voldtægtshandlingen og  

 voldtægtsmanden er blevet øget.« Om udviklingen med hensyn til karakteren af de anmeldte voldtægter  

 anfører Balvig side 50-51 følgende:
»I modsætning til den officielle kriminalstatistik muliggør  

 materialet, at vi også kan se på udviklingen i voldtægter  

 som en funktion af karakteren af forudgående bekendtskab mellem offer  

 og gerningsperson.
Det fremgår, at den procentvise stigning har  

 været klart stærkere for voldtægt i nære relationer  

 end for overfalds-voldtægt o.l.
De politianmeldte  

 partner-voldtægter er mere end 3-doblet, medens andre  

 voldtægtsformer »kun« er steget med omkring en fjerdedel  

 (Rigsadvokatens understregning). Også her synes vi altså at  

 få en bekræftelse på, at det først og fremmest er  

 anmeldelsestilbøjeligheden, der er steget.
Alternativet, at der de  

 senere år skulle være sket en (særlig stærk) reel  

 stigning i partner-voldtægter sammenlignet med  

 overfalds-voldtægter, virker lidet plausibel, idet den almene tendens  

 omkring vold mod kvinder begået af nuværende eller tidligere  

 partnere er stagnation eller måske endog fald.« Om udviklingen i domfældelsesprocenten fordelt på de  

 forskellige voldtægtsformer (overfalds-, kontakt- og  

 partnervoldtægt) anføres side 53 følgende:
 »Domfældelsesprocenten er omtrent den samme, 47 %, i 1990-92 som den  

 var i 1972-76 . . .
Imidlertid dækker disse totale tendenser over nogle  

 meget interessante og væsentlige forskydninger inden for og mellem de  

 forskellige voldtægtsformer.
I 1972-76 var det kun hver sjette sigtelse  

 for partner-voldtægt, der endte med domfældelse (17 %), og det  

 var netop dette forhold, der blev gjort til genstand for den kraftigste  

 kritik fra ikke mindst kvindebevægelsen og de kvindekriminologiske  

 voldtægtsforskere.
1990-92 er situationen ændret radikalt.
Her er 2 ud  

 af 3 sigtelser for partner-voldtægt endt op med en domfældelse  

 (69%). Den relativt høje domfældelseshyppighed ved  

 partner-voldtægter gør sig også gældende ved  

 forsøg (83 %); en voldtægtstype der overhovedet ikke forekom som  

 registeret politianmeldelse i Københavns politikreds i perioden fra  

 1972-76.
Den øgede domfældelseshyppighed ved  

 partner-voldtægter (samt fuldbyrdede kontakt-voldtægter) kan i  

 øvrigt tænkes at være en del af forklaringen på  

 øget anmeldelsestilbøjelighed i denne type sager.
Når  

 ofre for tidligere ægtefællers eller bekendtes voldtægt  

 erfarer, at de faktisk bliver taget alvorligt af retssystemet, og at det i  

 retlig forstand kan nytte - en viden som bl.a. kan tænkes formidlet af  

 medarbejdere på krisecentrene og kvinde rådgivningerne - er det  

 vel sandsynligt, at motivationen for at anmelde øges.« Balvig har endvidere side 64-65 i en note til det ovenfor citerede afsnit  

 kommenteret landsdommer Lodbergs gennemgang af domme afsagt i 1996. Balvig  

 anfører blandt andet følgende:
»Ifølge et uddybende/supplerende avisreferat (Jyllandsposten, 10.  

 maj 1997) har Lodberg sammenlignet med en tilsvarende gennemgang fra  

 begyndelsen af 1990erne og fundet, at fængselsstraffen for  

 voldtægt er blevet reduceret med en tredjedel.
Straffen for  

 voldtægt i 1996 var typisk 1 års fængsel mod halvandet  

 år i begyndelsen af 1990erne og to år i midten af 1980erne.
Poul  

 Lodberg udelukker ifølge avisreferatet, at det er formildende  

 omstændigheder ved dommene i 1996, der begrunder det kraftige fald i  

 strafudmålingen, og mener, at der er tale om en lempet praksis fra  

 domstolenes side.
En gennemgang af de rene voldssager i 1995 viser  

 ifølge Lodberg, at der her til gengæld er sket en vis  

 skærpelse i forhold til begyndelsen af 1990erne.
Man bør dog  

 være opmærksom på, at disse undersøgelser alene  

 vedrører domme afsagt af landsretterne.
Det drejer sig om forholdsvis  

 få sager, f.eks. kun 11 sager vedr. § 216 i 1996, samt at domme  

 afsagt af landsretterne ikke nødvendigvis er repræsentative for  

 alle domme.
Når det drejer sig om rene udregninger af gennemsnit for  

 straffenes længde, udgør de årlige  

 domfældelsesstatistikker fra Danmarks Statistik et mere sikkert  

 grundlag, fordi disse statistikker inkluderer samtlige domme.« 3.3. Justitsministeriets undersøgelse Justitsministeriets forsknings- og  

 dokumentationskonsulent, Britta Kyvsgaard, har i maj 2000 foretaget en  

 undersøgelse af udviklingen i dels antal anmeldte voldtægter og  

 dels i straffenes art og længde.
Beskrivelsen er foretaget ud fra  

 tallene i kriminalstatistikken.
Da det ikke er muligt at udskille  

 statistikoplysninger alene for voldtægt (straffelovens § 216),  

 omfatter det, som i beskrivelsen omtales som voldtægt, også  

 opnåelse af samleje ved anden ulovlig tvang (§ 217), tilsnigelse  

 til samleje (§ 221) samt anden kønslig omgængelse  

 (§ 224, jf. § 216, § 217 eller § 221). I beskrivelsen  

 anføres blandt andet følgende om længden af den  

 idømte straf:
»I 1980´erne var den gennemsnitlige straflængde for voldtægt  

 de fleste år på 17-18 mdr., mens den i 1990´erne svinger omkring  

 15 mdr.
Den gennemsnitlige straflængde for hele tiåret 1980-89 er  

 18,3 mdr. og for tiåret 1990-99 15,8 mdr.
At der er sket et fald i  

 denne gennemsnitlige straflængde, er altså tydeligt nok, men  

 denne er dog ikke så voldsom, som landsdommer Poul Lodberg har  

 hævdet på baggrund af en undersøgelse af landsretsdomme  

 fra 1990 og 1996. Lodberg fandt, ud fra dette mere begrænsede  

 datagrundlag, en reduktion på en tredjedel i straflængderne.« Om mulige forklaringer på dette fald anfører Britta Kyvsgaard  

 følgende:
»Faldet i den gennemsnitlige straflængde behøver ikke at  

 afspejle en ændret domspraksis, men kan også skyldes en  

 ændring i karakteren af de sager, der afgøres.
I det afsnit af  

 Rigspolitichefens rapport om  »Voldtægters omfang og karakter i  

 Danmark« fra 1998, som Flemming Balvig har skrevet, konkluderes det, at  

 anmeldelsestilbøjeligheden for voldtægt er vokset de seneste  

 årtier, hvilket har medført, at der nu anmeldes relativt flere  

 »mindre alvorlige« voldtægter.
Dvs. voldtægter, der ikke er  

 overfaldsvoldtægter, men overgreb begået af en partner.
Endvidere  

 finder Balvig, at der i de seneste årtier er sket en kraftig  

 vækst i domfældelsesfrekvensen for partnervoldtægter.
Begge  

 dele må skabe en forventning om, at strafniveauet for voldtægter  

 generelt vil mindskes.« 3.4. Knud Waaben i Strafferettens specielle del I Strafferettens specielle del, 5. udgave, 1999,  

 anfører Knud Waaben side 51, at normalstraffen for voldtægt er  

 1½-2 års fængsel, men at der forekommer både længere  

 og navnlig kortere straffe.
Det fremgår ikke, på hvilket grundlag  

 Waaben bygger sin vurdering af strafniveauet.
4. Rigsadvokatens redegørelse 4.1. Udviklingen i strafudmålingsniveauet i voldtægtssager Rigsadvokatens undersøgelse af udviklingen i  

 strafniveauet er som nævnt ovenfor under pkt. 1 foretaget sammen med  

 Justitsministeriets forsknings- og dokumentationskonsulent, Britta  

 Kyvsgaard.
 Undersøgelsen findes i sin helhed i bilag 1 til  

 denne redegørelse.
 Som det fremgår heraf, har det af tidsmæssige  

 årsager været nødvendigt at begrænse  

 undersøgelsen til at omfatte en række udvalgte år (1984,  

 1988, 1992, 1996 og 1998). Valget af undersøgelsesår er i et  

 vist omfang baseret på de oplysninger om gennemsnitlige  

 straflængder, der fremgår af kriminalstatistikken. 1984 er  

 således det af de udvalgte år, hvor den gennemsnitlige  

 straflængde ifølge kriminalstatistikken var længst (21  

 mdr.), mens 1992 og 1998 er de år, der har den korteste gennemsnitlige  

 straflængde (14 og 13 mdr.).
Undersøgelsesmaterialet er tilvejebragt ved, at  

 politikredsene har indsendt domsudskrifter, retsbogsudskrifter og andre  

 oplysninger om de nærmere omstændigheder ved gerningen (herunder  

 motivet, karakteren af volden eller truslerne herom, ofret og gerningsmandens  

 eventuelle forudgående kendskab til hinanden m.v.) for de  

 pågældende sager.
Undersøgelsen omfatter i alt 251  

 domme.
 Britta Kyvsgaards undersøgelse består af to  

 dele.
 I den første del af undersøgelsen belyses en  

 række forskellige forhold vedrørende de undersøgte sager,  

 herunder bl.a. de gennemsnitlige straflængder for de enkelte  

 undersøgte år, antallet af sager, der vedrører  

 forsøg og fuldbyrdet voldtægt, antallet af domme, der omfatter  

 fællesstraffe eller flere forhold, antallet af ankede sager, antallet  

 af sager, der vedrører tidligere straffede, voldtægtens karakter  

 af overfalds-, kontakt- og parvoldtægt og de gennemsnitlige  

 straflængder, de anvendte magtmidler m.v.
 I den anden del af undersøgelsen er der foretaget  

 en statistisk analyse af samtlige domme til ubetinget frihedsstraf for  

 overtrædelse af straffelovens § 216.
Som det fremgår af sammenfatningen i bilag 1, har  

 undersøgelsen vist, at strafudmålingen i voldtægtssager  

 afhænger af en lang række forhold ved de enkelte sager.
De  

 forhold, der afspejler voldtægtens grovhed, bidrager især til at  

 forklare forskelle i strafudmålingen.
Det drejer sig først og  

 fremmest om den anvendte straffelovsbestemmelse (§ 216, stk. 1  

 eller stk. 2), og om voldtægten er fuldbyrdet eller ej.
Endvidere  

 har det også betydning for strafudmålingen, om der er tale om  

 overfaldsvoldtægt, kontaktvoldtægt eller parvoldtægt.
 Herudover har det stor betydning for  

 strafudmålingen, om den pågældende samtidig dømmes  

 for flere voldtægter og/eller for anden kriminalitet, og om den  

 pågældende er tidligere straffet for ligeartet kriminalitet og  

 eventuelt tillige som følge heraf idømmes en  

 fællesstraf.
Undersøgelsen har ligeledes vist, at nogle af de  

 ovenfor nævnte forhold varierer årene imellem.
Der var  

 således i 1992 og 1998 særligt få, der tidligere var  

 dømt for seksualforbrydelser, og særligt mange  

 parvoldtægter.
Begge forhold taler for, at man   alt andet lige  

 må forvente en lavere strafudmåling i disse år end i andre  

 år.
Endvidere peger undersøgelsens statistiske analyser  

 på, at strafudmålingsniveauet i 1984   alt andet lige   var  

 markant højere end i de øvrige år.
Der er derimod ikke  

 klare forskelle i strafudmålingsniveauet mellem de øvrige  

 år.
Det højere strafudmålingsniveau i 1984 skyldes  

 ifølge undersøgelsen, at der i dette år blev udmålt  

 længere straffe i sager om voldtægt efter § 216,  

 stk. 2, samt i sager, hvor tiltalte tidligere var dømt for  

 seksualkriminalitet.
Der ville således ikke være en klar forskel  

 i strafudmålingsniveauet i de undersøgte år, såfremt  

 disse domme ikke indgik i undersøgelsen.
4.2. Straffen for voldtægt i nyere retspraksis I det følgende gennemgås nyere retspraksis  

 med henblik på at belyse det aktuelle strafniveau i sager om  

 voldtægt.
Ved beskrivelsen af strafniveauet er der taget  

 udgangspunkt i dommene i bilag 2 til denne redegørelse, der indeholder  

 en beskrivelse af størstedelen af de domme fra 1998, der er  

 indgået i undersøgelsen.
Endvidere er inddraget de trykte  

 landsretsdomme fra perioden 1993   2000, der er nærmere beskrevet i  

 bilag 3.
 Ved belysningen af det aktuelle strafniveau tages der  

 udgangspunkt i den opdeling af voldtægt i overfaldsvoldtægt,  

 kontaktvoldtægt og parvoldtægt, der også anvendes i  

 undersøgelsen i bilag 1, jf. bilaget side 8.
 Ved overfaldsvoldtægt forstås således  

 voldtægt mod en person, som gerningsmanden slet ikke kender eller kun  

 har et yderst perifert kendskab til, og hvor der ikke forud for  

 voldtægten har været samvær af den karakter, der er  

 beskrevet nedenfor under kontaktvoldtægt.
 Ved kontaktvoldtægt forstås det, der på  

 engelsk kaldes »date-rape«, altså situationer, hvor parterne  

 umiddelbart inden voldtægten har været sammen på en  

 måde, som kunne være optakt til en seksuel kontakt.  

 Kontaktvoldtægt omfatter endvidere voldtægter, hvor parterne  

 kender hinanden i forvejen, f.eks. naboer og kolleger, uanset om selve  

 voldtægten har karakter af et overfald.
Ved parvoldtægt forstås voldtægt mod en  

 nuværende seksuel partner og voldtægt mod en tidligere seksuel  

 partner, såfremt forholdet er ophørt inden for et kortere  

 tidsrum forud for voldtægten Denne opdeling er valgt, fordi den må antages at  

 være almindelig anerkendt som en væsentlig faktor for  

 strafudmålingen, jf. sammenfatningen i bilag 1, og fordi den er  

 velegnet til en beskrivelse af strafudmålingsniveauet.
Sondringen er  

 også anvendt i undersøgelsen foretaget af Flemming Balvig, jf.  

 pkt. 3.2. ovenfor.
 Dog bemærkes, at det i nogle sager kan være  

 vanskeligt at vurdere, hvilken af de tre former for voldtægt der er  

 tale om, idet der er en glidende overgang mellem de forskellige kategorier.  

 Det kan således i nogle tilfælde diskuteres, om der foreligger  

 den eller den anden form for voldtægt.
 I det følgende sondres endvidere mellem domme, der  

 omfatter fuldbyrdet voldtægt, og domme, hvor der alene dømmes  

 for forsøg, idet også denne faktor har væsentlig betydning  

 for strafudmålingen.
Der er tale om et forholdsvis spinkelt materiale, og det  

 kan ikke udelukkes, at nogle af dommene er udtryk for en strafudmåling,  

 der ikke umiddelbart harmonerer med det generelle niveau.
Vurderingerne  

 nedenfor må derfor læses med dette forbehold.
 Straffene for forsøg på  

 overfaldsvoldtægt varierede i dommene fra 1998 (gruppe 1 i bilag  

 2), der omfatter 11 domme, fra hæfte i 4 måneder til  

 fængsel i 2 år.
I 7 af disse 11 domme lå straffene mellem 6  

 måneders fængsel og 9 måneders fængsel.
Kun i  

 én sag (dom 7,1998) er der udmålt en lavere straf (hæfte i  

 4 måneder), hvilket skyldes den tiltaltes unge alder (17 år), og  

 at der var tale om et mindre alvorligt forhold.
Tre domme gav fængsel i henholdsvis 1 år, 1  

 år og 6 måneder og 2 år.
Dommen, der gav fængsel i 1  

 år og 6 måneder (dom 6, 1998), omfattede tillige ulovlig  

 frihedsberøvelse af pigen under og efter  

 voldtægtsforsøget, men straffen må antages først og  

 fremmest at være fastsat under hensyntagen til  

 voldtægtsforholdets grove karakter.
I den dom, der medførte  

 fængsel i 2 år (dom 3, 1998), blev forholdet henført under  

 straffelovens § 216, stk. 2, og den pågældende var  

 tidligere straffet for et lignende forhold.
 I bilag 3 findes kun en dom, der med sikkerhed  

 vedrører et enkelt forsøg på overfaldsvoldtægt,  

 nemlig dom 8, 1996, hvor straffen blev fastsat til fængsel i 4  

 måneder, og som vedrører et noget atypisk tilfælde.
 Som det fremgår, varierer straffene således  

 fra 4 måneder og til fængsel i 2 år, men »normalstraffen«  

 for forsøg på overfaldsvoldtægt må antages at  

 være 6 til 9 måneders fængsel.
Fuldbyrdet overfaldsvoldtægt forelå i  

 det udvalgte undersøgelsesmateriale kun i tre sager.
Straffene blev i  

 disse sager udmålt til fængsel i 3 år, 2 år og 2  

 år og 6 måneder.
I sagen, der medførte fængsel i 3 år  

 (dom 12, 1998), blev forholdet henført under straffelovens § 216,  

 stk. 2. Sagen omfattede endvidere røveri over for  

 voldtægtsofret.
I dom 13, 1998, hvor straffen blev fastsat til  

 fængsel i 2 år, blev voldtægten begået af to  

 gerningsmænd i forening, hvilket efter straffelovens § 80,  

 stk. 2, i reglen anses som en skærpende omstændighed.
I  

 denne sag blev de pågældende også dømt for ulovlig  

 frihedsberøvelse.
I den sidste sag (dom 14, 1998) forelå der  

 udover en fuldbyrdet voldtægt, forsøg på voldtægt  

 over for en anden kvinde kort efter, hvilket må have haft  

 væsentlig betydning for straffen på fængsel i 2 år og  

 6 måneder.
I bilag 3 findes en dom (dom 13, 2000) vedrørende  

 fuldbyrdet overfaldsvoldtægt, hvor straffen blev fastsat til  

 fængsel i 2 år.
Voldtægten var begået under  

 indtrængen i ofrets bolig ved indbrud, og den voldtagne var en kvinde  

 på 83 år.
 Ingen af de nævnte domme er fuldt ud egnet som  

 grundlag for vurderingen af strafniveauet i denne type sager, fordi der i  

 alle sagerne forelå skærpende omstændigheder, der må  

 have haft betydning for strafudmålingen.
Det er derfor på grundlag af det foreliggende  

 materiale vanskeligt at vurdere »normalstraffen« for fuldbyrdet  

 overfaldsvoldtægt.
Et forsigtigt skøn fører dog frem til,  

 at udgangspunktet for straffastsættelsen formentlig ligger i niveauet  

 omkring 1 år og 6 måneder.
 Med hensyn til forsøg på  

 kontaktvoldtægt foreligger der i det udvalgte  

 undersøgelsesmateriale (bilag 2, gruppe 3) 3 domme fra 1998. To af  

 sagerne medførte fængsel i 10 måneder, og en sag  

 medførte fængsel i 1 år.
I sagen, der medførte fængsel i 1 år  

 (dom 16, 1998) lagde retten vægt på styrken af tiltaltes  

 forsæt og på, at tiltalte tidligere var straffet for  

 voldsforbrydelser.
I dom 15, 1998, hvor straffen blev fastsat til  

 fængsel i 10 måneder, var forholdet begået over for en  

 14-årig pige, hvilket må have haft betydning for  

 strafudmålingen.
Den anden sag (dom 17, 1998), der medførte  

 fængsel i 10 måneder, må imidlertid anses for at være  

 illustrativ for »normalstraffen«, idet overtrædelsen af  

 våbenloven og butikstyveriet, der indgik i denne dom, ikke kan antages  

 at have haft væsentlig betydning for strafudmålingen.
 I bilag 3 findes en dom, der medførte fængsel  

 i 9 måneder (dom 2, 1994). Bilag 3 indeholder også en helt ny dom  

 (dom 14, 2000), der medførte fængsel i 1 år, men denne dom  

 omfattede også en længere frihedsberøvelse af kvinden samt  

 enkelte andre forhold og var i øvrigt atypisk, idet tiltalte og  

 kvinden efterfølgende gik i skoven sammen.
Der er altså ikke i det foreliggende materiale mange  

 domme, der er egnede til at belyse strafudmålingsniveauet i sager om  

 forsøg på kontaktvoldtægt.
Strafniveauet i denne typer  

 sager må dog skønnes at svare nogenlunde til niveauet ved  

 forsøg på overfaldsvoldtægt.
 Fuldbyrdede kontaktvoldtægter er i det  

 udvalgte undersøgelsesmateriale i bilag 2, gruppe 4, belyst ved 12  

 domme fra 1998. Straffene varierer fra 10 måneders fængsel til  

 fængsel i 3 år.
I de to sager, der medførte fængsel i 10  

 måneder (dom 24, 1998 og dom 26, 1998), blev voldtægten  

 begået uden anden tvang end fastholden af kvinden.
I den ene sag, var  

 der i øvrigt dissens for at fastsætte straffen til fængsel  

 i 1 år.
To sager medførte i lignende tilfælde  

 fængsel i 1 år (dom 21, 1998 og dom 23, 1998), men i disse sager  

 indgik også anden kriminalitet, der må antages at have haft  

 indflydelse på straffen.
 I 4 sager er der idømt straffe på henholdsvis  

 1 år og 3 måneder (dom 19, 1998   en lidt atypisk sag, hvor  

 forholdet blev henført under § 216, stk. 2, men hvor der  

 på den anden side blev lagt vægt på, at kvinden kort  

 forinden voldtægten, mens tiltalte var tilstede, havde haft frivilligt  

 samleje med tiltaltes ven), 1 år og 6 måneder (dom 20, 1998  

 hvor retten lagde vægt på, at der var tale om en voldtægt  

 over for en i fysisk og psykisk henseende særdeles svag kvinde), 1  

 år og 8 måneder (dom 22, 1998   fællesstraf omfattende en  

 reststraf på 144 dage) og fængsel i 1 år og 9  

 måneder, hvor sagen omfattede to tilfælde af voldtægt (dom  

 28, 1999).
I tre sager blev straffen fængsel i 2 år.
I to  

 af disse sager (dom 18, 1998 og dom 25, 1998) var der tale om  

 fællesstraffe og anden kriminalitet, og disse sager er derfor ikke  

 fuldt ud egnede til at belyse strafniveauet i »normaltilfælde«.
I den  

 tredje sag (dom 27, 1998) begik tiltalte voldtægt over for to  

 kvinder.
 I en sag blev straffen udmålt til fængsel i 3  

 år (dom 29, 1999). Her var der ligeledes tale om to forhold  

 henholdsvis fuldbyrdet voldtægt og forsøg.
I bilag 3 findes 7 domme, der er egnet til at beskrive  

 strafudmålingen i disse sager. 2 sager medførte fængsel i  

 6 måneder, og 3 sager gav fængsel i henholdsvis 7 måneder,  

 8 måneder, 10 måneder, mens 2 domme gav fængsel i 1  

 år.
Heri indgår 3 domme fra 1999 og 2000, der medførte  

 fængsel i 8 måneder, 6 måneder og 1 år (dom 10, 12 og  

 15).
I denne kategori kan også nævnes sagen fra  

 Århus, der i hvert fald til dels var en kontaktvoldtægt, og som  

 er omtalt nærmere nedenfor under afsnit 4.3., hvor straffene blev  

 fastsat til henholdsvis fængsel i 9 måneder og fængsel i 1  

 år, dog således at kun 6 måneder af straffen skal  

 fuldbyrdes.
Straffen blev bl.a. fastsat under hensyn til de domfældtes  

 unge alder.
 De fleste straffe ligger således i niveauet mellem 6  

 måneder og 1 ½ år, og er der ikke anvendt vold af betydning,  

 eller foreligger der ikke andre skærpende omstændigheder, ligger  

 straffen i niveauet 6   10 måneder.
 Der er i det udvalgte undersøgelsesmateriale kun en  

 dom om forsøg på parvoldtægt (dom 30 i bilag 2).  

 Straffen blev udmålt til fængsel i 6 måneder betinget med  

 vilkår om samfundstjeneste.
Der er 7 domme i bilag 2 vedrørende fuldbyrdet  

 parvoldtægt.
Straffene blev i to sager udmålt til  

 fængsel i 6 måneder, i to sager til fængsel i 8  

 måneder (i en af sagerne dog delvist betinget), i en sag til  

 fængsel i 1 år, i en sag til fængsel i 1 år og 2  

 måneder og i den sidste sag til fængsel i 1 år og 3  

 måneder.
I sagen, der gav fængsel i 1 år og 3  

 måneder, var der tale om en forholdsvis grov voldtægt (dom 34,  

 1998), og i sagen, hvor straffen blev fængsel i 1 år og 2  

 måneder, var der tale om en fællesstraf, der omfattede en  

 reststraf på 123 dage (dom 35, 1998). I sagen, der gav fængsel i  

 1 år, blev pågældende tillige dømt for to  

 tilfælde af vold over for samleveren (dom 31, 1998).
 Endvidere kan nævnes dom 3, 1994 i bilag 3, hvor  

 straffen blev fastsat til fængsel i 1 år for to voldtægter  

 begået umiddelbart efter hinanden, og hvor der også var tale om  

 ikke ubetydelig vold.
Endelig kan det nævnes, at Højesteret i to  

 sager i 1990 erne har taget stilling til strafniveauet i denne type sager.
I  

 begge sager blev straffen udmålt til fængsel i 6 måneder,  

 jf.
U 95.895H og U 90.372H i bilag 4.
 »Normalstraffen« for fuldbyrdet parvoldtægt må  

 på dette grundlag antages at ligge i niveauet 6   8 måneders  

 fængsel.
4.3. Højesterets udmålingspraksis i  

 voldtægtssager Udover de undersøgelser, der er beskrevet ovenfor,  

 er der i bilag 4 foretaget en gennemgang og beskrivelse af Højesterets  

 domme i voldtægtssager, der skønnes egnet til at belyse  

 strafniveauet fra 1970 og frem til midten af 1990 erne.
Der findes ikke  

 Højesteretspraksis efter 1996 med tidsbestemte straffe i sager, hvor  

 hovedforholdet er voldtægt.
Sager om voldtægt behandles i almindelighed i 1.  

 instans ved byretterne.
De kan derfor frit ankes til landsretten, hvorimod  

 det kræver Procesbevillingsnævnets tilladelse at anke  

 landsrettens dom til Højesteret.
Kun hvis sagen er af en så  

 alvorlig karakter, at der bliver spørgsmål om straf af  

 fængsel i 4 år eller derover, eller hvis der bliver  

 spørgsmål om dom til anbringelse i institution i medfør  

 af straffelovens § 68 eller dom til forvaring, jf. straffelovens  

 § 70, behandles sagen i 1. instans ved landsretten som  

 nævningesag.
Der er i så fald fri ankeadgang til  

 Højesteret for så vidt angår strafudmålingen og  

 visse andre spørgsmål.
 Denne afgrænsning af domstolenes saglige kompetence  

 medfører, at Højesteret sjældent får lejlighed til  

 at tage stilling til strafudmålingen i voldtægtssager, medmindre  

 sagen er af særdeles alvorlig karakter.
 Højesteret har således i de seneste tyve  

 år i alt væsentlighed alene taget stilling til  

 strafudmålingen i meget grove voldtægtssager, hvor gerningsmanden  

 tillige ofte tidligere har været straffet for lignende kriminalitet.  

 Straffene er udmålt i niveauet fra fængsel i 3 år og 6  

 måneder til fængsel i 9 år.
 Højesteret har dog som nævnt ovenfor under  

 pkt. 4.2. i to sager (U 1995.299H og U 1990.372H) haft lejlighed til at tage  

 stilling til strafudmålingen i sager om parvoldtægt.  

 Højesteret udmålte straffen til 6 måneders fængsel,  

 og fandt ikke grundlag for at gøre straffen helt eller delvis  

 betinget, heller ikke med vilkår om samfundstjeneste.
I U 1991.918/2H tog Højesteret stilling til en sag  

 om flere tilfælde af kontaktvoldtægt og forsøg  

 herpå begået af fire unge (i alderen 16   20 år) overfor en  

 16-årig pige, der blev slæbt ind på et værelse, hvor  

 hun blev fastholdt.
Forholdene blev begået over 1   1 ½ time.
To af de  

 tiltalte blev også dømt for vold efter straffelovens § 244  

 ved at klippet en del af pigens hovedhår af.
En anden blev tillige  

 dømt for overtrædelse af § 252 ved at have skudt efter  

 pigen med en luftpistol.
Højesteret udmålte ubetingede straffe  

 på henholdsvis fængsel i 6 måneder, fængsel i 4  

 måneder, fængsel i 9 måneder og fængsel i 1 år.  

 By- og landsretten havde udmålt betingede domme blandt andet under  

 hensyn til de tiltaltes unge alder.
 Denne sag nævnes særligt, fordi den på  

 mange punkter er sammenlignelig med den voldtægtssag fra  

 Århus, som er omtalt i Justitsministeriets skrivelse af 9. juni  

 2000, jf. pkt. 1 ovenfor.
I sagen fra Århus blev der afsagt dom af Vestre  

 Landsret den 17. november 2000. Ved dommen blev 6 unge mænd, der var i  

 alderen 15   18 år på gerningstidspunktet, dømt for  

 voldtægt efter straffelovens § 216, stk. 1, og forsøg  

 herpå.
Forholdene var begået over for en 14-årig pige, der  

 sammen med en ven og nogle af de domfældte gik ind i en skurvogn.
Efter  

 at pigen ufrivilligt havde haft seksuelt forhold til vennen, der blev  

 frifundet på grund af manglende bevis for forsæt, begik de seks  

 domfældte voldtægt eller forsøg herpå over for  

 pigen.
Det blev i landsretten lagt til grund, at pigen blev tvunget til de  

 seksuelle forhold ved de trusler om vold, der lå i situationen.  

 Forholdene havde en varighed på ca. 3 timer.
 Straffene blev for 5 af de domfældte udmålt  

 til fængsel i 9 måneder og for en af de domfældte til  

 fængsel i 1 år (fællesstraf). Efter de domfældtes  

 alder og oplysningerne om deres personlige forhold blev straffene gjort  

 delvis betingede, således at 6 måneder skal fuldbyrdes, mens de  

 resterende dele af straffene blev gjort betingede på nærmere  

 fastsatte vilkår.
Landsretten anførte i præmisserne, at  

 strafudmålingen var udtryk for, at landsretten ikke havde  

 imødekommet anklagemyndighedens påstand om generelt at  

 forhøje strafniveauet i sager af denne karakter.
Straffene blev  

 således alene udmålt under hensyntagen til den konkrete sags  

 omstændigheder i overensstemmelse med det strafniveau, der hidtil har  

 været gældende i sager om voldtægt.
I byrettens dom var straffen for 5 af de tiltalte fastsat  

 til fængsel i 6 måneder, hvoraf de 3 måneder blev gjort  

 betinget på nærmere fastsatte vilkår.
En af de tiltalte  

 blev i byretten idømt fængsel i 9 måneder, hvoraf de 6  

 måneder blev gjort betinget på nærmere fastsatte  

 vilkår.
Den ubetingede del af straffen for alle de tiltalte blev anset  

 for udstået med varetægtsfængslingen, der havde haft en  

 varighed af ca. 3 måneder.
Højesteret har ikke i de seneste år haft  

 lejlighed til at tage stilling til strafudmålingen i sager om  

overfaldsvoldtægter, hvor der ikke foreligger særlige  

 skærpende omstændigheder.
I de domme, hvor der har foreligget  

 særlige skærpende omstændigheder, som eksempelvis i U  

 1995.299H og U 1994.648H, blev straffen fastsat til fængsel i 5  

 år.
Dommene vedrørende overfaldsvoldtægt uden  

 særlige skærpende omstændigheder er således af  

 ældre dato.
Som eksempler på sådanne sager kan nævnes  

 U 1981.802/2 H og U 1977.49/2H, hvor straffen blev udmålt til  

 fængsel i 2 år og 6 måneder.
Højesteret har endvidere i ældre domme  

 vurderet strafudmålingen i sager om forsøg på  

overfaldsvoldtægt.
Som eksempler herpå kan nævnes U  

 1975.173H, hvor straffen blev udmålt til fængsel i 3 år, og  

 U 1970.731H, hvor straffen blev udmålt til fængsel i 2  

 år.
Det er således vanskeligt at vurdere, hvilket  

 strafniveau Højesteret finder bør anvendes i dag ved  

 overfaldsvoldtægter, hvor der ikke foreligger særlige  

 skærpende omstændigheder, men efter den nævnte ældre  

 praksis lå strafniveauet for overfaldsvoldtægter i disse  

 tilfælde på 2-3 års fængsel.
Det synes ikke at have  

 haft væsentlig betydning   i hvert fald på daværende  

 tidspunkt   at der alene var tale om forsøg.
5. Vurdering og konklusion 5.1. Udviklingen i strafniveauet i voldtægtssager Som anført under punkt 2.4. antog  

 Straffelovrådet i den indstilling, der er gengivet i forarbejderne til  

 lov nr. 248 af 9. juni 1967, at et niveau af 3   4 års fængsel  

 på dette tidspunkt var den normale straf for fuldbyrdet voldtægt,  

 og at straffe på 1   2 år kunne forekomme, såfremt der  

 forelå formildende omstændigheder.
Det fremgår endvidere af  

 bemærkningerne til lovforslaget, at den foreslåede  

 lovændring ikke var begrundet i et ønske om at mildne  

 bedømmelsen af voldtægtssager.
I Straffelovrådets betænkning nr. 914/1980 om  

 voldtægt, røveri og brandstiftelse, der lå til grund for  

 lov nr. 256 af 27. maj 1981, er der som anført under punkt 2.2.  

 redegjort for strafudmålingspraksis i sager om voldtægt.  

 Straffelovrådet foretog en sammenligning mellem strafniveauet i  

 perioderne 1970-73 og 1974-78. Straffelovrådet fandt, at en  

 sammenligning mellem de to perioder tydede på, at der fra perioden  

 1970-73 til perioden 1974-78 indtrådte en vis formildelse af  

 strafniveauet.
Andelen af straffe på over 1 år var faldet, og  

 Straffelovrådet fandt det nærliggende at slutte, at en del sager  

 var flyttet fra strafniveauet over 1, højst 2 år til  

 strafniveauet maksimalt 1 år.
Endvidere understregede  

 Straffelovrådet, at under alle omstændigheder spillede straffe  

 på mere end et par års fængsel en forholdsvis ringe rolle i  

 retspraksis.
Det fremgår endvidere af bemærkningerne til  

 lovforslaget til lov nr. 256 af 27. maj 1981, at der med lovændringen  

 ikke tilsigtedes nogen ændring af det gældende  

 udmålingsniveau.
Det må således antages, at den normale straf  

 for fuldbyrdet overfaldsvoldtægt i midten af 1960´erne var 3-4  

 års fængsel.
Strafniveauet faldt herefter i løbet af  

 1970´erne, og fra midten eller slutningen af 1970´erne spillede straffe  

 på mere end et par års fængsel en forholdsvis ringe rolle i  

 praksis.
Som det fremgår af undersøgelsen i bilag 1 af  

 udviklingen i strafudmålingsniveauet, har analysen af sager fra  

 årene 1984, 1988, 1992, 1996 og 1998 ikke givet noget klart grundlag  

 for at antage, at der i den undersøgte periode er sket en  

 ændring i udmålingspraksis i voldtægtsager.
Dog peger de  

 statistiske analyser på, at strafniveauet   alt andet lige   var  

 højere i 1984 end i de øvrige år.
Det højere  

 strafudmålingsniveau i 1984 skyldes ifølge undersøgelsen,  

 at der ved voldtægt efter straffelovens § 216, stk. 2, samt  

 ved voldtægt begået af personer, der tidligere var straffet for  

 seksualforbrydelser, blev idømt længere straffe i 1984 end i de  

 øvrige år.
Der er ikke grundlag for at antage, at der er sket en  

 ændring i strafniveauet i de øvrige  

 undersøgelsesår.
Det kan således konkluderes, at strafniveauet i  

 voldtægtssager generelt faldt forholdsvis markant i 1970´erne og frem  

 til midten af 1980´erne.
Undersøgelsen giver derimod ikke grundlag for  

 at antage, at strafniveauet for sammenlignelige voldtægtssager har  

 ændret sig fra midten eller slutningen af 1980´erne og frem til i  

 dag.
5.2. Det nugældende strafniveau og vurderingen heraf Som det fremgår ovenfor under pkt. 4.2., må  

 »normalstraffen« for forsøg på overfaldsvoldtægt antages  

 at være 6-9 måneders fængsel, dog med mulighed for  

 både mildere og strengere straffe.
For fuldbyrdet  

 overfaldsvoldtægt uden skærpende omstændigheder antages det  

 ovenfor ved et forsigtigt skøn, at udgangspunktet for  

 straffastsættelsen formentlig ligger i niveauet omkring fængsel i  

 1 år og 6 måneder.
 Med hensyn til forsøg på  

 kontaktvoldtægt skønnes det, at strafniveauet svarer nogenlunde  

 til niveauet ved forsøg på overfaldsvoldtægt, mens  

 straffen for fuldbyrdet kontaktvoldtægt ligger i niveauet mellem 6  

 måneder og 1 ½ år, men sådan at straffen er 6   10  

 måneder, hvis der ikke er anvendt vold af betydning, eller hvis der  

 ikke i øvrigt foreligger skærpende omstændigheder.
 For så vidt angår parvoldtægter, der var  

 fuldbyrdede, antages det under punkt 4.2., at »normalstraffen« ligger i  

 niveauet 6-8 måneders fængsel.
For så vidt angår strafniveauet for  

 kontaktvoldtægter og parvoldtægter giver det billede, der har  

 vist sig med hensyn til straffenes størrelse, mig ikke anledning til  

 at overveje behovet for skærpelse af straffen.
Jeg har herved lagt  

 vægt på, at der næsten uden undtagelse er idømt  

 ubetingede straffe, og at straffene ikke kan anses for at være  

 kortvarige.
Straffene for de fuldbyrdede overfaldsvoldtægter,  

 der er beskrevet ovenfor under punkt 4.2., og hvor der forelå  

 skærpende omstændigheder, var på fængsel i 2   3  

 år.
Udmålingen i disse sager giver mig ikke anledning til  

 bemærkninger.
Jeg har endvidere ikke noget grundlag for at antage, at  

 straffene i sager, hvor der ikke foreligger skærpende  

 omstændigheder, vil blive fastsat med udgangspunkt i et niveau på  

 under 1 år og 6 måneder, som efter min opfattelse må anses  

 for at være et passende strafniveau for sager af denne karakter.
 Såfremt denne antagelse om straffen i sager om  

 fuldbyrdet overfaldsvoldtægt er korrekt, er der imidlertid en betydelig  

 forskel på straffen for fuldbyrdet overfaldsvoldtægt og  

 forsøg på overfaldsvoldtægt.
 Det er imidlertid ikke alene på  

 voldtægtsområdet, der er en   til tider betydelig   forskel  

 på strafudmålingen afhængig af, om der er tale om et  

 fuldbyrdet forhold eller forsøg.
I Strafferettens almindelige del, Ansvarslæren, 4.  

 udgave, 1997, anfører Waaben således, at det er muligt, at man  

 af praksis kan udlede en almindelig tendens til en mildere bedømmelse  

 af forsøg.
En forskel i udmålingen kendes ved drab og visse  

 andre grove forbrydelser, hvor en ikke realiseret integritetskrænkelse  

 kendetegner forholdet som mindre groft.
 Det giver således ikke i sig selv anledning til  

 bemærkninger, at også straffen for forsøg på  

 overfaldsvoldtægt er lavere end straffen for det fuldbyrdede  

 forhold.
 En række af dommene vedrørende forsøg  

 på overfaldsvoldtægt i det undersøgte materiale har  

 imidlertid givet mig anledning til at overveje, om straffen i alle sager af  

 denne karakter ligger på et rimeligt niveau.
 Der henvises herved til dom 2, 1998 og dom 4, 1998 i bilag  

 2, hvor der blev udmålt straffe på fængsel i 8  

 måneder for henholdsvis et voldtægtsforsøg på en  

 S-togsstation og en parkeringsplads under anvendelse af ikke ubetydelig vold,  

 og hvor forsøgene mislykkedes på grund af kvindens modstand og  

 kvindens høje skrig.
Endvidere kan nævnes dom 5, 1998 i bilag 2, hvor  

 voldtægtsforsøget blev begået af en 21-årig mand,  

 der standsede en ham ubekendt 16-årig udviklingshæmmet pige, som  

 cyklede hjem fra skole, og som under anvendelse af betydelig magt  

 forsøgte at få samleje med pigen.
Forsøget mislykkedes  

 på grund af pigens kraftige modstand i form af slag og spark.  

 Gerningsmanden blev idømt fængsel i 9 måneder.
Endelig kan henvises til dom 8, 1998 i bilag 2, hvor  

 voldtægtsforsøget blev begået over for en 70-årig  

 kvinde i dennes lejlighed, hvortil gerningsmanden skaffede sig adgang, og  

 hvor der anvendtes forholdsvis grov vold over for kvinden.
Straffen blev  

 fastsat til fængsel i 8 måneder.
 En af de nævnte domme er en landsretsdom (dom 2,  

 1998), mens de øvrige domme er byretsdomme.
 Det er på baggrund af de nævnte sager min  

 opfattelse, at der særligt på dette område kan være  

 behov for at overveje, om domme af denne art i videre omfang skal  

 søges anket af anklagemyndigheden med påstand om  

 skærpelse.
 Hertil kommer, at det kan være ønskeligt at  

 få større klarhed med hensyn til vurderingen af det  

 nugældende strafniveau for fuldbyrdet overfaldsvoldtægt,  

 når der ikke foreligger skærpende omstændigheder.
I øvrigt bemærkes, at det efter sagen fra  

 Århus, der er omtalt ovenfor under pkt. 1 og 4.3., har været  

 diskuteret, om straffene i sager, hvor der er flere gerningsmænd til  

 voldtægten, er passende.
Som det fremgår af tabel 6 i bilag 1, er  

 der kun få sager i det undersøgte materiale, hvor  

 voldtægten er begået af flere i forening.
Imidlertid verserer der  

 for tiden flere voldtægtssager, hvor der efter de foreliggende  

 oplysninger har været flere gerningsmænd.
 Det kan på den baggrund være af interesse at  

 følge sådanne sager med henblik på at vurdere, om det  

 forhold, at gerningen er udført af flere i forening, tillægges  

 passende betydning i skærpende retning ved strafudmålingen.
 Som det fremgår af tabel 5 i undersøgelsen i  

 bilag 1, er cirka halvdelen af de domme, der er omfattet af  

 undersøgelsen, blevet anket, og straffen er   især i sager fra  

 1996 og 1998   i et ikke ubetydeligt omfang blevet skærpet.
 Jeg finder på denne baggrund, at der kan være  

 grundlag for at iværksætte en ordning, hvor Rigsadvokaten i det  

 kommende års tid får forelagt fældende byretsdomme i  

 voldtægtssager med henblik at vurdere, om anklagemyndigheden i videre  

 omfang bør anke domme i voldtægtssager, således at  

 landsretterne i flere sager får lejlighed til at tage stilling til  

 strafniveauet.
Ordningen bør i givet fald efter min opfattelse  

 omfatte alle domme i voldtægtssager, uanset om der er tale om par-,  

 kontakt- eller overfaldsvoldtægt, og uanset om forholdet er fuldbyrdet  

 eller ej.
Det vil gøre det muligt at foretage en vurdering af, om  

 straffene i de konkrete sager i alle tilfælde er i overensstemmelse med  

 det niveau, der er beskrevet ovenfor, og eventuelt give anledning til, at  

 anke egnede sager til landsretten med henblik på skærpelse.  

 Ordningen bør endvidere omfatte en underretning af Rigsadvokaten om  

 alle landsretsdomme.
Herved vil det også blive muligt for  

 rigsadvokaturen på et bredere grundlag efter udgangen af denne periode  

 at danne sig et helt aktuelt billede af strafniveauet.
Bilag 1 Underbilag 1 Udviklingen i  

 strafudmålingsniveauet i voldtægtssager Af Britta Kyvsgaard, Justitsministeriet Der er gennemført en undersøgelse med henblik på at  

 belyse, hvorvidt voldtægt straffes mildere i dag end tidligere.
Danmarks Statistik udarbejder årligt en kriminalstatistik, der bl.a.  

 indeholder oplysninger om straffens art og længde for voldtægt.  

 Det er imidlertid ikke muligt fyldestgørende at vurdere strafniveauet  

 for voldtægt på baggrund af disse oplysninger.
Det skyldes flere  

 forhold.
Kategorien »Voldtægt mv.«, som Danmarks Statistik anvender,  

 omfatter ikke kun voldtægt (§ 216), men også samleje ved  

 anden ulovlig tvang (§ 217), tilsnigelse til samleje (§ 221) samt  

 anden kønslig omgængelse end samleje (§ 224, jf.  

 § 216, § 217 og § 221). En forskydning mellem antallet af  

 sager inden for disse kategorier vil kunne påvirke de gennemsnitlige  

 straflængder, der omtales i Danmarks Statistiks kriminalstatistik.
Det  

 samme vil være tilfældet, såfremt der sker en forskydning  

 mellem voldtægtssager, der vedrører § 216, stk. 1, med  

 strafferamme på 6 år, og § 216, stk. 2, med en  

 strafferamme på 10 år.
Endvidere vil der være en del af de  

 domme, der er omfattet af kriminalstatistikken, som ikke er endelige domme.  

 Mange af voldtægtsdommene ankes, og såfremt ankesagen  

 først afgøres året efter dommen i 1. instans, vil den  

 endelige dom ikke været omfattet af kriminalstatistikken.
Endelig kan  

 nævnes, at kombinationsdomme også indgår i Danmarks  

 Statistiks beregning af gennemsnitlige straflængder.
Ved siden af disse forhold kan der være en lang række andre  

 forhold, der påvirker det generelle strafniveau i de forholdsvis  

 få voldtægtssager.
Eksempelvis vil man   alt andet lige   kunne  

 forvente, at straffene for voldtægt gennemgående vil være  

 strengere, såfremt der bliver flere tidligere  

 voldtægtsdømte blandt de tiltalte, såfremt de enkelte  

 domme omfatter flere forbrydelser, eller såfremt flere af  

 voldtægterne er fuldbyrdede og ikke alene forsøg.
 I nærværende undersøgelse er der søgt taget  

 højde for de forhold, der kan påvirke straffene for  

 voldtægt, med henblik på at få et bedre grundlag for at  

 vurdere, hvorvidt der er sket en ændring i strafudmålingsniveauet  

 for voldtægt.
Det bemærkes, at når der i det følgende foretages  

 sammenligninger af de gennemsnitlige straflængder for voldtægt  

 på forskellige områder, fx fuldbyrdet voldtægt sammenlignet  

 med forsøg på voldtægt, skal disse forskelle i  

 straflængder betragtes som vejledende.
Der er således ikke taget  

 højde for, om voldtægterne adskiller sig på andre  

 områder end netop det, der indgår i den givne sammenligning.
Det  

 er alene de senere statistiske analyser, der muliggør en samlet  

 vurdering af strafudmålingen, således at der tages hensyn til  

 alle de forhold, der påvirker denne.
Undersøgelsens materiale Det er valgt at basere undersøgelsen på endelige domme for  

 overtrædelse af straffelovens § 216 og § 217, der er afsagt i  

 enten 1. eller 2. instans i årene 1984, 1988, 1992, 1996 og 1998. Det  

 indebærer, at undersøgelsen omfatter sager, hvor den endelige  

 dom er afsagt i et af de nævnte år, men at den også  

 omfatter sager, hvor 2. instans dommen er afsagt i et andet år, men  

 hvor 1. instans dommen vedrører et af de nævnte år.
Denne  

 fremgangsmåde er valgt for at få så stort et  

 undersøgelsesmateriale som muligt.
Af tidsmæssige grunde har undersøgelsen måtte  

 begrænses til at omfatte domme for et mindre antal år i 1980 erne  

 og 90 erne.
Valg af konkrete undersøgelsesår er i nogen grad  

 baseret på de oplysninger om gennemsnitlige straflængder, der  

 fremgår af kriminalstatistikken. 1984 er således det år,  

 som har den længste gennemsnitlige straflængde (21 mdr.), mens  

 1992 og 1998 er de år, der har de korteste (henholdsvis 14 og 13  

 mdr.).
For de enkelte domme er der indhentet domsudskrifter, udskrifter af  

 retsbøger samt enkelte yderligere oplysninger, der er egnet til at  

 belyse sagens karakter.
Undersøgelsens materiale består herefter  

 af i alt 251 domme.
For 5 af dommene foreligger dog alene oplysninger fra  

 kriminalregistret, idet sagens akter ikke har kunnet findes.
Straffens art og længde Undersøgelsen omfatter flere domme fra 1984 og 1988 end fra  

 undersøgelsesårene i 1990 erne, jf. tabel 1. Det skyldes bl.a.,  

 at anmeldelsestallene varierer.
I undersøgelsen indgår endvidere  

 alene tidsbestemte domme til frihedsstraf.
Ved siden af disse er der afsagt i  

 alt 6 forvaringsdomme (2 i 1988 og 4 i 1992) samt 35 foranstaltningsdomme (7  

 i 1984, 8 i 1988, 6 i 1992, 4 i 1996 og 10 i 1998).
 Tabel 1. Voldtægtsdomme fordelt efter afgørelsesår  

 og straffens art og længde.
1984 1988 1992 1996 1998 I alt Antal domme 65 64 49 30 43 251 Ubetinget frihedsstraf 98% (64) 91% (58) 90% (44) 93% (28) 96% (41) 94% (235) Delvis betinget frihedsstraf 0% (0) 6% (4) 2% (1) 0% (0) 2% (1) 2%(6) Betinget frihedsstraf 2% (1) 3% (2) 8% (4) 7% (2) 2% (1) 4% (10) I alt 100% (65) 100% (64) 100% (49) 100% (30) 100% (43) 100% (251) Længden af ubetinget straf:
6 mdr. og derunder 14% (9) 7% (4) 16% (7) 11% (3) 12% (5) 12% (28) > 6 mdr.   10 mdr.
11% (7) 17% (10) 27% (12) 14% (4) 24% (10) 18% (43) > 10 mdr.   1år 19% (12) 16% (9) 21% (9) 21% (6) 17% (7) 18% (43) > 1 år   1 år og 6 mdr.
16% (10) 26% (15) 18% (8) 14% (4) 15% (6) 18% (43) > 1 år 6 mdr.   2 år 16% (10) 16% (9) 11% (5) 18% (5) 20% (8) 16% (37) > 2 år   3 år 13% (8) 9% (5) 5% (2) 14% (4) 12% (5) 10% (24) > 3 år 13% (8) 10% (6) 2% (1) 7% (2) 0% (0) 7% (17) I alt 101% (64) 101% (58) 100% (44) 99% (28) 100% (41) 99% (235) Gennemsnitlig længde af ubetinget  

 frihedsstraf 21 mdr.
 19 mdr.
 18 mdr.
 18 mdr.
 16 mdr.
 18 mdr.
I alle de undersøgte år er mindst 90% af  

 voldtægtssagerne afgjort med en ubetinget dom.
I alt er der afsagt 10  

 betingede domme, nemlig 1 i 1984, 2 i 1988, 4 i 1992, 2 i 1996 og 1 i 1998.  

 Alle betingede domme er med straffastsættelse, med straflængder  

 varierende fra 4 mdr. til 1 år.
Tre af de betingede domme er med  

 vilkår om samfundstjeneste.
I 9 af de 10 domme er der nævnt  

 særligt formildende omstændigheder, fx at voldsudøvelsen  

 har været begrænset, forholdet mellem offer og gerningsmand  

 (voldtægt i parforhold) og gerningsmandens mentale udvikling, hans  

 forhold i øvrigt og/eller hans unge alder (2 af gerningsmændene  

 er under 18 år: en 16-årig i 1992 og en 17-årig i 1984).  

 Kun én af dommene har været anket.
Ved siden af de rent betingede domme omfatter materialet 6  

 kombinationsdomme.
Den ubetingede del af dommen varierer fra 1 til 3 mdr.,  

 mens den samlede idømte frihedsstraf varierer fra 7 mdr. til 1  

 år og 3 mdr.
I 5 af disse domme er der nævnt særligt  

 formildende omstændigheder, svarende til ovennævnte (en  

 kombinationsdom fra 1988 vedrører en 15-årig gerningsmand).
Den gennemsnitlige længde af den idømte ubetingede straf  

 (ekskl. kombinationsdommene) varierer fra 16 til 21 mdr., lavest i 1998 og  

 højest i 1984. Som det ses af tabel 1, beror denne forskel bl.a.  

 på, at der i 1984 og 1988 var forholdsvis mange domme på mere end  

 3 år.
De meget langvarige straffe påvirker således den  

 gennemsnitlige straflængde en del.
Såfremt der bortses fra  

 straffe på over 3 år, er der således ringe forskel mellem  

 den gennemsnitlige straflængde de enkelte år, idet den   med  

 undtagelse af 1992, hvor den er på 13 mdr.   alle øvrige  

 år er på 16 mdr.
Der er i alt afsagt 17 domme med en  

 straflængde på over 3 år.
Den længste straf er  

 på 7 år og vedrører en særlig grov  

 voldtægtssag fra 1984, begået af en person, der tidligere er  

 dømt for voldtægt, andre seksualforbrydelser og andre former for  

 kriminalitet.
Dommen inkluderede endvidere en reststraf på 366  

 dage.
Fuldbyrdet voldtægt eller forsøg på  

 voldtægt Med undtagelse af 1996, hvor der er særligt mange fuldbyrdede  

 voldtægter, ligger andelen af fuldbyrdede voldtægter på et  

 nogenlunde konstant niveau i undersøgelsesårene (omkring 60% af  

 sagerne). Straffene for de fuldbyrdede voldtægter er i gennemsnit 9  

 mdr. længere end straffene for forsøg på voldtægt.1) Tabel 2. Voldtægtsdomme fordelt efter afgørelsesår  

 og om de er fuldbyrdede eller ej.
1984 1988 1992 1996 1998 I alt Fuldbyrdet voldtægt 58% 59% 61% 80% 63% 62% Forsøg på voldtægt 39% 38% 39% 20% 37% 36% Medvirken til voldtægt 3% 3% 0% 0% 0% 2% I alt 100% 100% 100% 100% 100% 100% I alt (N) 65 64 49 30 43 251 Voldtægtens grovhed For så vidt angår voldtægtens grovhed, vurderet ud fra  

 den paragraf, der er dømt efter, er der heller ikke stor variation  

 mellem årene, da mere end 90% af sagerne i alle årene  

 vedrører § 216, stk. 1. Dog ses af tabel 3, at alle dommene  

 i 1992 angik § 216, stk. 1. Kun 3 af de 251 domme vedrører  

 § 217.
 Tabel 3. Voldtægtsdomme fordelt efter afgørelsesår  

 og straffelovsbestemmelser.
1984 1988 1992 1996 1998 I alt § 216 stk. 1 92% 93% 100% 93% 93% 95% § 216 stk. 2 6% 5% 0% 3% 7% 4% § 217 2% 2% 0% 3% 0% 1% I alt 100% 100% 100% 100% 100% 100% I alt (N) 65 64 49 30 43 251 Der er overordentlig stor forskel i straflængderne mellem de enkelte  

 paragraffer og stykker.
Mens den gennemsnitlige straflængde for domme  

 for § 217 er på 8 mdr., er den på 17 mdr. for § 216,  

 stk. 1, og på 39 mdr. for § 216, stk. 2.
Fællesstraffe I 23 af de 251 indgår en reststraf, eller der er tale om en  

 fællesstraf.
Det ses af tabel 4, at andelen af domme, som er  

 fællesstraffe eller inkluderer reststraffe, med undtagelse af 1992 er  

 nogenlunde stabil over årene.
Fællesstraffene er betydeligt  

 længere end de øvrige domme, gennemsnitligt 14 mdr.  

 længere.
 Tabel 4. Voldtægtsdomme fordelt efter afgørelsesår  

 og om dommen er en fællesstraf eller ej.
1984 1988 1992 1996 1998 I alt Fællesstraf/reststraf indgår 9% 12% 4% 10% 9% 9% Ikke fællesstraf/retsstraf 91% 88% 96% 90% 91% 91% I alt 100% 100% 100% 100% 100% 100% I alt (N) 65 64 49 30 43 251 Andel ankede domme En væsentlig del af voldtægtsdommene er blevet anket til en  

 højere instans, jfr. tabel 5. Andelen af domme, der er anket, varierer  

 noget de første år, men er mere stabil de senere.
I alle  

 årene er det omkring to tredjedele af de ankede domme, der ikke  

 fører til ændring af den dom, der var afsagt i 1. instans.
Der  

 er en svag tendens til, at forholdsvis mange af de ankede domme skærpes  

 i 1996 og 1998.
Domme, der er afgjort i 2. instans, er i gennemsnit lidt kortere (2 mdr.)  

 end domme, der alene er behandlet i 1. instans, også selv om der  

 gennemsnitligt set er sket en skærpelse af straffene i 2. instans.
Det  

 indikerer, at det først og fremmest er forholdsvis mange af de milde  

 domme, der ankes.
 Tabel 5. Voldtægtsdomme fordelt efter afgørelsesår,  

 antal instanser og ankesagens udfald.
1984 1988 1992 1996 1998 I alt Kun 1. instans 37% 61% 47% 50% 42% 47% Straffen mildere i 2. instans 6% 3% 8% 3% 2% 5% Straffen skærpet i 2. instans 14% 11% 10% 17% 19% 14% Samme straf i 2. instans 43% 25% 35% 30% 37% 34% I alt 100% 100% 100% 100% 100% 100% I alt (N) 65 64 49 30 43 251 Voldtægt begået af flere i forening 14 af i alt 237 voldtægter er begået af flere i forening.  

 Når antallet her er 237, beror det på, at dette  

 spørgsmål ikke har kunnet belyses for de 5 domme, hvor der ikke  

 foreligger domsudskrifter m.v., og at domme, der vedrører forskellige  

 gerningsmænd, men samme sag og samme offer, her alene tælles  

 én gang.
 Tabel 6. Antal voldtægter fordelt efter afgørelsesår  

 og om voldtægten er begået af flere i forening.
1984 1988 1992 1996 1998 I alt Én gerningsmand 93% 93% 96% 93% 95% 94% Flere gerningsmænd 7% 7% 4% 7% 5% 6% I alt 100% 100% 100% 100% 100% 100% I alt (N) 59 58 46 28 41 237 At voldtægten er begået af flere i forening, bliver betragtet  

 som en skærpende omstændighed.
Det tyder undersøgelsens  

 data også på, idet den gennemsnitlige straflængde for de  

 voldtægter, der er begået af flere i forening, er 4 måneder  

 længere end tilfældet er, når voldtægten er  

 begået af kun én person.
Som det ses af tabel 6, er det omkring  

 hver tyvende voldtægt, der involverer flere gerningsmænd.
Dømt for flere forhold Såfremt dommen inkluderer flere kriminelle forhold, vil det  

 naturligvis også påvirke straffen.
Det ses af tabel 7, at omkring  

 hver 7. dom omfatter flere voldtægter.
I knap halvdelen af disse sager  

 er gerningsmanden dømt for en voldtægt mod forskellige ofre,  

 mens det i de øvrige sager drejer sig om flere voldtægter mod  

 samme offer.
At sagen omfatter flere voldtægter påvirker  

 straflængden væsentligt.
Undersøgelsen viser, at straffene  

 i sager med flere voldtægter i gennemsnit er 10 mdr. længere end  

 i de øvrige sager.
I en tredjedel af sagerne er gerningsmanden også dømt for  

 anden kønslig omgængelse end samleje.
Disse forhold  

 vedrører typisk voldtægtsofret, idet gerningsmanden   ud over  

 voldtægten   også på anden måde har forbrudt sig mod  

 ofret.
Straffene i disse sager er i gennemsnit 5 mdr. længere end i  

 andre voldtægtssager.
Tilsvarende forskel i straflængderne er der  

 mellem domme, der inkluderer andre former for kriminalitet, og dem, der ikke  

 gør det.2)  Disse øvrige  

 former for kriminalitet angår kun i visse tilfælde samme offer  

 som voldtægtsforbrydelsen.
 Tabel 7. Voldtægtsdomme fordelt efter afgørelsesår  

 og omfang og art af øvrige forhold.
1984 1988 1992 1996 1998 I alt Dømt for flere voldtægtsforhold i samme sag 15% 19% 4% 13% 14% 14% Samtidig dømt for anden kønslig omgængelse 32% 38% 27% 43% 33% 34% Dømt for anden form for Kriminalitet 45% 31% 31% 33% 49% 38% Overhovedet dømt for andet end ét  

 voldtægtsforhold 65% 61% 51% 57% 72% 61% I alt (N) 65 64 49 30 43 251 Vurderet samlet er næsten to tredjedele af de dømte  

 dømt for mere og andet end et voldtægtsforhold.
Det er  

 vanskeligt at pege på en klar udviklingstendens i andelen af sager med  

 flere forhold, men det bemærkes dog, at der i 1998 er forholdsvis mange  

 sager, der inkluderer flere forhold, mens det i 1992 drejer sig om  

 forholdsvis få.
Gerningens varighed I undersøgelsen er det registreret, hvorvidt  

 voldtægtssituationen har strakt sig over længere tid.
At en  

 voldtægt har strakt sig over længere tid, er indikation på,  

 at voldtægten er fuldbyrdet, og/eller at gerningsmanden samtidig har  

 begået flere voldtægter eller tillige anden kønslig  

 omgængelse end samleje mod ofret, jf. ovenstående.
Det kan dog  

 også være tegn på, at der er begået andre former for  

 forbrydelser mod ofret.
Gerningens varighed er således ikke i sig selv  

 et forhold, der har betydning for strafudmålingen, men kan alene  

 betragtes som indikation på, at det drejer sig om en mere alvorlig  

 voldtægt eller om en sag, der omfatter flere forbrydelser.
 Tabel 8. Antal voldtægtsdomme fordelt efter  

 afgørelsesår og om voldtægten har strakt sig over tid  

 eller ej.
1984 1988 1992 1996 1998 I alt Strakt sig over længere tid 27% 27% 27% 23% 37% 28% Ikke strakt sig over længere tid 73% 73% 73% 77% 63% 72% I alt 100% 100% 100% 100% 100% 100% I alt (N) 63 62 48 30 43 246 Der er ikke i alle sager oplyst, hvor lang tid voldtægten har strakt  

 sig over, men i sager, der har en varighed ud over, hvad der må antages  

 at være det almindelige, foreligger der typisk en tidsangivelse.
Her er  

 registreret varigheder fra minimum 45 min. til maksimum 2½ døgn.
Undersøgelsen viser, at de ubetingede frihedsstraffe i gennemsnit  

 er 6 mdr. længere i de sager, der har strakt sig over tid, i forhold  

 til de øvrige sager.
Mellem knap en fjerdedel og godt en tredjedel af  

 sagerne har strakt sig over tid, færrest i 1996 og flest i 1998, jf.  

 tabel 8.
Tidligere kriminalitet Såfremt personen tidligere er dømt for kriminalitet, kan det  

 influere på straffens art og længde.
Især vægter  

 tidligere ligeartede forbrydelser meget ved strafudmålingen.
Det tyder  

 undersøgelsen da også på.
Såfremt personen tidligere  

 er dømt for voldtægt og/eller anden seksualkriminalitet, er  

 straffen således i gennemsnit 10 mdr. længere end i øvrige  

 domme, mens domme, hvor tiltalte tidligere er straffet for anden kriminalitet  

 end seksualkriminalitet, i gennemsnit kun er 5 mdr. længere end de  

 øvrige domme.
 Tabel 9. Voldtægtsdomme fordelt efter afgørelsesår  

 og omfang og art af tidligere kriminalitet.
1984 1988 1992 1996 1998 I alt Tidligere dømt for voldtægt 13% 16% 2% 13% 7% 11% Tidligere dømt for anden seksualkriminalitet end  

 voldtægt 8% 8% 0% 0% 0% 4% Tidligere dømt for seksualkriminalitet overhovedet 16% 19% 2% 13% 7% 12% Tidligere dømt for anden kriminalitet end seksualkrim.
33% 42% 27% 33% 37% 35% Tidligere straffet overhovedet 38% 48% 27% 40% 37% 39% I alt (N) 63 62 48 30 43 246 Som det ses af tabel 9, er der ganske store forskelle årene imellem  

 med hensyn til, hvor stor en andel af voldtægtsforbryderne der  

 tidligere er dømt for seksualkriminalitet.
Denne forskel er statistisk  

 signifikant.
Især i 1992 og 1998 er det meget få domme, der  

 vedrører tidligere seksualforbrydere.
Tabellen viser i øvrigt,  

 at der i 1988 var forholdsvis mange af de tiltalte, der tidligere var  

 straffet for anden kriminalitet end seksualkriminalitet, mens der i 1992 var  

 forholdsvis få.
Voldtægtens karakter Det er undersøgt, om voldtægtens karakter som enten  

 overfaldsvoldtægt, kontaktvoldtægt eller parvoldtægt  

 influerer på strafudmålingen.
 I undersøgelsen er parvoldtægt defineret som voldtægt  

 mod en nuværende seksuel partner og voldtægt mod en tidligere  

 seksuel partner, såfremt forholdet er ophørt inden for et  

 kortere tidsrum forud for voldtægten.
Under betegnelsen kontaktvoldtægt er i undersøgelsen  

 registreret dels sager, der svarer til det, der på engelsk kaldes  

 »date-rape«, altså situationer hvor parterne umiddelbart inden  

 voldtægten har været sammen på en måde, som kunne  

 være optakt til en seksuel kontakt.
Kontaktvoldtægt omfatter  

 endvidere voldtægter, hvor parterne kender hinanden i forvejen, fx  

 naboer og kolleger, uanset at voldtægten er af overfaldskarakter.
 Under den sidste kategori   overfaldsvoldtægt   er i  

 undersøgelsen registreret voldtægt mod en person, som  

 gerningsmanden slet ikke kender eller kun har et yderst perifert kendskab  

 til, og hvor der ikke forud for voldtægten har været et  

 samvær af den karakter, der er beskrevet for kontaktvoldtægt.
 Tabel 10. Voldtægtsdomme fordelt efter voldtægtens karakter  

 og straffens art og længde.
Overfaldsvoldtægt Kontaktvoldtægt Parvoldtægt I alt Ubetinget frihedsstraf 96% (96) 95% (101) 83% (33) 93% (230) Delvis betinget frihedsstraf 2% (2) 1% (1) 8% (3) 2% (6) Betinget frihedsstraf 2% (2) 4% (4) 10% (4) 4% (10) I alt 100% (100) 100% (106) 101% (40) 99% (246) Længden af ubetinget straf:
6 mdr. og derunder 9% (9) 12% (12) 18% (6) 12% (27) > 6 mdr.   10 mdr.
15% (14) 21% (21) 24% (8) 19% (43) > 10 mdr.   1år 15% (14) 20% (20) 27% (9) 19% (43) > 1 år   1 år og 6 mdr.
18% (17) 20% (20) 15% (5) 18% (42) > 1 år 6 mdr.   2år 22% (21) 13% (13) 9% (3) 16% (37) > 2 år   3 år 10% (10) 12% (12) 6% (2) 10% (24) > 3 år 12% (11) 3% (3) 0% (0) 6% (14) I alt 101% (96) 101% (101) 99% (33) 100% (230) Gennemsnitlig længde af ubetinget  

 frihedsstraf 21 mdr.
 16 mdr.
 13 mdr.
 18 mdr.
Som det fremgår af tabel 10, har voldtægtens karakter en klar  

 sammenhæng med såvel straffens art som længde.
Mens kun 4%  

 af dommene for overfaldsvoldtægt er betingede eller delvis betingede,  

 drejer det sig om 18% af dommene for parvoldtægt.
Desuden er to  

 tredjedele af de ubetingede domme for parvoldtægt på højst  

 1 år mod knap 40% af dommene for overfaldsvoldtægt.
Mellem disse  

 yderpunkter falder kontaktvoldtægt.
 Det fremgår videre af tabel 10, at den gennemsnitlige  

 straflængde for overfaldsvoldtægt er på 21 mdr., mens den  

 er på 16 mdr. for kontaktvoldtægt og 13 mdr. for  

 parvoldtægt.
I tabel 11 er der redegjort separat for straffens art og længde for  

 overfaldsvoldtægter.
Kun i to af årene, i 1984 og 1988, er der  

 givet enkelte helt eller delvis betingede domme.
Den gennemsnitlige  

 straflængde varierer noget årene imellem.
Maksimum er på 26  

 mdr. (i 1984) og minimum på 15 mdr. (i 1992 og 1998). Det  

 bemærkes, at der her og i de følgende to tabeller ikke er taget  

 hensyn til øvrige forhold, der influerer på  

 strafudmålingen.
Tabel 11. Domme for overfaldsvoldtægt fordelt efter  

 afgørelsesår og straffens art og længde.
Absolutte  

 tal.
1984 1988 1992 1996 1998 I alt Ubetinget frihedsstraf 28 26 11 14 17 96 Delvis betinget frihedsstraf 2 2 Betinget frihedsstraf 1 1 2 I alt 29 29 11 14 17 100 Længden af ubetinget straf:
6 mdr. og derunder 1 2 1 2 3 10 > 6 mdr.   10 mdr.
3 3 1 1 6 14 > 10 mdr.   1år 5 4 3 1 1 14 > 1 år   1 år og 6 mdr.
3 7 4 2 1 17 > 1 år 6 mdr.   2 år 7 4 2 5 3 21 > 2 år   3 år 3 2 2 3 10 > 3 år 6 4 1 11 I alt 28 26 11 14 17 96 Gennemsnitlig længde af ubetinget frihedsstraf 26 mdr.
 21 mdr.
 15 mdr.
 20 mdr.
 15 mdr.
 21 mdr.
Tabel 12 indeholder information om straffens art og længde for alene  

 kontaktvoldtægter.
Enkelte betingede domme eller delvis betingede domme  

 er givet i årene 1988, 1992 og 1996. Variationen årene imellem i  

 den gennemsnitlige straflængde er her mindre end for  

 overfaldsvoldtægter, idet minimum er på 13 mdr. (i 1992) og  

 maksimum er på 18 mdr. (i 1984 og 1998).
Tabel 12. Domme for kontaktvoldtægt fordelt efter  

 afgørelsesår og straffens art og længde.
Absolutte  

 tal.
1984 1988 1992 1996 1998 I alt Ubetinget frihedsstraf 29 24 21 11 16 101 Delvis betinget frihedsstraf 1 1 Betinget frihedsstraf 1 2 1 4 I alt 29 26 23 12 16 106 Længden af ubetinget straf:
6 mdr. og derunder 5 2 4 1 12 > 6 mdr.   10 mdr.
4 5 7 2 3 21 > 10 mdr.   1år 6 2 4 4 4 20 > 1 år   1 år og 6 mdr.
5 8 3 2 2 20 > 1 år 6 mdr.   2 år 3 4 1 5 13 > 2 år   3 år 4 3 2 1 2 12 > 3 år 2 1 3 I alt 29 24 21 11 16 101 Gennemsnitlig længde af ubetinget frihedsstraf 18 mdr.
 17 mdr.
 13 mdr.
 16 mdr.
 18 mdr.
 16 mdr.
 Der er med undtagelse af 1984 i alle årene givet helt eller delvis  

 betingede domme for parvoldtægt, jf. tabel 13. Med hensyn til  

 gennemsnitlige straflængder ses et minimum på 12 mdr. (i 1992 og  

 1998) og et maksimum på 17 mdr. (i 1996).
Tabel 13. Domme for parvoldtægt fordelt efter  

 afgørelsesår og straffens art og længde.
Absolutte  

 tal.
1984 1988 1992 1996 1998 I alt Ubetinget frihedsstraf 5 6 11 3 8 33 Delvis betinget frihedsstraf 1 1 1 3 Betinget frihedsstraf 2 1 1 4 I alt 5 7 14 4 10 40 Længden af ubetinget straf:
6 mdr. og derunder 2 2 2 6 > 6 mdr.   10 mdr.
2 4 1 1 8 > 10 mdr.   1år 1 3 2 1 2 9 > 1 år   1 år og 6 mdr.
1 1 3 5 > 1 år 6 mdr.   2 år 1 2 3 > 2 år   3 år 1 1 2 > 3 år I alt 5 6 11 3 8 33 Gennemsnitlig længde af ubetinget frihedsstraf 14 mdr.
 13 mdr.
 12 mdr.
 17 mdr.
 12 mdr.
 13 mdr.
Af tabel 14 ses fordelingen af voldtægter efter deres karakter de  

 forskellige år.
Der er på dette område nogle klare  

 forskelle årene imellem, især med hensyn til parvoldtægter.  

 Andelen af voldtægter, der er parvoldtægter, er således  

 ganske ringe i 1984 og ganske stor i 1992 og 1998. Forskellen er statistisk  

 signifikant.
 Tabel 14. Voldtægtsdomme fordelt efter afgørelsesår  

 og voldtægtens karakter.
1984 1988 1992 1996 1998 I alt Overfaldsvoldtægt 46% 47% 23% 47% 40% 41% Kontaktvoldtægt 46% 42% 48% 40% 37% 43% Parvoldtægt 8% 11% 29% 13% 23% 16% I alt 100% 100% 100% 100% 100% 100% I alt (N) 63 62 48 30 43 246 Skærpende og formildende omstændigheder I en del af dommene er der i præmisserne angivet formildende  

 og/eller skærpende omstændigheder.
Det vil naturligvis være  

 oplagt at inddrage denne information i en vurdering af udviklingen i  

 sanktionerne.
Det er, jf. tabel 15, imidlertid kun i halvdelen af dommene,  

 der er redegjort for, hvilke omstændigheder der har influeret på  

 strafudmålingen, hvorfor denne oplysning næppe giver særlig  

 megen vejledning.
Det er også på anden vis vanskeligt at pege  

 på klare tendenser med hensyn til andel domme med henholdsvis  

 formildende og skærpende omstændigheder, eftersom der i en del af  

 dommene peges på såvel formildende som skærpende  

 omstændigheder.
En del af de forhold, der nævnes i  

 præmisserne, er i øvrigt omfattet af ovenstående samt af  

 det, der omtales i det følgende.
 Tabel 15. Voldtægtsdomme fordelt efter afgørelsesår  

 og angivelse af skærpende/ formildende omstændigheder.
1984 1988 1992 1996 1998 I alt Intet nævnt i præmisserne 49% 49% 52% 50% 56% 51% Kun formildende omstændigheder 13% 19% 27% 13% 5% 16% Kun skærpende omstændigheder 24% 27% 15% 27% 11% 21% Både/og 14% 5% 6% 10% 28% 12% I alt 100% 100% 100% 100% 100% 100% I alt (N) 63 62 48 30 43 246 Anvendte magtmidler De magtmidler, gerningsmanden har anvendt under voldtægten for at  

 gennemføre sit forehavende, er også registeret i  

 undersøgelsen.
Dette fremgår af tabel 16. I knap en femtedel af  

 sagerne har gerningsmanden taget kvælertag på ofret, og i en lige  

 så stor andel har han anvendt eller truet med at anvende våben.
I  

 15% af sagerne er ofret sparket eller slået, mens der i knap hver  

 tiende sag er anvendt verbale trusler.
I de resterende 40% af sagerne  

 fremgår det ikke, at gerningsmanden skulle have anvendt egentlige  

 magtmidler ud over en fastholdelse af ofret.
 Tabel 16. Voldtægtsdomme fordelt efter afgørelsesår  

 og anvendte magtmidler.
1984 1988 1992 1996 1998 I alt Kvælertag 18% 24% 12% 20% 12% 18% Anvendt eller truet med våben 22% 15% 15% 20% 21% 18% Sparket eller slået ofret 17% 6% 17% 20% 16% 15% Verbale trusler om vold 14% 8% 10% 7% 5% 9% Fastholdt ofret 29% 47% 46% 33% 46% 40% I alt 100% 100% 100% 100% 100% 100% I alt (N) 63 62 48 30 43 246 Der er ikke klare forskelle i de anvendte magtmidler mellem de forskellige  

 år.
Dog bemærkes, at der i 1984 og i 1996 var forholdsvis  

 få sager, hvor der ikke blev anvendt magtmidler ud over fastholdelse af  

 ofret.
Med hensyn til straflængderne ses, at straffen i gennemsnit er 4  

 mdr. længere i de sager, hvor der er anvendt magtmidler ud over  

 fastholdelse og verbale trusler, sammenlignet med øvrige sager.
Oplysninger om gerningsmand og offer Tabel 17 omfatter forskellige oplysninger om gerningsmand og offer.
Som  

 det ses, er det få af voldtægtsforbryderne, der var under 18  

 år på gerningstidspunkt.
I alt er det 13 af de 251 domme, der  

 omfatter gerningsmænd under 18 år. 3 af de 13 unge  

 gerningsmænd har fået betingede eller delvis betingede domme,  

 mens de øvrige 10 har fået ubetingede frihedsstraffe.
For  

 sidstnævnte domskategori ses en ganske ringe forskel i  

 strafudmålingen mellem domme, der vedrører de unge, og domme,  

 der vedrører de ældre gerningsmænd, idet dommene for  

 sidstnævnte i gennemsnit kun er godt en måned længere end  

 dommene for førstnævnte.
 Tabel 17. Voldtægtsdomme fordelt efter forskellige karakteristika  

 ved gerningsmanden og offer samt efter afgørelsesår.
1984 1988 1992 1996 1998 I alt Gerningsmand under 18 år 5% (3) 5% (3) 2% (1) 7% (2) 9% (4) 5% (13) Offer meget ung eller gammel 13% (8) 10% (6) 12% (6) 7% (2) 12% (5) 11% (27) Gerningsmanden alkoholpåvirket 81% (51) 82% (51) 71% (34) 80% (24) 79% (34) 79% (194) Ofret alkoholpåvirket 41% (26) 48% (30) 50% (24) 33% (10) 61% (26) 47% (116) Såfremt ofret er meget ungt eller har en meget høj alder, vil  

 det ofte være anført som en skærpende omstændighed,  

 og ofrets alder vil være fremhævet i dommen.
I andre  

 tilfælde omtales ofrets alder typisk ikke.
Det afspejler sig også  

 i strafniveauet, idet dommene i gennemsnit er 6 mdr. længere, når  

 ofret er meget ungt eller meget gammelt.
Som det ses af tabel 17, omfatter  

 godt en tiendedel af sagerne meget unge/gamle ofre.
Heller ikke på  

 dette område ses klare udviklingslinier.
I undersøgelsen er det registeret, om gerningsmand eller offer har  

 været påvirket af alkohol.
Herved forstås, at der forud for  

 voldtægten overhovedet er indtaget alkohol.
En overordentlig stor del  

 af gerningsmændene har været alkoholpåvirkede under  

 voldtægten.
Tabel 17 viser, at i næsten alle årene har 4 ud  

 af 5 gerningsmænd været påvirkede af alkohol.
I  

 øvrigt ses ingen sammenhæng mellem, om gerningsmændene var  

 påvirkede eller ej, og strafudmålingen.
I en del af sagerne har også ofret være påvirket af  

 alkohol.
Andelen, der har været påvirket, svinger noget år  

 for år, fra minimum en tredjedel til knap to tredjedele.  

 Undersøgelsen peger på, at der er en sammenhæng mellem  

 straflængderne, og om ofret er påvirket af alkohol eller ej, idet  

 de ubetingede straffe i gennemsnit er 3 mdr. kortere, når ofret er  

 påvirket.
Denne sammenhæng kan dog meget vel være falsk,  

 idet den kan bero på, at ofre for kontaktvoldtægter meget  

 hyppigere end ofre for overfaldsvoldtægter er påvirkede af  

 alkohol.
De statistiske analyser3) Ovenstående har peget på mange sammenhænge mellem  

 forhold ved voldtægten og strafudmålingen i voldtægtssager.  

 Samtidig har analysen vist, at der på enkelte områder er klare  

 forskelle mellem voldtægtsdommene de enkelte år, mens der  

 på en række andre områder ikke er tydelige forskelle.
Det  

 kan på denne baggrund være vanskeligt at vurdere, hvorvidt der  

 reelt er sket en ændring i strafudmålingen for  

 voldtægt.
Ved hjælp af statistiske metoder er det imidlertid muligt at  

 vurdere, hvilke af de nævnte forhold der reelt bidrager til at forklare  

 strafudmålingen, herunder også en vurdering af, om selve  

 årstallet for dommen bidrager til at forklare strafudmålingen.  

 Selv om der umiddelbart kan peges på en sammenhæng mellem  

 forskellige forhold og strafudmålingsniveauet, så kan disse  

 sammenhænge således godt vise sig at være falske, idet de  

 reelt afspejler en bagvedliggende sammenhæng, jf. ovenstående  

 eksempel med ofrets påvirkning af alkohol.
Tilsvarende er det muligt,  

 at det, der umiddelbart ikke synes at hænge sammen med straffens  

 længde, reelt gør det, men at denne sammenhæng skjules af  

 andre forhold.
Fx kan man tænke sig, at når der ikke for de  

 ubetingede frihedsstraffe ses nogen sammenhæng mellem straffens  

 længde og gerningsmandens alder, så kan det måske bero  

 på, at unge gerningsmænd gennemgående begår grovere  

 voldtægter end ældre gerningsmænd.
 De statistiske analyser er baseret på samtlige domme til ubetinget  

 frihedsstraf for overtrædelse af straffelovens § 216. Ekskluderet  

 af analysen er altså kombinationsdomme og betingede domme samt de  

 ganske få sager vedrørende straffelovens § 217.
 I de statistiske analyser, der er gennemført, indgår  

 følgende variable:
Årstal for dom Voldtægtens grovhed (§ 216, stk. 1 eller  

 stk. 2) Fuldbyrdet eller forsøg på voldtægt Varighed af voldtægt (strakt sig over tid eller ej) Begået af flere i forening (ja/nej) Dømt for flere voldtægter (ja/nej) Dømt for tilsvarende seksualforbrydelser (ja/nej) Dømt for andre former for kriminalitet (ja/nej) Fællesstraf (ja/nej) Sagsbehandlingstid i 1. instans (1-2 mdr., 3-5 mdr., over 5 mdr.) Sagens art (tilståelsessag eller ej) Tidligere dømt for seksualkriminalitet (ja/nej) Tidligere dømt for anden kriminalitet end seksualkriminalitet  

 (ja/nej) Voldtægtens karakter (overfalds-, kontakt- eller  

 parvoldtægt) Anvendt magtmiddel (mere og andet end fastholdelse/verbale trusler:  

 ja/nej) Ofret skadet fysisk (ja/nej) Særlige psykiske følger omtalt (ja/nej) Gerningsmandens alder (under 18 år eller ej) Ofrets alder (særlig ung/gammel: ja/nej) En variansanalyse, hvor længden af den ubetingede straf relateres  

 til ovennævnte variabler, viser, at følgende forhold bidrager  

 til forklaringen af straffens længde (her nævnt i prioriteret  

 rækkefølge, således at det forhold, der bidrager mest,  

 nævnes først). I parentes er nævnt det antal  

 måneder, som variansanalysen beregner   andre forhold holdt konstant  

 som forskellen i strafudmålingen mellem de sammenlignede forhold.
Det  

 bemærkes, at der er store statistiske sikkerhedsintervaller for de  

 beregnede forskelle, omkring +/- 50% eller mere:
Voldtægtens grovhed (§ 216, stk. 1, i forhold til  

 § 216, stk. 2: - 16 mdr.) Fuldbyrdet eller forsøg på voldtægt (forsøg  

 i forhold til fuldbyrdet: - 9 mdr.) Tidligere dømt for seksualkriminalitet (tidligere dømt  

 for seksualforbrydelser: +8 mdr.) Voldtægtens karakter (overfaldsvoldtægt i forhold til  

 kontaktvoldtægt: +5 mdr.; kontaktvoldtægt i forhold til  

 parvoldtægt: +3 mdr.) Fællesstraf (fællesstraf: + 7 mdr.) Dømt for flere voldtægter (flere voldtægter i  

 samme sag: +6 mdr.) Årstal for dom (se nedenfor) Varighed af voldtægt (varighed af gerningen: + 3 mdr.) Dømt for anden kriminalitet (ud over anden kønslig  

 omgængelse end voldtægt) (dømt for anden kriminalitet: + 3  

 mdr.) At de nævnte forhold bidrager til at forklare strafudmålingen,  

 betyder for det første, at de   uanset alle andre forhold, der  

 også påvirker dommen   bidrager med at forklare  

 strafudmålingen med det nævnte antal dage.
Der er således  

 ved beregningen taget hensyn til samtlige øvrige af de forhold, der er  

 omfattet af analysen.
Når et forhold accepteres som bidragende til  

 strafudmålingen, betyder det desuden, at sandsynligheden er på  

 mindst 95% for, at den fundne sammenhæng er reel og ikke et udslag af  

 en tilfældighed.
I de fleste tilfælde er sandsynligheden  

 betydeligt større, idet den for de første seks af de  

 ovennævnte forhold er på mindst 99,9%. Ved siden af de  

 ovennævnte forhold, er gerningsmandens alder og ofrets alder på  

 grænsen til at være signifikante, dvs. på grænsen til  

 at blive accepteret som reelt bidragende til forklaring af  

 strafudmålingen.
Sandsynligheden herfor er på mere end 90%.
Den statistiske analyse viser yderligere, at de ovennævnte variable  

 tilsammen forklarer 60% af variationen i voldtægtsstraffenes  

 længde.
Sammenlignet med det, man finder i mange andre  

 undersøgelser, er dette at betragte som en ganske høj  

 procentandel.
Som det ses, er årstallet for dommen et af de forhold, der har en  

 betydning for strafudmålingen.
Der er dog ikke tale om en klar eller  

 ligefrem sammenhæng mellem de forskellige undersøgelsesår  

 og strafudmålingen.
Det viser sig, at det er 1984, der adskiller sig  

 fra de øvrige år ved gennemgående at have en strengere  

 strafpraksis end de øvrige år.
Analysen peger på, at  

 straffen for voldtægt var omkring 5 mdr. længere i 1984  

 sammenlignet med de øvrige år (med et statistisk  

 sikkerhedsinterval fra 2 til 8 mdr.). Der er derimod ikke nogen klar forskel  

 mellem 1988 og undersøgelsesårene i 1990 erne, ligesom der  

 heller ikke er klar indbyrdes forskel mellem de tre  

 undersøgelsesår i 1990 erne.
Det er videre undersøgt, om der er særlige forhold, der kan  

 være med til at forklare, hvorfor strafniveauet gennemgående var  

 højere i 1984 end i de øvrige år.
Det viser sig at  

 være tilfældet, idet analyser af samvariation mellem forholdene  

 peger på, at man i 1984 i sammenligning med de øvrige år  

 især gav strengere straffe til personer, der tidligere var dømt  

 for seksualforbrydelser, samt i sager, der vedrører særlig grov  

 voldtægt, § 216, stk. 2. Det er, jfr. ovenstående tabel  

 3 og tabel 9 forholdsvis få, der er dømt for § 216,  

 stk. 2, ligesom det er få af de dømte, der tidligere er  

 straffet for seksualforbrydelser.
Når disse to kategorier udelades af  

 variansanalysen, viser det sig, at årstallet for dommen ikke  

 længere bidrager til at forklare strafudmålingen.
Forskellen  

 mellem strafudmålingen i 1984 og i 1998 bliver i så  

 tilfælde på 70 dage.
Denne forskel er ikke statistisk  

 signifikant.
Analysen viser videre, at såvel gerningsmandens som ofrets  

 alder bidrager til at forklare variationen i strafudmålingen i de  

 sager, analysen omfatter.
Der er også gennemført en multipel logistisk  

 regressionsanalyse, hvor det er undersøgt, om der er forskelle mellem  

 årene med hensyn til brug af korte versus lange frihedsstraffe.
Korte  

 frihedsstraffe er defineret som straffe op til og med 1 år, mens lange  

 frihedsstraffe er dem over 1 år.
Denne analyse er baseret på de  

 samme variable som variansanalysen.
Analysen viser, at der er ikke forskel  

 årene imellem med hensyn til brug af korte og lange frihedsstraffe.
Det  

 betyder, at sandsynligheden for at få en kort straf og for at få  

 en lang straf   i sammenlignelige sager   er lige stor i de undersøgte  

 år.
Den påviste variation i strafudmålingen årene  

 imellem vedrører altså alene en variation inden for  

 området af henholdsvis straffe op til 1 år og straffe over 1  

 år.
Sammenfatning Undersøgelsen herunder de statistiske analyser har vist, at  

 strafudmålingen i voldtægtsdomme afhænger af en lang  

 række karakteristika ved de enkelte voldtægtssager:
Forhold, der på forskellig måde afspejler  

 voldtægtens grovhed, bidrager især til at forklare forskelle i  

 strafudmålingen.
Det drejer sig først og fremmest om den  

 anvendte straffelovsbestemmelse (§ 216, stk. 1 eller stk. 2),  

 og om voldtægten er fuldbyrdet eller ej.
Voldtægtens karakter som  

 enten overfaldsvoldtægt, kontaktvoldtægt eller parvoldtægt  

 og gerningens varighed, der både kan afspejle forbrydelsens grovhed, og  

 om flere forbrydelser har fundet sted, bidrager også til at forklare  

 strafudmålingen.
 Sagens omfang har også en klar indflydelse på straffen.  

 Såfremt personen samtidig dømmes for flere voldtægter  

 eller for anden kriminalitet end tilsvarende seksualforbrydelser, eller  

 såfremt straffen er en fællesstraf, influerer det markant  

 på længden af den idømte straf.
 Også den tidligere kriminelle karriere influerer på  

 strafudmålingen, idet personer, der tidligere er dømt for  

 seksualforbrydelser, får hårdere straffe end personer, der ikke  

 er det.
Endelig influerer både gerningsmandens og ofrets alder på  

 strafudmålingen.
Dette ses tydeligst for den del af analysen, der ikke  

 omfatter de grove voldtægtssager (§ 216, stk. 2) samt sager  

 med tidligere seksualforbrydere.
Undersøgelsen har ligeledes vist, at nogle af de forhold, der har  

 betydning for strafudmålingen, varierer årene imellem.
Der er  

 således statistisk signifikante forskelle i andelen af  

 voldtægtsforbrydere, der tidligere er dømt for  

 seksualforbrydelser, ligesom der er statistisk signifikante forskelle i  

 fordelingen af voldtægterne efter deres karakter som henholdsvis  

 overfaldsvoldtægt, kontaktvoldtægt og parvoldtægt.
Begge  

 forhold taler for, at man   alt andet lige   vil have en lavere  

 strafudmåling i 1992 og i 1998, hvor der er særligt få, der  

 tidligere er dømt for seksualforbrydelser, og særligt mange  

 parvoldtægter.
De statistiske analyser peger på, at årstallet for dommen  

 også influerer på strafudmålingen, således at  

 strafudmålingsniveauet var markant højere i 1984 end i de  

 øvrige år.
Der er derimod ikke klare forskelle i  

 strafudmålingsniveauet mellem de øvrige år.
Forskellen i  

 strafudmålingsniveauet i 1984 sammenholdt med de øvrige år  

 er beregnet til 5 mdr. (med et statistisk sikkerhedsinterval fra 2 til 8  

 mdr.). De videre analyser viser, at det højere  

 strafudmålingsniveau i 1984 skyldes, at voldtægt efter  

 § 216, stk. 2, og at tidligere seksualforbrydere da fik  

 længere straffe, end tilfældet var de øvrige år.
Det  

 betyder, at når der bortses fra domme vedrørende § 216,  

 stk. 2, og domme vedrørende tidligere seksualforbrydere, er der  

 ingen klar forskel i strafudmålingsniveauet mellem de undersøgte  

 år.
 Der har endvidere ikke kunnet påvises forskelle årene imellem  

 med hensyn til brug af korte og af lange straffe (straffe på op til og  

 med 1 år sammenholdt med straffe over 1 år).
 1)   Gennemsnitlige straflængder er  

 her og i det følgende beregnet på baggrund af alene de  

 ubetingede frihedsstraffe.
 2)   Anden form for kriminalitet inkluderer  

 straffelovsovertrædelser samt overtrædelser af våbenloven,  

 lov om euforiserende stoffer og færdselslovens § 53 og § 56.
3)   Lektor, cand.stat.
Svend Kreiner har  

 bistået ved udarbejdelsen af de statistiske analyser.
Bilag 1 Underbilag 2 RIGSADVOKATEN Journal nr.
G 3034 Beskrivelse af udvalgte domme fra  

 undersøgelsen I undersøgelsen indgår 43 domme, hvor der er afsagt dom i 1.  

 eller 2. instans i 1998, jf. tabel 1 i bilag 1.
Nedenfor beskrives størstedelen af disse sager med henblik på  

 at belyse det aktuelle strafniveau i sager om voldtægt.
Syv af de 43  

 domme er dog ikke medtaget, idet der i disse sager udover voldtægt  

 indgår anden kriminalitet, der må antages at have haft en  

 sådan betydning for den idømte straf, at dommene ikke er egnet  

 til at belyse straffen for voldtægt.
 Dommene fordeler sig på overfaldsvoldtægt,  

 kontaktvoldtægt og parvoldtægt som det fremgår af tabel 11,  

 12 og 13 i bilag 1. Denne opdeling af sagerne efter deres karakter er  

 ligeledes fulgt i beskrivelsen nedenfor, idet sagerne dog også er  

 opdelt efter, om der er tale om fuldbyrdet voldtægt eller  

 forsøg.
 Beskrivelsen af dommene nedenfor er således opdelt i følgende  

 grupper:
Gruppe 1: Forsøg - overfaldsvoldtægt Gruppe 2: Fuldbyrdet - overfaldsvoldtægt Gruppe 3: Forsøg - kontaktvoldtægt Gruppe 4: Fuldbyrdet - kontaktvoldtægt Gruppe 5: Forsøg - parvoldtægt Gruppe 6: Fuldbyrdet - parvoldtægt Beskrivelserne er foretaget på en sådan måde, at de  

 oplysninger, der må antages at have haft væsentlig betydning for  

 straffastsættelsen, fremgår.
Tiltaltes alder er nævnt i  

 alle tilfælde, hvorimod forurettedes alder kun er nævnt,  

 såfremt forurettede er særlig ung eller ældre, idet dette  

 forhold kan have betydning for straffastsættelsen.
Såfremt der  

 har været uenighed mellem by- og landsret om straffastsættelsen,  

 fremgår det af beskrivelsen.
Gruppe 1: Forsøg - overfaldsvoldtægt Vestre Landsrets ankedom af 19. februar 1998 (dom 1, 1998) Fængsel i 6 måneder Forsøg på voldtægt efter straffelovens § 216,  

 stk. 1, forsøg på anden kønslig omgængelse end  

 samleje efter straffelovens § 224, jf. § 216, stk. 1, samt  

 tilsnigelse til anden kønslig omgængelse efter straffelovens  

 § 218, stk. 2, jf. § 224, begået af en 21-årig  

 mand, der skaffede sig adgang til en studiekammerats lejlighed, hvor dennes  

 kæreste lå og sov.
Mens kvinden sov, havde han anden  

 kønslig omgængelse med hende, og da hun vågnede og gjorde  

 modstand, forsøgte han at skaffe sig samleje med hende ved at presse  

 hendes ben fra hinanden, hvilket mislykkedes på grund af kvindens  

 modstand.
Herefter satte han sig på hendes bryst og forsøgte at  

 presse sit kønslem ind i munden på hende, hvilket også  

 mislykkedes på grund af hendes modstand.
Ved udmålingen af  

 straffen lagde retten på den ene side vægt på, at der til  

 dels var tale om forsøg, på tiltaltes alder og på den  

 omstændighed, at forholdet var begået i forlængelse af en  

 fest, hvor både forurettede og tiltalte havde deltaget, på den  

 anden side til varigheden af overgrebet, og på, at dette var  

 begået i forurettedes bolig, hvor tiltalte havde skaffet sig adgang.
Østre Landsrets ankedom af 12. marts 1998 (dom 2, 1998) Fængsel i 8 måneder Forsøg på voldtægt efter straffelovens § 216,  

 stk. 1, begået af en 25-årig mand ved på en  

 S-togstation at have forsøgt at skaffe sig samleje med en kvinde, idet  

 han greb fat i kvindens hår, mens han udtalte: »Jeg skal bare voldtage  

 dig«, hvorefter han bankede hendes hoved to gange ind i en rude.  

 Voldtægtsforsøget mislykkedes på grund af kvindens  

 modstand.
Vestre Landsrets ankedom af 27. maj 1998 (dom 3, 1998) Fængsel i 2 år Forsøg på voldtægt af særlig farlig karakter  

 efter straffelovens § 216, stk. 2, begået af en 28-årig  

 mand, der under bilkørsel med forsæt påkørte en  

 kvindelig cyklist, hvorefter han med trussel med kniv og med knivstik,  

 knytnæveslag og kvælergreb, tvang kvinden ind i bilen,  

 hvorpå han kørte bort i den hensigt at voldtage kvinden, hvilket  

 imidlertid mislykkedes, da kvinden under kørslen kastede sig ud af  

 bilen.
Tiltalte var tidligere ved en dom af 22. august 1988 straffet med  

 fængsel i 5 år for en lignende voldtægt.
Byretten havde  

 henført forholdet under straffelovens § 216, stk. 1, og  

 udmålt straffen til fængsel i 1 år og 6 måneder, men  

 landsretten fandt forholdet omfattet af straffelovens § 216,  

 stk. 2, og forhøjede straffen til fængsel i 2 år  

 under henvisning til karakteren af voldtægten samt tiltaltes forstraf.
Vejle rets dom af 4. juni 1998 (dom 4, 1998) Fængsel i 8 måneder Forsøg på voldtægt efter straffelovens § 216,  

 stk. 1, begået af 25-årig mand på en parkeringsplads,  

 idet han forsøgte at tiltvinge sig samleje med en kvinde, som han greb  

 bagfra og væltede om på asfalten, hvorefter han kastede sig ned  

 over hende og greb fat i hendes frakke, samtidig med han stak en hånd  

 op under hendes kjole og befølte hende i skridtet, ligesom han  

 forsøgte at rive hendes strømpebukser i stykker.
Han opgav sit  

 forehavende på grund af kvindens høje skrig.
 Tiltalte blev endvidere dømt for blufærdighedskrænkelse  

 ved at have stukket sin hånd op under nederdelen på en anden  

 kvinde og befølt hende på låret.
Terndrup rets dom af 9. juni 1998 (dom 5, 1998) Fængsel i 9 måneder Forsøg på voldtægt efter straffelovens § 216,  

 stk. 1, begået af 21-årig mand, der standsede en ham  

 ubekendt 16-årig udviklingshæmmet pige, som cyklede hjem fra  

 skole.
De talte sammen, og pigen afviste herunder at være kæreste  

 med tiltalte.
Herefter greb tiltalte fat i pigens hofter, løftede  

 hende op, og pressede med magt hendes ben fra hinanden, hvorpå han  

 lagde hende i græsset.
Her rev tiltalte pigens kjole op og rykkede  

 hendes trusser itu, hvorpå han under pigens kraftige modstand fremtog  

 sit erigerede lem og med magt forsøgte at presse hendes ben fra  

 hinanden for at føre sit lem op i forurettedes skede.
Forsøget  

 mislykkedes på grund af pigens kraftige modstand i form af slag og  

 spark.
Hvidovre rets dom af 26. oktober 1998 (dom 6, 1998) Fængsel i 1 år og 6 måneder Forsøg på voldtægt efter straffelovens § 216,  

 stk. 1, begået af 48-årig mand over for en 17-årig  

 pige samt ulovlig frihedsberøvelse efter straffelovens § 261,  

 stk. 1, idet tiltalte lokkede pigen op i en lejlighed og ved anvendelse  

 af vold væltede hende om på gulvet, og truede hende med en  

 luftpistol, bandt hendes hænder sammen på ryggen og bandt et  

 klæde for hendes øjne, hvorefter han tog hendes bukser af, rev  

 hendes trusser i stykker, befølte hende i skridtet og forsøgte  

 at tiltvinge sig samleje, hvilket dog mislykkedes på grund af hendes  

 vedvarende modstand.
Tiltalte efterlod pigen bagbundet, mens han selv forlod  

 lejligheden og aflåste denne.
Horsens rets dom af 13. november 1998 (dom 7, 1998) Hæfte i 4 måneder Forsøg på voldtægt efter straffelovens § 216,  

 stk. 1, begået af en 17-årig mand, som på offentlig  

 vej blottede sit lem over for en ham ubekendt kvinde og udtalte, at »han  

 ville vise hende, hvad den skulle bruges til«, hvorpå han tog fat i  

 hendes overarme og skuldre og forsøgte at tvinge hende ned på  

 ryggen, hvilket mislykkedes, da kvinden fik vredet sig løs.
Tiltalte  

 blev endvidere dømt for et enkelt tilfælde af  

 blufærdighedskrænkelse efter straffelovens § 232, idet han  

 var gået ind i en have, hvor han blottede sig over for en kvinde, som  

 han ikke kendte.
Haderslev rets dom af 18. november 1998 (dom 8, 1998) Fængsel i 8 måneder Forsøg på voldtægt efter straffelovens § 216,  

 stk. 1, og forsøg på anden kønslig omgængelse  

 end samleje efter straffelovens § 224, jf. § 216, stk. 1,  

 begået af en 27-årig mand mod en 70-årig kvinde.
Tiltalte  

 skaffede sig adgang til kvindens lejlighed, hvor han tog fat i kvindens arme  

 og kastede hende ned i en stol, anbragte sit knæ på hendes bryst  

 og udtalte, at hun skulle sutte på hans erigerede kønslem.
Da  

 kvinden nægtede, tog tiltalte fat om hendes hals med begge hænder  

 og klemte, samtidig med at han gav udtryk for, at han ville kvæle  

 hende, hvis hun ikke lystrede.
Tiltalte slap kvinden, da hun ikke kunne  

 få luft, men forhindrede hende i at ringe til politiet.
Han udtalte, at  

 kvinden ville snyde ham, og han fulgte efter hende ud i køkkenet, hvor  

 han, da hun forsøgte at komme ud af lejligheden, væltede hende  

 omkuld, lagde sig ovenpå hende, trak op i hendes nederdel og befamlede  

 hende.
Tiltalte rejste sig, da kvinden igen sagde, at hun ikke kunne få  

 luft, hvorefter det lykkedes hende at komme ud af lejligheden.
Haderslev rets dom af 30. november 1998 (dom 9, 1998) Fængsel i 1 år Forsøg på voldtægt efter straffelovens § 216,  

 stk. 1, og anden kønslig omgængelse efter straffelovens  

 § 224, jf. § 216, stk. 1, begået af en 29-årig  

 mand over for en 28-årig kvinde.
Tiltalte havde presset kvinden til at  

 danse med sig på et diskotek, og umiddelbart efter dansen forlod  

 kvinden stedet for at slippe væk fra tiltalte.
Da hun var på vej  

 hjem, passede tiltalte hende op og fulgtes med hende, selv om hun bad ham om  

 at gå, og i en grøftekant greb han hende og væltede hende  

 om på jorden, hvor han trak hendes trusser ned og lagde sig over hende,  

 ligesom han forsøgte at tvinge hende til at tage hans lem i munden og  

 indførte fingrene i hendes endetarm.
Voldtægten mislykkedes, da  

 kvinden slog tiltalte i skridtet.
Østre Landsrets ankedom af 2. december 1998 (dom 10,  

 1998) Fængsel i 8 måneder Forsøg på voldtægt efter straffelovens § 216,  

 stk. 1, begået af en 16-årig mand, der om natten på en  

 vej passede en kvinde op, greb hende bagfra om halsen og væltede hende  

 omkuld og udtalte, at han havde en kniv og pressede noget mod hendes hals.  

 Herefter befølte han kvinden på maven inden for bukserne.  

 Voldtægten mislykkedes, da to mænd kom kvinden til  

 undsætning.
De to mænd foretog en privat anholdelse af tiltalte,  

 hvorunder tiltalte stak den ene af mændene med en skarp genstand i  

 brystet, så manden blev tilføjet et snitsår.
Tiltalte blev  

 for dette forhold dømt efter straffelovens § 245, stk. 1,  

 legemsangreb af særlig farlig karakter.
Vestre Landsrets ankedom af 11. marts 1999 (dom 11, 1999) Fængsel i 6 måneder Forsøg på voldtægt efter straffelovens § 216,  

 stk. 1, begået af 27-årig mand, som trængte ind  

 på et kollegieværelse, hvor han forsøgte at skaffe sig  

 samleje med en kvinde, idet han med vold forsøgte at tvinge hende til  

 at ligge ned, hvorunder han tog hende i armene og forsøgte at kysse  

 hende, ligesom han under håndgemænget kradsede kvinden på  

 brystet.
Gruppe 2: Fuldbyrdet   overfaldsvoldtægt Frederikshavns rets dom af 6. april 1998 (dom 12, 1998) Fængsel i 3 år Voldtægt af særlig farlig karakter efter straffelovens  

 § 216, stk. 2, anden kønslig omgængelse end samleje  

 efter straffelovens § 224, jf. § 216, stk. 2, samt  

 røveri efter straffelovens § 288, stk. 1, begået af  

 20-årig mand.
Tiltalte mødte kvinden på gaden og tiltvang  

 sig flere gange samleje og tvang kvinden til at sutte på tiltaltes lem,  

 idet tiltalte fremtog en springkniv og truede med at skære halsen over  

 på kvinden, ligesom han pressede kniven mod kvindens ryg og tildelte  

 hende et knytnæveslag i ansigtet.
Herefter truede tiltalte kvinden til  

 at udlevere 275 kr.
Vestre Landsret dom af 15. september 1998 (dom 13, 1998) Fængsel i 2 år Voldtægt efter straffelovens § 216, stk. 1, begået  

 af to mænd på henholdsvis 23 og 29 år, som under  

 foregivende af at ville køre en pige hjem, som de traf uden for et  

 værtshus, og som var meget beruset og utilpas, kørte hende i en  

 bil til en strand, hvor de begge voldtog hende og herunder skiftedes til at  

 fastholde hende, ligesom hun blev grebet om halsen og slået adskillige  

 gange med knytnæve i ansigtet.
Byretten udmålte straffene til  

 henholdsvis 1 år og 6 måneder og 1 år og 3 måneder.  

 Landsretten fandt under hensyn til forholdets grovhed, herunder  

 særligt, at forurettede, der tydeligt var omtåget og ude af stand  

 til at gøre modstand, blev holdt fast af den ene tiltalte, mens den  

 anden tiltalte havde samleje med forurettede, den udøvede vold og de  

 krænkede udtalelser, som blev fremsat over for forurettede, at  

 straffene for begge de tiltalte skulle forhøjes til fængsel i 2  

 år.
Københavns Byrets dom af 9. december 1998 (dom 14,  

 1998) Fængsel i 2 år og 6 måneder Voldtægt og anden kønslig omgængelse end samleje samt  

 forsøg på voldtægt efter straffelovens § 216,  

 stk. 1, og § 224, jf. § 216, stk. 1, begået af  

 32-årig mand mod to kvinder, som tiltalte mødte på gaden.  

 Den ene kvinde greb tiltalte om halsen og væltede hende, hvorefter han  

 trak af sted med hende, samtidig med at han med fingrene berørte  

 hendes kønsdel.
Herefter lagde han kvinden på maven over  

 kølerhjelmen på en bil, trak bukserne af hende og slikkede hende  

 i skridtet.
Han vendte hende om på ryggen, og tvang hende til at  

 onanere hans lem, hvorefter han gennemførte samleje under trusler om  

 at slå kvinden ihjel.
Kort efter forsøgte tiltalte at tiltvinge sig samleje med en anden  

 kvinde, idet han lagde en arm om kvindens hals og trak hende ned af et par  

 trappetrin, hvorefter tiltalte lagde kvinden ned og holdt hende for munden.  

 Tiltalte trak kvinden med ned af en nedkørselsrampe til en  

 parkeringskælder, hvor han flere gange sagde til kvinden, at hun skulle  

 tage bukserne af.
Voldtægtens mislykkedes, da politiet kom til stede.
Gruppe 3: Forsøg - kontaktvoldtægt Frederikssunds rets dom af 9. september 1998 (dom 15, 1998) Fængsel i 10 måneder Forsøg på voldtægt efter straffelovens § 216,  

 stk. 1, jf. § 222, stk. 1, jf. til dels § 224 om anden  

 kønslig omgængelse samt blufærdighedskrænkelse  

 begået af en 31-årig mand over for en 14-årig pige, der  

 opholdt sig i mandens hjem for at passe børn.
Tiltalte tog pigen  

 på brysterne og kyssede hende, hvorefter han forsøgte at  

 opnå samleje med hende, hvilket mislykkedes.
Herefter satte han sig  

 på hendes bryst og tvang hende til at tage sit lem i munden, indtil han  

 fik udløsning.
Ringsted rets dom af 18. september 1998 (dom 16, 1998) Fængsel i 1 år Forsøg på voldtægt efter straffelovens § 216,  

 stk. 1, begået af en 29-årig mand over for samleversken til  

 en ven af tiltalte.
Tiltalte havde kendt kvinden i flere år.
På  

 gerningsdagen var tiltalte og kvinden taget sammen hen til tiltaltes  

 campingvogn for at drikke øl.
Her forsøgte tiltalte at  

 tiltvinge sig samleje ved at holde kvinden fast og forsøge at aftage  

 hendes bukser og trusser, hvilket imidlertid mislykkedes på grund af  

 kvindens modstand.
Herunder fik tiltalte udløsning over kvindens  

 bukser.
Tiltalte var ved en dom af 20. oktober 1994 straffet for blandt andet  

 vold efter straffelovens § 244 og ved en dom af 17. marts 1998 for  

 røveri.
Retten lagde til grund, at tiltalte og kvinden var bekendte,  

 men at der før voldtægtsforsøget intet seksuelt havde  

 været mellem dem, og at kvinden ikke havde opfordret til noget  

 seksuelt.
Ved straffens fastsættelse lagde retten vægt på  

 styrken af tiltaltes forsæt, og at tiltalte tidligere var straffet for  

 voldsforbrydelser.
Østre Landsrets ankedom af 14. juni 1999 (dom 17, 1999) Fængsel i 10 måneder Forsøg på voldtægt efter straffelovens § 216,  

 stk. 1, begået af en 32-årig mand over for en vens  

 samleverske, idet tiltalte beordrede forurettede til at sutte på  

 tiltaltes lem, hvorefter tiltalte da forurettede nægtede  

 væltede hende om på gulvet, trak hendes og sine egne bukser og  

 underbukser ned og holdt hende fast, hvorefter tiltalte forgæves  

 forsøgte at tiltvinge sig samleje med kvinden.
Tiltalte blev endvidere  

 dømt for på sin bopæl at være i besiddelse af et  

 oversavet jagtgevær samt for et butikstyveri.
Gruppe 4: Fuldbyrdet - kontaktvoldtægt Østre Landsrets ankedom af 29. januar 1998 (dom 18,  

 1998) Fængsel i 2 år (fællesstraf) Voldtægt efter straffelovens § 216, stk. 1, og  

 frihedsberøvelse efter straffelovens § 261, stk. 1,  

 begået af 25-årig mand, der efter at have givet en pige et lift i  

 sin bil frihedsberøvede pigen og tiltvang sig samleje ved at fastholde  

 hende.
Tiltalte blev endvidere straffet for overtrædelse af  

 straffelovens § 164 og § 174 ved som sigtet for et strafbart  

 forhold at have opgivet en anden persons identitet med forsæt til, at  

 denne blev sigtet for det strafbare forhold, ligesom han i forbindelse hermed  

 foreviste et sygesikringsbevis tilhørende en anden.
Tiltalte var  

 senest straffet ved Østre Landsrets ankedom af 20. marts 1996 med  

 fængsel i 6 måneder for vold efter straffelovens § 244.  

 Tiltalte var prøveløsladt den 30. juni 1996 med prøvetid  

 til den 30. juni 1998 og en reststraf på 64 dage, og  

 fællesstraffen inkluderede denne reststraf.
Østre Landsrets ankedom af 3. februar 1998 (dom 19,  

 1998) Fængsel i 1 år og 3 måneder Voldtægt efter straffelovens § 216, stk. 2, og anden  

 kønslig omgængelse end samleje efter straffelovens § 224,  

 jf. § 216, stk. 2, begået af en 25-årig mand ved at  

 have tiltvunget sig samleje med en kvinde, som han truede med en kniv, idet  

 han holdt kniven tæt mod kvinden.
Tiltalte indførte endvidere  

 sit lem i kvindens endetarm.
Kvinden havde mødt tiltaltes ven på  

 et værtshus, og gik med hjem på vennens værelse, hvor  

 tiltalte var til stede.
Kvinden havde frivilligt samleje med vennen,  

 hvorefter tiltalte begik voldtægten.
Byretten havde udmålt  

 straffen til fængsel i 2 år.
Landsretten nedsatte straffen til  

 fængsel i 1 år og 3 måneder, idet landsretten på den  

 ene side lagde vægt på knivens tilstedeværelse og truslen  

 med kniven og på den anden side lagde vægt på, at kvinden  

 kort forinden voldtægten, mens tiltalte var tilstede, havde haft  

 frivilligt samleje med vennen, som hun kort forinden havde mødt  

 på et værtshus.
Vestre Landsrets ankedom af 18. februar 1998 (dom 20, 1998) Fængsel i 1 år og 6 måneder Voldtægt efter straffelovens § 216, stk. 1, begået  

 af en 39-årig mand mod en 18-årig pige ved at have tiltvunget sig  

 samleje med pigen, idet tiltalte, efter at have afklædt sig selv og den  

 sovende pige, lagde sig oven på hende med henblik på at  

 gennemføre samleje.
Pigen vågnede og forsøgte at skubbe  

 tiltalte væk, men tiltalte forhindrede dette og fastholdt pigens arm,  

 hvorefter han førte sit lem op i hendes kønsdel og foretog  

 samlejebevægelser.
Tiltalte kendte pigen, og på gerningsdagen  

 mødte han pigen på et cafeteria, hvor de sammen med andre drak  

 øl og dansede.
De fulgtes ad fra cafeteriaet, og på et tidspunkt  

 blev pigen så træt, at tiltalte måtte bære hende.  

 Pigen faldt i søvn og vågnede først, da tiltalte lå  

 ovenpå hende.
 Byretten udmålte straffen til fængsel i 1 år (dissens  

 for fængsel i 10 måneder). Landsrettens flertal - 4 voterende)  

 lagde ved strafudmålingen vægt på, at voldtægten var  

 udøvet over for en i fysisk og psykisk henseende særdeles svag  

 kvinde samt på aldersforskellen mellem tiltalte og kvinden.
Vestre Landsrets ankedom af 4. marts 1998 (dom 21, 1998) Fængsel i 1 år Voldtægt efter straffelovens § 216, stk. 1, begået  

 af 43-årig mand over for en kvinde, som han havde aftalt at  

 mødes med i forbindelse med en ringriderfest, hvorfra de gik sammen  

 hjem til tiltaltes bopæl.
Her tiltvang tiltalte sig samleje med kvinden  

 ved at fastholde hende, rykke hende i håret samt klemme hende  

 hårdt på brysterne.
Tiltalte endvidere dømt for vold efter  

 straffelovens § 244 begået over for en krogæst samt for  

 overtrædelse af straffelovens § 123 ved kort tid efter at have  

 forsøgt at true forurettede til at undlade at afgive forklaring til  

 politiet.
Hobro rets dom af 15. april 1998 (dom 22, 1998) Fængsel i 1 år og 8 måneder  

 (fællesstraf) Voldtægt efter straffelovens § 216, stk. 1, i to  

 tilfælde samt et tilfælde af forsøg på  

 voldtægt efter straffelovens § 216, stk. 1, jf. § 21,  

 begået af en 37-årig mand mod en kvinde, som var nabo til  

 tiltalte, og som tiltalte ind imellem talte og drak øl med.
På  

 gerningsdagen havde tiltalte og kvinden drukket øl sammen i kvindens  

 lejlighed.
På et tidspunkt forsøgte tiltalte at tiltvinge sig  

 samleje, idet han væltede kvinden omkuld på gulvet og trak hendes  

 bukser og trusser af.
Voldtægtsforsøget mislykkedes, idet en  

 anden person kom tilstede.
Den pågældende gik, og kvinden  

 forsøgte at forlade lejligheden.
I opgangen trak tiltalte kvinden  

 tilbage til lejligheden, tildelte hende flere slag i ansigtet, fastholdt  

 hende og gennemførte - under trussel om yderligere vold - samleje.  

 Kort efter tiltvang tiltalte sig atter samleje ved at true kvinden med en  

 knytnæve.
Tiltalte var tidligere straffet flere gange for vold, senest  

 ved en dom af 30. december 1996 med fængsel i 4 måneder.
Tiltalte  

 var løsladt fra afsoningen af denne straf og en tidligere dom med en  

 reststraf af fængsel i 144 dage, og dommen omfattede reststraffen.
Østre Landsrets ankedom af 28. april 1998 (dom 23,  

 1998) Fængsel i 1 år Voldtægt efter straffelovens § 216, stk. 1, samt anden  

 kønslig omgængelse efter straffelovens § 224, jf.  

 § 216, begået af en 26-årig mand mod samleversken til en ven  

 af tiltalte.
Tiltalte havde været på besøg hos vennen, og  

 såvel tiltalte som vennen var blevet berusede.
Samleversken fulgte  

 tiltalte hjem, idet han virkede ude af stand til at tage vare på sig  

 selv.
Herunder skubbede tiltalte samleversken omkuld, fastholdt hende og  

 holdt hende for munden, hvorefter han trak hendes bukser og trusser ned.  

 Under trusler om at slå kvinden ihjel tiltvang tiltalte sig samleje,  

 ligesom han stak fingre op i hendes skede.
Tiltalte blev endvidere  

 dømt for et tilfælde af spirituskørsel (1. gang).  

 Tiltalte var tidligere ved en dom af 28. september 1994 straffet med 20 dages  

 betinget hæfte for vold efter straffelovens § 244.
Vestre Landsrets ankedom af 12. maj 1998 (dom 24, 1998) Fængsel i 10 måneder Voldtægt efter straffelovens § 216, stk. 1, begået  

 af en 24-årig mand over for en kvinde, som tiltalte havde mødt  

 på et værtshus, hvor de dansede sammen.
De forlod  

 værtshuset sammen, og på et tidspunkt tiltvang tiltalte sig  

 samleje ved at holde kvinden fast.
Tiltalte blev endvidere efter  

 straffelovens § 276 dømt for tyveri af genstande til en  

 værdi af 1.150 kr.
Dissens i landsretten (en dommer) for at  

 fastsætte straffen til fængsel i 1 år.
Østre Landsrets ankedom af 23. juni 1998 (dom 25, 1998) Fængsel i 2 år (fællesstraf) Voldtægt efter straffelovens § 216, stk. 1, og anden  

 kønslig omgængelse efter straffelovens § 224, jf.  

 § 216, stk. 1, begået af en 17-årig dreng mod en  

 15-årig pige.
Tiltalte og pigen befandt sig sammen med flere andre i en  

 lejlighed, hvor de festede.
På et tidspunkt var tiltalte og pigen  

 alene, og tiltalte tiltvang sig samleje med pigen, idet han flere gange slog  

 pigen, holdt en brødkniv mod hendes hals og tog kvælertag  

 på hende.
Tiltalte tvang endvidere pigen til at sutte på  

 tiltaltes lem, ligesom han forsøgte at indføre sit lem i pigens  

 endetarm.
Forholdet varede flere timer.
Tiltalte blev endvidere dømt  

 for overtrædelse af straffelovens § 123 ved at have truet pigen  

 til at undlade at anmelde forholdet til politiet.
 Tiltalte blev tillige dømt for et røveri efter straffelovens  

 § 288, stk. 1, idet han sammen med en medgerningsmand under  

 anvendelse af trusler på offentlig vej tvang en person til at aflevere  

 sin trøje m.v.
Tiltalte var ved en dom af 14. august 1997 idømt en betinget dom  

 på fængsel i 6 måneder for røveri efter  

 straffelovens § 288, stk. 1, og fællesstraffen omfattede  

 denne dom.
Byretten havde udmålt straffen til fængsel i 1  

 år og 8 måneder.
Østre Landsrets ankedom af 25. september 1998 (dom 26,  

 1998) Fængsel i 10 måneder Voldtægt efter straffelovens § 216, stk. 1, begået  

 af 30-årig mand mod 19-årig kvinde ved i en lejlighed at have  

 tiltvunget sig samleje med kvinden, idet tiltalte slæbte kvinden hen  

 på en seng, hvor han fastholdt hende og holdt hende for næse og  

 mund, samtidig med at han på en truende måde sagde: »Hold  

 kæft« eller lignende.
Herefter rev tiltalte delvis kvindens tøj  

 af, herunder nederdel og trusser, hvorefter han pressede sig ned mellem  

 kvindens ben og gennemførte samleje, ligesom han befølte hende  

 på brysterne.
Kvinden mødte en ven og tiltalte på et værtshus.  

 Kvinden og vennen gik sammen hjem til vennens lejlighed.
Kort efter indfandt  

 tiltalte sig i lejligheden.
Vennen faldt i søvn, og kvinden og  

 tiltalte forsøgte forgæves at vække vennen.
Pludselig greb  

 tiltalte fat i kvinden og begik voldtægt som beskrevet  

 ovenfor.
Østre Landsrets ankedom af 18. november 1998 (dom 27,  

 1998) Fængsel i 2 år Voldtægt i to tilfælde efter straffelovens § 216,  

 stk. 1, samt i et af tilfældene tillige anden kønslig  

 omgængelse end voldtægt, jf. straffelovens § 224, jf.  

 § 216, begået af 35-årig mand over for to kvinder, som var  

 gået med tiltalte hjem efter værtshusbesøg eller lignende.  

 I det første tilfælde tildelte tiltalte kvinden et slag og hev  

 hende i håret, hvorefter han tiltvang sig samleje.
I det andet  

 tilfælde holdt tiltalte kvinden for munden og truede hende med en  

 knyttet næve, hvorefter tiltalte tvang kvinden til at slikke hans lem,  

 ligesom han tiltvang sig samleje.
Vestre Landsrets ankedom af 14. januar 1999 (dom 28, 1999) Fængsel i 1 år og 9 måneder Voldtægt i to tilfælde efter straffelovens § 216,  

 stk. 1, begået af en 20-årig mand.
I det første  

 tilfælde blev voldtægten begået over for en 17-årig  

 pige, som tiltalte tidligere havde været kæreste med.
Tiltalte og  

 pigen havde ikke i forbindelse hermed haft seksuelt samkvem.
På  

 gerningsdagen gik tiltalte og pigen en tur, og i en kælder tiltvang  

 tiltalte sig samleje med pigen ved at fastholde hende.
I det andet  

 tilfælde blev voldtægten begået over for moderen til en af  

 tiltaltes skolekammerater under en fest, hvor moderen og tiltalte blandt  

 andet havde danset sammen.
Tiltalte tiltvang sig samleje ved at fastholde  

 forurettede.
Tiltalte blev endvidere dømt for vold efter straffelovens  

 § 244 i tre tilfælde.
Østre Landsrets ankedom af 17. februar 1999 (dom 29,  

 1999) Fængsel i 3 år Voldtægt og forsøg på voldtægt efter  

 straffelovens § 216, stk. 1, samt vold efter straffelovens  

 § 244, ulovlig frihedsberøvelse efter straffelovens § 261,  

 stk. 1, samt trusler mod vidner efter straffelovens § 123,  

 begået af en 40-årig mand med ca. fem måneders mellemrum.  

 Voldtægtsforsøget blev begået over for en kvinde, som  

 tiltalte møde på et værtshus.
De fulgtes hjem til kvindens  

 bopæl, hvor de havde samleje.
Tiltalte forlod kvindens hjem, men vendte  

 nogle timer senere tilbage, og låste sig ind i lejligheden.
Kvinden  

 forsøgte at få tiltalte til at forlade lejligheden, men tiltalte  

 forsøgte at tiltvinge sig samleje ved at fastholde kvinden på en  

 seng og lægge sig afklædt over hende.  

 Voldtægtsforsøget mislykkedes, idet en anden kom til stede.
Ca. 5 måneder senere begik tiltalte fuldbyrdet voldtægt over  

 for en kvinde, som han havde mødt på et værtshus.
Kvinden  

 havde forladt værtshuset efter at have afvist tiltaltes  

 tilnærmelser.
Tiltalte opsøgte senere kvinden på dennes  

 bopæl, hvor han skubbede hende ind i entreen og efterfølgende i  

 soveværelset.
I soveværelset væltede tiltalte kvinden om  

 på en seng, slog hende flere gange i ansigtet og gennemførte  

 samleje.
Efterfølgende slog tiltalte atter kvinden i ansigtet,  

 hvorefter han truede med at slå hende ihjel, hvis hun anmeldte det  

 passerede til politiet.
Tiltalte spærrede endvidere kvinden inde i  

 soveværelset, idet han aflåste værelset, inden han forlod  

 stedet.
Gruppe 5: Forsøg - parvoldtægt Århus rets dom af 11. september 1998 (dom 30, 1998) Fængsel i 6 måneder betinget med vilkår om  

 samfundstjeneste Forsøg på voldtægt efter straffelovens § 216,  

 stk. 1, begået af 40-årig mand over for sin samleverske,  

 idet tiltalte forsøgte at skaffe sig samleje med samleversken ved at  

 fastholde hende og herefter bagbinde hende, ligesom han stak en sok eller  

 lignende i samleverskens mund.
Voldtægtsforsøget mislykkedes,  

 idet tiltalte ikke kunne få erektion.
Gruppe 6: Fuldbyrdet - parvoldtægt Østre Landsrets ankedom af 26. marts 1998 (dom 31,  

 1998) Fængsel i 1 år Voldtægt efter straffelovens § 216, stk. 1, samt to  

 tilfælde af vold efter straffelovens § 244 begået af  

 38-årig mand over for hans samleverske, idet tiltalte fastholdte  

 samleversken og førte et massageapparat op i hendes kønsdel,  

 hvorefter han tvang hende til at tåle, at han indførte sit lem i  

 hendes endetarm, i hendes kønsdel og i hendes mund.
Tiltalte tildelte  

 endvidere ved to lejligheder samleversken henholdsvis knytnæveslag i  

 ansigtet og en skalle.
Tiltalte var den 21. juni 1995 idømt 30 dages  

 fængsel for vold efter straffelovens § 244.
Odense rets dom af 4. maj 1998 (dom 32, 1998) Fængsel i 8 måneder, heraf 5 måneder  

 betinget Voldtægt efter straffelovens § 216, stk. 1, begået  

 af en 27-årig mand over for hans tidligere samlever, som havde tilbudt  

 ham, der var uden bolig, at han kunne overnatte i hendes lejlighed.
Herunder  

 flåede han på en voldsom måde hendes tøj af, mens  

 hun råbte om hjælp, ligesom han med begge hænder tog om  

 hendes hals og bandt hendes hænder på ryggen, hvorefter han  

 gennemførte samleje, mens hun lå på maven.
På grund  

 af den lange tid mellem handlingen, der var begået i juni 1995, og  

 dommen fandtes det undtagelsesvis og uanset forholdets grovhed forsvarligt at  

 bestemme, at fuldbyrdelsen af 5 måneder af straffen på  

 fængsel i 8 måneder blev gjort betinget.
Københavns byrets dom af 3. juni 1998 (dom 33, 1998) Fængsel i 8 måneder Voldtægt efter straffelovens § 216, stk. 1, begået  

 af en 31-årig mand over for hans tidligere samlever, idet tiltalte  

 indfandt sig på kvindens bopæl, hvor han væltede hende om  

 på en seng i soveværelset.
Han fastholdt hende ved at  

 trække hende i håret, ligesom han tildelte hende flere lussinger  

 og befølte hende i skridtet, hvorefter han gennemførte samleje  

 med hende.
Nyborg rets dom af 6. august 1998 (dom 34, 1998) Fængsel i 1 år og 3 måneder Voldtægt efter straffelovens § 216, stk. 1, og anden  

 kønslig omgængelse efter straffelovens § 224, jf.  

 § 216, stk. 1, begået af en 39-årig mand over for hans  

 tidligere ægtefælle, som besøgte ham i hans lejlighed.  

 Herunder bandt han hendes hænder sammen og truede med at slå  

 hende ihjel, ligesom han holdt en køkkenkniv mod hendes hals,  

 hvorefter han flere gange førte en agurk og en gulerod ind i hendes  

 skede og endetarm, formåede hende til at slikke på hans lem og  

 ved hans endetarm og gennemførte samleje med hende.
Forholdet havde en  

 varighed af 1 time og 45 minutter.
Østre Landsrets ankedom af 10. august 1998 (dom 35,  

 1998) Fængsel i 1 år og 2 måneder  

 (fællesstraf) Voldtægt efter straffelovens § 216, stk. 1, begået  

 af en 47-årig mand ved at have tiltvunget sig samleje med en kvinde ved  

 at skubbe hende omkuld på gulvet og herefter at have banket hendes  

 hoved flere gange ned i gulvet, hvorefter tiltalte lagde kvinden på en  

 sofa, hvor han gennemtvang samlejet.
Tiltalte og kvinden havde i perioden  

 umiddelbart inden haft seksuelt forhold flere gange.
De havde i øvrigt  

 kendt hinanden gennem en lang årrække og havde en søn  

 sammen.
Tiltalte blev endvidere dømt for et butikstyveri samt flere  

 tilfælde af spirituskørsel.
Tiltalte var efter en dom af 15.  

 februar 1996 prøveløsladt med en reststraf på 123 dage,  

 og fællesstraffen omfattede denne reststraf.
Østre Landsrets ankedom af 26. oktober 1998 (dom 36,  

 1998) Fængsel i 6 måneder Voldtægt efter straffelovens § 216, stk. 1, vold efter  

 straffelovens § 244, trusler efter straffelovens § 266 og ulovlig  

 frihedsberøvelse efter straffelovens § 261, stk. 1,  

 begået af en 33-årig mand over for hans tidligere samlever, idet  

 tiltalte opsøgte hende ud for hendes bopæl.
Her begik han vold  

 ved at gribe fat i hendes hals og vælte hende omkuld og truede med at  

 slå hende ihjel.
Efter et fælles besøg hos nogle venner af  

 kvinden, hvor tiltalte blev søgt talt til ro, gik de sammen til hendes  

 lejlighed, hvor han igen truede med at slå hende ihjel og sagde, at han  

 ville i seng med hende, hvorefter kvinden klædte sig af og under hans  

 trusler om vold lod ham gennemføre samleje.
For at forhindre  

 politianmeldelse, spærrede tiltalte herefter kvinden inde i hendes  

 lejlighed ved at lægge sig foran lejlighedens dør i knap 4  

 timer, indtil kvinden undslap ud af et vindue.
Vestre Landsrets ankedom af 11. november 1998 (dom 37, 1998) Fængsel i 6 måneder Voldtægt og anden kønslig omgængelse efter  

 straffelovens § 216, stk. 1, jf. til dels § 224, begået  

 af en 30-årig mand over for hans samlever, der var ved at flytte fra  

 deres fælles bopæl.
Tiltalte kom beruset hjem og tvang samleveren  

 til samleje, analt samleje og oralsex, idet han truede hende og greb hende om  

 halsen.
Morgenen efter, da hun var i brusebad, tvang han hende til at blive i  

 badet, mens han onanerede foran hende, og blev herfor dømt for  

 blufærdighedskrænkelse efter straffelovens § 232 og ulovlig  

 tvang efter § 260, stk. 1, nr. 1.
Bilag 1 Underbilag 3 RIGSADVOKATEN Journal nr.
G 3034 Oversigt  

 landsretspraksis 1993 - 2000 Som supplement til gennemgangen i bilag 2 af sager fra  

 undersøgelsen findes i dette bilag en oversigt over et udvalg af nyere  

 landsretspraksis vedrørende strafudmålingen i  

 voldtægtssager.
Oversigten omfatter domme fra Systematisk oversigt over  

 domme i kriminelle sager 1993-1995, 1996-1998 og 1999 og fra Tidsskrift i  

 Kriminalret årgang 2000. Dommene er ligesom dommene i bilag 2  

 forsøgt rubriceret som enten overfaldsvoldtægt,  

 kontaktvoldtægt eller parvoldtægt, ligesom det er angivet, om der  

 er tale om forsøg eller fuldbyrdet voldtægt.
Hver dom er givet  

 et nummer, der efterfølges af årstallet for dommen.
VLD af 16. november 1993 (dom 1, 1993) (fængsel i 3 år og 6 måneder, voldtægtens  

 art uoplyst, forsøg) En 24-årig mand blev for bl.a. 4 voldtægtsforsøg  

 straffet med fængsel i 3 år og 6 måneder.
VLD af 22. marts 1994 (dom 2, 1994) (fængsel i 9 måneder, kontaktvoldtægt,  

 forsøg) En 27-årig tiltalt, der tidligere var straffet for vold med  

 fængsel i 30 dage, blev fundet skyldig i forsøg på  

 voldtægt ved om natten ved et jernbaneterræn at have  

 forsøgt at tiltvinge sig samleje med en kvinde, som han fulgte hjem i  

 bil, idet tiltalte greb fat i hende, løftede hende op, væltede  

 hende omkuld på jorden og lagde sig oven på hende og holdt hende  

 fast.
Hun kom på ny op at stå, hvorefter han holdt hende fast,  

 trak hendes kjole op og hendes strømpebukser ned, hvorefter han opgav  

 sit forehavende, da der kom andre tilstede.
Tiltalte blev straffet med  

 fængsel i 9 måneder.
ØLD af 14. september 1994 (dom 3, 1994) (fængsel i 1 år, parvoldtægt,  

 fuldbyrdet) En 37-årig tiltalt, der i 1988 var straffet for vold med en betinget  

 dom uden straffastsættelse og i 1993 var anset med 60 dages  

 fængsel betinget og en tillægsbøde for bedrageri  

 (fællesstraf), blev fundet skyldig i voldtægt over for sin  

 tidligere samleverske, idet han en nat kl. ca. 02 ringede på  

 døren på hendes bopæl og skubbede sig ind, da hun  

 åbnede, hvorefter han efter at have drukket kaffe udtalte: »Så er  

 det op, og det er nu«, skubbede hende op ad trappen og ned i sengen og under  

 overvindelse af hendes modstand trak hendes trusser af og gennemførte  

 samleje, hvorunder han pressede en pude ned over hendes ansigt, greb hende  

 hårdt om halsen og flere gange truede med at ville slå hende  

 ihjel.
Efter at hun derpå var gået nedenunder, hentede han hende  

 ovenpå på ny, idet han truede med at trække hende op ad  

 trappen i håret, skubbede hende ned i sengen og gennemførte  

 samleje trods hendes protester.
Tiltalte blev i byretten idømt  

 fængsel i 8 måneder, og landsretten forhøjede straffen til  

 fængsel i 1 år.
ØLD af 1. februar 1995 (dom 4, 1995) (fængsel i 6 måneder, kontaktvoldtægt,  

 fuldbyrdet, § 225) En tiltalt, der i 1989 var idømt en betinget hæftestraf for  

 overtrædelse af straffelovens § 266, og på  

 gerningstidspunktet var 26 år, overtalte i et bofællesskab en da  

 21-årig mand til at tage tøjet af og lægge sig  

 nøgen på en seng under foregivende af, at han skulle bestå  

 en prøve for at blive optaget i venskabskredsen med tiltalte og en  

 tilstedeværende tredjemand.
Under verbal trussel om at skære  

 forurettedes penis af tvang tiltalte herefter forurettede til at tåle,  

 at tiltalte befølte og suttede på forurettedes lem samt til at  

 lade tiltalte føre sit lem ind i forurettedes endetarm.
Tiltalte var  

 svagtseende og forurettede blind.
Tiltalte blev for voldtægt efter  

 straffelovens § 216, jf. § 225, idømt fængsel i 6  

 måneder.
ØLD af 27. marts 1995 (dom 5, 1995) (fængsel i 10 måneder, kontaktvoldtægt,  

 fuldbyrdet) En 37-årig tiltalt havde i sin lejlighed tiltvunget sig samleje med  

 en spirituspåvirket kvinde, som han tilfældigt mødte  

 på gaden, og som efterkom hans invitation om at gå med op og  

 få en øl.
Straks efter at være kommet op i lejligheden  

 gjorde han tilnærmelser, som hun afviste ved at skubbe ham væk.  

 Tiltalte gav hende et kraftigt skub, så hun røg fra døren  

 til soveværelset og hen på sengekanten.
Han lagde sig straks over  

 hende, trak hendes tøj af og gennemførte samleje.
Tiltalte blev  

 af byretten straffet med fængsel i 8 måneder, og landsretten  

 forhøjede straffen til 10 måneder.
ØLD af 19. april 1995 (dom 6, 1995) (fængsel i 7 måneder, kontaktvoldtægt,  

 fuldbyrdet) En 25-årig tiltalt sparkede døren op til den lejlighed, som  

 han indtil to måneder tidligere havde beboet med sin  

 ægtefælle, som havde bedt ham flytte med henblik på  

 skilsmisse.
I entreen søgte han forgæves at overtale hende til  

 at genoptage forholdet og til samleje.
Pludselig tog tiltalte kvælertag  

 på hende, truede med at skære hende i småstykker og med at  

 smide hende ud over altanen samt trak hende ind i sengen i  

 soveværelset, hvor han med en knytnæve truede hende til at tage  

 tøjet af, vendte hende om på maven og gennemførte samleje  

 til sædafgang.
Tiltalte blev straffet med fængsel i 7  

 måneder.
VLD af 23. november 1995 (dom 7, 1995) (fængsel i 1 år, kontaktvoldtægt,  

 fuldbyrdet) En 28-årig tiltalt blev fundet skyldig i voldtægt ved i januar  

 1995 i en kvindes lejlighed at have tiltvunget sig samleje med kvinden, idet  

 han, da kvinden åbnede døren, tildelte hende en lussing og gav  

 hende enkelte yderligere slag, ligesom han truede hende med vold og herved  

 tiltvang sig samleje med hende.
Kvinden og tiltalte havde i 1992 boet sammen  

 i 13 dage.
Kvinden forklarede, at hun flyttede fra tiltalte, hovedsagelig  

 fordi han var voldelig på det seksuelle område.
Tiltalte blev  

 endvidere fundet skyldig i overtrædelse af straffelovens § 123 ved  

 umiddelbart efter forholdet at have truet kvinden med vold, hvis hun anmeldte  

 det.
Tiltalte blev straffet med fængsel i 1 år.
ØLD af 5. januar 1996 (dom 8, 1996) (fængsel i 4 måneder, overfaldsvoldtægt,  

 forsøg) En 20-årig ustraffet tiltalt med særdeles gode personlige  

 forhold blev fundet skyldig i forsøg på voldtægt ved en  

 nat i spirituspåvirket tilstand på en sti at have grebet en for  

 ham ukendt kvinde bagfra om munden med den ene hånd, mens han lagde den  

 anden hånd på kvindens bryst og forsøgte at føre  

 hende væk fra stien.
Kvinden gjorde straks modstand, hvilket fik  

 tiltalte til at falde på knæ foran kvinden og begynde at  

 græde.
Kvinden, der lidt efter lidt følte, at hun havde  

 fået overtaget, indledte herefter en samtale med tiltalte, der til  

 sidst bad hende ringe til sig næste dag, for at de kunne tale om det  

 skete, og tiltalte gav i forbindelse hermed kvinden sit navn og  

 telefonnummer, hvorpå de skiltes.
Tiltalte blev straffet med  

 fængsel i 4 måneder under hensyn til hans tidlige afståen  

 fra forehavendet og hans unge alder og særdeles gode personlige  

 forhold.
Under hensyntagen til, at han på offentlig vej var fulgt efter  

 den for ham ukendte kvinde, der ikke på nogen måde havde givet  

 ham anledning til at kontakte hende, var der ikke grundlag for en betinget  

 dom, heller ikke med vilkår om samfundstjeneste.
ØLD af 1. marts 1999 (dom 9, 1999) (fængsel i 1 år og 9 måneder, fællesstraf,  

 kontaktvoldtægt, fuldbyrdet) Tiltalte, der var født i 1978, blev fundet skyldig i  

 voldtægt, idet han en aften i 1998, da han fulgtes med en pige, som han  

 havde truffet hos hendes kæreste, pludselig greb pigen om halsen,  

 skubbede hende omkuld og tiltvang sig samleje.
Tiltalte blev herudover fundet  

 skyldig i vold ved at have givet en anden pige et skub.
Tiltalte, der i 1997  

 var straffet for voldtægt m.v. med fængsel i 10 måneder og  

 var prøveløsladt med en reststraf på 98 dage, blev  

 idømt en fællesstraf på fængsel i 1 år og 9  

 måneder.
VLD af 12. april 1999 (dom 10, 1999) (fængsel i 8 måneder, kontaktvoldtægt,  

 fuldbyrdet) En 26-årig tiltalt blev fundet skyldig i overtrædelse af  

 straffelovens § 224, stk. 1, jf. § 216, stk. 1, ved en  

 nat på en parkeringsplads i sin personbil at have tiltvunget sig  

 samleje eller anden kønslig omgængelse end samleje med en  

 16-årig pige, idet han holdt hende fast og trods hendes modstand to  

 gange indførte sit lem i hendes skede eller endetarm.
Det blev under  

 sagen lagt til grund, at pigen og tiltalte begge havde deltaget i en  

 sammenkomst hos en fælles bekendt, og at tiltalte tilbød at  

 køre pigen hjem.
Tiltalte kørte i stedet ind på en  

 parkeringsplads, og efter et stykke tid tog han fat i pigens arme og holdt  

 dem fast.
Herefter tvang han hendes ben op og trak bukserne og trusserne af  

 hende, hvorefter han førte sit lem ind i hendes skede eller endetarm.  

 De tog herefter begge bukser på, men efter kort tid gentog det samme  

 sig.
Tiltalte blev straffet med fængsel i 8 måneder.
VLD af 28. oktober 1999 (dom 11, 1999) (fængsel i 2 år og 6 måneder, fællesstraf,  

 formentlig overfaldsvoldtægt, forsøg) En 26-årig tiltalt blev fundet skyldig i forsøg på  

 voldtægt og forsøg på anden kønslig  

 omgængelse end samleje over for to kvinder, som tiltalte havde truet  

 med en kniv i et fælleskøkken på et sygeplejekollegium.  

 Tiltalte var tidligere straffet for voldtægt, og han var  

 prøveløsladt i 1998 med en reststraf på 328 dage.  

 Tiltalte blev straffet med en fællesstraf på fængsel i 2  

 år og 6 måneder.
VLD af 6. december 1999 (dom 12, 1999) (fængsel i 6 måneder, formentlig  

 kontaktvoldtægt, fuldbyrdet) En 17-årig tiltalt blev fundet skyldig i voldtægt, idet han  

 ved et sommerhus førte en pige om bag huset og pressede hende ned at  

 ligge, hvorefter tiltalte trak hendes bukser og underbukser ned om anklerne  

 og gennemførte samleje med pigen trods hendes modstand.
Straffen blev  

 fastsat til fængsel i 6 måneder under henvisning til tiltaltes  

 alder.
Der var ikke grundlag for at gøre straffen betinget, heller  

 ikke med vilkår om samfundstjeneste.
ØLD af 9. februar 2000 (dom 13, 2000) (fængsel i 2 år, overfaldsvoldtægt,  

 fuldbyrdet) En tiltalt, der var født i 1957, blev fundet skyldig i  

 voldtægt ved en nat at have tiltvunget sig samleje med en 83-årig  

 kvinde, der lå i sin seng, idet tiltalte holdt kvinden fast og truede  

 hende til at blive liggende.
Tiltalte havde endvidere stjålet spiritus  

 ved indbrud i kvindens ejendom.
Tiltalte blev straffet med fængsel i 2  

 år VLD af 5. april 2000 (dom 14, 2000) (fængsel i 1 år, formentlig kontaktvoldtægt,  

 forsøg) En tiltalt, der var født i 1960, blev fundet skyldig i  

 forsøg på voldtægt, vold efter straffelovens § 244  

 samt ulovlig frihedsberøvelse efter straffelovens § 261,  

 stk. 1, ved i perioden fra den 10. august 1998 ca. kl. 19 til den 12.  

 august 1998 at have berøvet en kvinde friheden ved at holde hende  

 indespærret i hendes lejlighed, hvor han tildelte hende flere  

 knytnæveslag i ansigtet og på kroppen og flere spark på  

 kroppen, samtidig med at han truede hende med yderligere vold.
Han  

 forsøgte endvidere at tiltvinge sig samleje med kvinden ved at  

 fastholde hende.
Det fremgår af sagen, at tiltalte og kvinden, efter at  

 frihedsberøvelsen var ophørt, gik i skoven sammen.
Tiltalte  

 blev endvidere fundet skyldig i et villaindbrud, hvor der blev stjålet  

 600 kr. samt for overtrædelse af straffelovens § 119, stk. 1,  

 ved at have truet en politiassistent.
Tiltalte blev i byretten straffet med  

 fængsel i 10 måneder, og landsretten forhøjede straffen  

 til fængsel i 1 år.
VLD af 8. maj 2000 (dom 15, 2000) (fængsel i 1 år, kontaktvoldtægt,  

 fuldbyrdet) To tiltalte blev fundet skyldig i voldtægt ved i den ene tiltaltes  

 lejlighed, hvor en kvinde frivilligt havde indfundet sig, på skift at  

 have tiltvunget sig samleje med kvinden ved at fastholde hende.
Byretten  

 havde udmålt straffene til fængsel i 1 år og 3  

 måneder.
Landsretten fastsatte straffene til 1 års  

 fængsel.
Bilag 1 Underbilag 4 RIGSADVOKATEN Oversigt  

 over Højesterets praksis vedrørende strafudmålingen i  

 voldtægtssager Nedenfor følger en oversigt over Højesterets praksis  

 vedrørende strafudmålingen i voldtægtssager.
Oversigten er  

 ikke fuldstændig, men det er ved udvælgelsen af dommene  

 tilstræbt at give et dækkende billede af praksis.
U 1996.1326H (fængsel i 3 år og 6 måneder, kontakt- og  

 parvoldtægt, fuldbyrdet og forsøg) Den nu 32-årige T var fundet skyldig i voldtægt og  

 voldtægtsforsøg over for sin mor, voldtægtsforsøg  

 over for sin søster og tre voldtægtsforsøg over for sin  

 tidligere samlever, alt begået i perioden fra omkring 1. februar 1990  

 til 16. oktober 1994. De fem første forhold var først blevet  

 anmeldt, efter at det sidste var begået.
T var tidligere straffet  

 adskillige gange, herunder i 1986 for voldtægtsforsøg og i 1987  

 og 1988 for røveri.
Retslægerådet havde udtalt, at det  

 ikke kunne afvises, at forvaring var påkrævet.
Højesteret  

 fandt i modsætning til landsretten, at betingelserne i straffelovens  

 §70 for idømmelse af forvaring ikke var til stede, og T straffedes med  

 fængsel i 3 år 6 måneder.
U 1995.895H (fængsel i 6 måneder, parvoldtægt,  

 fuldbyrdet) Den 58-årige T var fundet skyldig i overtrædelse af  

 straffelovens § 216, stk. 1, ved i februar 1994 at have tiltvunget  

 sig samleje med en 50-årig kvinde, som han var kommet sammen med indtil  

 et par måneder forinden.
Straffen for dette forhold og et voldsforhold  

 (§ 244   et knytnæveslag) over for samme kvinde begået nogle  

 år tidligere var af byret og landsret fastsat til fængsel i 6  

 måneder, og der var ikke grundlag for at ændre denne  

 strafudmåling.
Højesteret udtalte, at anvendelse af betinget  

 straf, eventuelt med vilkår om samfundstjeneste, i forbindelse med  

 voldtægt forudsætter, at særlige forhold gør sig  

 gældende, og hverken T's alder og personlige forhold eller andre  

 omstændigheder kunne begrunde, at der i det foreliggende tilfælde  

 fastsattes en betinget straf, herunder heller ikke med vilkår om  

 samfundstjeneste.
U 1995.299H (fængsel i 5 år, voldtægtens karakter uoplyst,  

 fuldbyrdet) 28-årig T, der ikke var straffet af betydning for sagen, blev for et  

 tilfælde af voldtægt og anden kønslig omgængelse end  

 samleje begået over for pige på 18 år, to tilfælde af  

 forsøg på voldtægt samt anden kønslig  

 omgængelse end samleje begået over for piger på 17 år  

 og 22 år og et tilfælde af ulovlig tvang og  

 blufærdighedskrænkelse begået over for pige på 18  

 år idømt fængsel i 5 år.
U 1994.648H (fængsel i 5 år, fællesstraf, voldtægtens  

 karakter uoplyst, fuldbyrdet) Den 30-årige T, der tidligere var straffet bl.a. for vold og var  

 prøveløsladt med en reststraf på 33 dage, var ved  

 nævningeting fundet skyldig i voldtægt og ulovlig tvang m.m. over  

 for en 34-årig kvinde den 24. juli 1992 samt i bl.a. legemsangreb under  

 særdeles skærpende omstændigheder med mishandling efter  

 straffelovens § 246, jf. § 245, stk. 1, over for samme kvinde  

 den 4. august 1992. T havde ved den sidstnævnte lejlighed tvunget  

 kvinden til at klæde sig af og havde derefter med en luft- og  

 fjederpistol skudt på hende med plastickugler, tvunget hende til at  

 føre isterninger op i skeden og i endetarmen, skudt en metalskrue op i  

 hendes endetarm og tvunget hende til at skyde sig selv med pistolen i munden  

 og til at bide sig i den ene brystvorte med en skævbider.
Uanset  

 karakteren af denne mishandling og de omstændigheder, hvorunder den  

 fandt sted, fandt Højesteret, at der ikke forelå sådanne  

 særdeles skærpende omstændigheder, at den burde  

 henføres under straffelovens § 246 (dissens). Den af landsretten  

 udmålte fællesstraf af fængsel i 5 år fandtes  

 imidlertid passende bestemt.
U 1993.386H (fængsel i 6 år, kontaktvoldtægt og incest,  

 fuldbyrdet) Den nu 47-årige T var fundet skyldig i vold, voldtægt efter  

 straffelovens § 216, stk. 2, og incest, idet han mange gange ved  

 vold eller trussel om »tæsk« tiltvang sig samleje eller anden  

 kønslig omgængelse med sin da 15-årige, nu afdøde,  

 steddatter og anden kønslig omgængelse med sine da  

 13-årige døtre, en gang forsøgt samleje med sin da  

 15-årige datter og i vold over for en 12-årig og en 14-årig  

 søn.
Højesteret nedsatte T's straf fra fængsel i 8  

 år til fængsel i 6 år.
U 1992.849H (fængsel i 9 år, formentlig overfaldsvoldtægt,  

 fuldbyrdet) Den nu 38-årige T, der tidligere var straffet bl.a. for  

 voldtægt, havde nu begået 4 tilfælde af voldtægt,  

 herunder med halsgreb og trussel på livet.
Forholdene var omfattet af  

 § 216, stk. 2. Retslægerådet havde udtalt, at det var  

 muligt, at anvendelse af forvaring var påkrævet.
Dette  

 ansås efter den forskyldte strafs længde ikke  

 påkrævet, og den idømte straf på fængsel i 9  

 år ansås passende.
Straffen omfattede en reststraf efter  

 prøveløsladelse på 453 dage.
U 1991.918/2H (fængsel i henholdsvis 1 år, 9 måneder, 6  

 måneder og 4 måneder, kontaktvoldtægt,  

 fuldbyrdet) 16-årig T1, 20-årig T2, 17-årig T3 og 18-årig T4  

 fundet skyldige i i ikke under en time at have begået medvirken til  

 voldtægt, forsøg på voldtægt, voldtægt,  

 voldtægt og forsøg på voldtægt overfor 16-årig  

 pige.
Forholdene var af en sådan grovhed, at der uanset ung alder ikke  

 var grundlag for at gøre straffene betingede.
Straffene fastsat til  

 henholdsvis fængsel i 6 måneder, fængsel i 4 måneder,  

 fængsel i 9 måneder og fængsel i 1 år. (Dissens for  

 betinget dom til T1 og fængsel i 1 år til T3).
U 1990.372H (fængsel i 6 måneder, parvoldtægt,  

 fuldbyrdet) Tiltalte var i et par måneder kommet sammen med en  

 jævnaldrende kvinde, som ønskede at bryde forholdet.
Under  

 kvindens ophold i tiltaltes lejlighed, hvor hun fastholdt sin afvisning af en  

 fortsat forbindelse, tiltvang tiltalte sig samleje med kvinden.  

 Højesteret udtalte, at voldtægt som hovedregel bør  

 medføre ubetinget fængselsstraf, der ikke kan erstattes med  

 samfundstjeneste, og at der ikke i det foreliggende tilfælde var  

 særlige forhold, som kunne begrunde en fravigelse fra hovedreglen.  

 Højesteret fandt efter omstændighederne ikke  

 tilstrækkeligt grundlag for at forhøje den fastsatte straf efter  

 straffelovens § 216, stk. 1, § 224 m.v. på ubetinget  

 fængsel i 6 måneder.
U 1989.840H (fængsel i 5 år, voldtægtens karakter uoplyst,  

 fuldbyrdet) 28-årig T, der i 1982 og 1986 var idømt fængsel i 2  

 år 6 måneder for voldtægt, og som den 21. december 1987  

 blev prøveløsladt med en reststraf på 312 dage, var nu  

 fundet skyldig i voldtægt, begået den 7. juni 1988.  

 Anklagemyndigheden påstod i medfør af straffelovens § 70  

 forvaring.
Højesteret fandt ikke tilstrækkeligt grundlag for at  

 fastslå, at betingelserne i straffelovens § 70 for  

 idømmelse af forvaring var til stede.
Højesteret  

 stadfæstede herefter landsrettens dom, hvorved T var idømt  

 fængsel i 5 år.
U 1988.895H (fængsel i 5 år, fællesstraf,  

 kontaktvoldtægt, fuldbyrdet) T, der var straffet tidligere for seksualforbrydelser over for  

 børn, havde nu voldtaget en kvinde, i hvis lejlighed han var  

 gæst, og havde herunder mishandlet hende på en særlig grov  

 måde, ligesom han frihedsberøvede hende bundet i ca. 10 timer.
T  

 straffedes efter blandt andet straffelovens § 216, stk. 2, med  

 fængsel i 5 år, hvori indgik en betinget straf på  

 fængsel i 4 måneder.
U 1985.94H (fængsel i 7 år, fællesstraf,  

 overfaldsvoldtægt, fuldbyrdet) T var i 1981 for voldtægt m.v. straffet med fængsel i 3  

 år.
Nogle måneder efter, at T var prøveløsladt med  

 en reststraf på ca. 1 års fængsel, brød han ind i  

 sin nabos sommerhus og voldtog en herboende kvinde under særdeles grove  

 omstændigheder.
T's forhold henførtes under straffelovens  

 § 216, stk. 2, og § 224, jfr. § 216, stk. 2, og han  

 ansås med en fællesstraf på fængsel i 7  

 år.
U 1984.977H (fængsel i 10 måneder, kontaktvoldtægt,  

 fuldbyrdet) T, der på et værtshus havde mødt et døvstumt par  

 og inviteret dem hjem, hvor han med en kniv tilføjede den mandlige  

 part et snitsår i armen og derefter skaffede sig samleje med kvinden.
T  

 blev straffet efter straffelovens §§ 216 og 244, stk. 4, jfr.  

 stk. 2, med en ubetinget straf af fængsel i 10 måneder  

 (dissens af 2 dommere for fængsel i 1 år). Udtalt, at ubetinget  

 straf normalt må anses påkrævet ved lovovertrædelser  

 af den omhandlede karakter.
U 1981.802/2H (fængsel i 2 år og 6 måneder,  

 overfaldsvoldtægt, fuldbyrdet) T, der som taxachauffør havde kørt en 42-årig kvinde  

 til hendes bopæl, fandtes skyldig i voldtægt ved ca. 1 time  

 senere at være vendt tilbage til kvindens bopæl, skaffet sig  

 adgang til denne og ved trussel om at slå kvinden ihjel have  

 opnået samleje med hende.
T straffedes med fængsel i 2 år 6  

 måneder. (Dissens af to dommere for fængsel i 3  

 år).
U 1981.654H (fængsel i 3 år, voldtægtens karakter uoplyst,  

 forsøg) Den 30-årige T, som tidligere var straffet to gange for  

 blufærdighedskrænkelse samt i 1976 for voldtægt med  

 fængsel i 2 år, gjorde sig i 1980 skyldig i overfald efter strfl.  

 § 244, stk. 4, jfr. stk. 3, trusler efter strfl. § 266 og  

 forsøg på voldtægt.
Herfor blev han straffet med  

 fængsel i 3 år.
U 1981.23H (fængsel i 6 år, fællesstraf, voldtægtens  

 karakter uoplyst, fuldbyrdet) Den 30-årige T, som tidligere 2 gange var straffet for  

 voldtægt med henholdsvis ungdomsfængsel og fængsel i 3  

 år, gjorde sig ca. 1 måned efter prøveløsladelse  

 fra sidstnævnte straf (reststraf 366 dage) på ny skyldig i  

 voldtægt over for en 32-årig kvinde.
Han blev herfor straffet med  

 en fællesstraf af fængsel i 6 år. (Dissens af to dommere  

 for fængsel i 5 år).
U 1980.992H (fængsel i 3 år og 6 måneder,  

 overfaldsvoldtægt, fuldbyrdet) Den da 18-årige T skaffede sig sammen med en kammerat C indbrudsvis  

 adgang til en lejlighed og voldtog dens indehaver R samt medvirkede til, at C  

 forsøgte at voldtage R og havde anden kønslig omgængelse  

 end samleje med hende.
T havde endvidere overtrådt strfl. § 293,  

 stk. 1, og § 264, stk. 1, nr. 1, og han var  

 prøveløsladt med en reststraf på 113 dage.
T blev under  

 hensyn til på den ene side forholdenes grovhed og på den anden  

 side hans unge alder anset med en fællesstraf af fængsel i 3  

 år 6 måneder.
U 1980.558H (fængsel i 2 år og 6 måneder, fællesstraf,  

 overfaldsvoldtægt, fuldbyrdet) Den nu 18-årige T, der i 1978 var anset med en betinget straf af  

 fængsel i 8 måneder efter straffelovens §§ 217 og 232, blev  

 nu for voldtægt over for en ham ubekendt 26-årig kvinde anset med  

 en fællesstraf af fængsel i 2 år 6 måneder.
U 1980.346H (fængsel i 6 år, formentlig overfaldsvoldtægt,  

 fuldbyrdet) T havde som 16-18-årig gjort sig skyldig i 5 tilfælde af  

 voldtægt og røveri i forbindelse hermed og et tilfælde af  

 overtrædelse af strfl. § 224, jfr. § 216. Straffen blev under  

 hensyn til på den ene side T's unge alder og umodenhed og at han  

 frivilligt havde tilstået nogle af forholdene, på den anden side  

 de strafbare forholds antal og usædvanlige grovhed fastsat til  

 fængsel i 6 år.
U 1978.940H (fængsel i 3 år, voldtægtens karakter uoplyst,  

 forsøg) Den 33-årige T, der i 1962 for to tilfælde af forsøg  

 på voldtægt var dømt til inddragelse under  

 åndssvageforsorg, blev for fuldbyrdet voldtægt idømt  

 fængsel i 3 år.
Nævningerne havde besvaret et  

 tillægsspørgsmål om anvendelse af strfl. § 85  

 bekræftende.
U 1977.49/2H (fængsel i 2 år og 6 måneder,  

 overfaldsvoldtægt, fuldbyrdet) Den 25-årige T havde tiltvunget sig samleje med en knap  

 18-årig pige efter at have opbrudt døren til hendes lejlighed.
T  

 ansås med fængsel i 2 år 6 måneder.
U 1975.173H (fængsel i 3 år, overfaldsvoldtægt,  

 forsøg) Den 21-årige T, der havde forsøgt voldtægt overfor en  

 84-årig kvinde, til hvis soveværelse han havde skaffet sig  

 adgang, ansås med fængsel i 3 år.
U 1971.757/2H (fængsel i henholdsvis 5 og 4 år,  

 overfaldsvoldtægt, fuldbyrdet) Den 21-årige T1 og 25-årige T2 havde overfaldet en mand og  

 frataget ham hans knallert og samme aften i en lejlighed i forening  

 overfaldet en anden mand med knytnæveslag og for T1's vedkommende  

 tillige med slag med en motorcykelkæde, hvorefter T1 med T2's medvirken  

 øvede voldtægt mod en tilstedeværende kvinde, ligesom de  

 begge tvang hende til at sutte på deres kønslem.
De ansås  

 med fængsel i henholdsvis 5 og 4 år.
U 1971.12H (fængsel i 3 år og 6 måneder,  

 overfaldsvoldtægt, fuldbyrdet) Den 22-årige T, der i 1968 var anset med fængsel i 1 år  

 6 måneder for forsøg på voldtægt, blev for  

 voldtægt overfor en 16-årig pige, som han tvang fra gaden ind i  

 et skur, straffet med fængsel i 3 år og 6 måneder.
U 1970.731H (fængsel i 2 år, overfaldsvoldtægt,  

 forsøg) Den nu 21-årige T, der i 1967 var anset med fængsel i 4  

 måneder for overtrædelse af strfl. § 232 og § 244,  

 stk. 4, og derefter med ungdomsfængsel for overtrædelse af  

 strfl. § 216, jfr. § 21, blev for forsøg på  

 voldtægt over for en kvindelig taxachauffør, som han havde  

 hyret, straffet med fængsel i 2 år.
U 1970.490H (fængsel i 3 år, voldtægtens karakter uoplyst,  

 fuldbyrdet) Den 23-årige T blev for voldtægt, begået i hans  

 personvogn, anset med fængsel i 3 år.
U 1970.476H (fængsel i 3 år og 6 måneder, voldtægtens  

 karakter uoplyst, fuldbyrdet) Den 31-årige T havde i førerhuset på sin lastvogn  

 begået blufærdighedskrænkelse over for en 14-årig  

 pige og ca. 14 dage senere i sin personvogn i en plantage begået  

 voldtægt over for en 19-årig pige.
Han straffedes med  

 fængsel i 3 år 6 måneder.
U 1970.92H (fængsel i 2 år og 6 måneder,  

 kontaktvoldtægt, fuldbyrdet) Den 25-årige T, der tidligere havde vedtaget dagbøder for  

 overtrædelse af strfl. § 232, blev for voldtægt over for en  

 27-årig kvindelig bekendt i dennes lejlighed anset med fængsel i  

 2 år og 6 måneder.
Bilag 2 Rigsadvokaten Justitsministeriet Dato 20.08.2001 Journal nr.
G 3034 Den 15. januar 2001 afgav jeg til Justitsministeriet en redegørelse  

 om udviklingen i strafniveauet i voldtægtssager.
 I tilknytning til afgivelsen af denne redegørelse blev det aftalt  

 mellem Justitsministeriet og Rigsadvokaten at iværksætte en  

 ordning, hvorefter Rigsadvokaten i et år fik forelagt alle  

 fældende domme i voldtægtssager bl.a. med henblik på at  

 vurdere om anklagemyndigheden i videre omfang burde anke domme i  

 voldtægtssager.
En sådan indberetningsordning har nu været i kraft i godt et  

 halvt år.
Der er indtil den 15. august 2001 indberettet i alt 40 sager.  

 Af de 40 sager er 34 indbragt for landsretterne. 24 sager er endelig  

 afgjort.
 Jeg vedlægger en redegørelse om strafniveauet i  

 voldtægtssager på grundlag de 24 endeligt afgjorte sager.
 Det fremgår af redegørelsen, at de foreliggende afsluttede  

 sager ikke bidrager væsentligt til yderligere at belyse de antagelser  

 om strafniveauet, som fremgår af min redegørelse fra januar  

 2001. På den anden side giver de beskrevne domme mig ikke anledning til  

 at ændre mine tidligere formodninger om straffene i  

 voldtægtssager.
Det fremgår ligeledes af redegørelsen, at jeg ikke har fundet  

 grundlag for at søge Procesbevillingsnævnet om tilladelse til at  

 indbringe nogle af landsretternes ankedomme for Højesteret, selv om  

 der efter min opfattelse med udgangspunkt i min beskrivelse af det  

 nugældende strafniveau i enkelte af disse sager kunne argumenteres for  

 en højere straf.
Baggrunden herfor er, at der i disse enkelte sager i  

 alle tilfælde har foreligget særlige forhold, der har  

 medført, at Højesteret næppe ville få mulighed for  

 at udtale sig mere generelt om strafniveauet for voldtægt.
Endvidere er  

 det min opfattelse, at anklagemyndigheden i disse sager   med udgangspunkt i  

 min beskrivelse og vurdering af det gældende strafniveau for  

 voldtægt og de straffe, som udmåles på beslægtede  

 områder   ikke ville have grundlag for at påstå  

 forhøjelser af straffene på mere end nogle få  

 måneder.
Jeg finder i øvrigt anledning til at bemærke, at der efter  

 min opfattelse næppe heller er grundlag for at antage, at domstolene  

 på det gældende lovgrundlag i givet fald vil foretage mere  

 markante, generelle forhøjelser af strafniveauet i de forskellige  

 typer af voldtægtssager.
En væsentlig skærpelse af  

 straffene på et bestemt område via domstolenes praksis må  

 således formentlig forudsætte, at der kan henvises til  

 særlige omstændigheder vedrørende denne type kriminalitet,  

 der kan begrunde en sådan strafforhøjelse, f.eks. en  

 mærkbar stigning i kriminaliteten på området, eller at  

 kriminalitetens karakter har ændret sig.
En generel ændring af  

 strafniveauet i voldtægtssager ville i øvrigt som følge  

 af de mange forskellige konkrete omstændigheder i de enkelte sager  

 forudsætte, at Højesteret fik forelagt flere sager, og en  

 sådan proces må antages at være langvarig.
Henning Fode RIGSADVOKATEN 20. august 2001 Redegørelse om strafniveauet i voldtægtssager  

 på grundlag af indberetninger til Rigsadvokaten indtil 15. august  

 2001 1. Den tidligere undersøgelse af udviklingen i strafniveauet i  

 voldtægtssager 1. 1. Indledning I juni 2000 anmodede Justitsministeriet Rigsadvokaten om en udtalelse om  

 udviklingen i strafniveauet i voldtægtssager   herunder om udviklingen  

 eventuelt må antages at skyldes en generel ændret  

 strafudmåling i sammenlignelige sager eller afspejler en ændret  

 anmeldelses- eller tiltalepraksis i voldtægtssager.
 Baggrunden for anmodningen var bl.a., at det af en beskrivelse af  

 udviklingen i strafniveauet i voldtægtssager, udarbejdet af landsdommer  

 Poul Lodberg, og en beskrivelse af udviklingen vedrørende anmeldelser,  

 straffe og straflængder i voldtægtssager, udarbejdet af  

 Justitsministeriets forsknings- og dokumentationskonsulent, fremgik, at der  

 over en årrække syntes at være sket et generelt fald i  

 strafniveauet i voldtægtssager.
 Justitsministeriets anmodning førte til, at rigsadvokaturen foretog  

 en undersøgelse af udviklingen i strafniveauet i voldtægtssager  

 og af det nugældende strafniveau.
 En redegørelse for undersøgelsen blev afgivet til  

 Justitsministeriet den 15. januar 2001.
1.2. Udviklingen i strafniveauet i voldtægtssager Undersøgelsen af udviklingen i strafniveauet blev foretaget i  

 samarbejde med forsknings- og dokumentationskonsulent Britta Kyvsgaard,  

 Justitsministeriet.
 Britta Kyvsgaards undersøgelse skete på grundlag af en  

 gennemgang og analyse af endelige domme for overtrædelse af  

 straffelovens § 216 og § 217 afsagt i enten 1. instans eller 2.  

 instans i årene 1984, 1988, 1992, 1996 og 1998.
Undersøgelsens statistiske analyser pegede på, at  

 strafudmålingsniveauet i 1984   alt andet lige   var markant  

 højere end i de øvrige år.
Der er derimod ikke klare  

 forskelle i strafudmålingsniveauet mellem de øvrige år.  

 Det højere strafudmålingsniveau i 1984 skyldes ifølge  

 undersøgelsen, at der i dette år blev udmålt længere  

 straffe i sager om voldtægt efter § 216, stk. 2, samt i  

 sager, hvor tiltalte tidligere var dømt for seksualkriminalitet.
Der  

 ville således ikke være en klar forskel i  

 strafudmålingsniveauet i de undersøgte år, såfremt  

 disse domme ikke indgik i undersøgelsen.
På den baggrund samt efter en gennemgang af konkrete sager, der  

 indgik i undersøgelsen, nyere trykte domme og andre juridiske kilder  

 konkluderede rigsadvokaturen, at strafniveauet i voldtægtssager  

 generelt faldt forholdsvis markant i 1970´erne og frem til midten af  

 1980´erne.
Undersøgelsen gav derimod ikke grundlag for at antage, at  

 strafniveauet for sammenlignelige voldtægtssager har ændret sig  

 fra midten eller slutningen af 1980´erne og frem til i dag.
Britta Kyvsgaards undersøgelse viste også, at  

 strafudmålingen i voldtægtssager afhænger af en lang  

 række forhold ved de enkelte sager.
De forhold, der afspejler  

 voldtægtens grovhed, bidrager især til at forklare forskelle i  

 strafudmålingen.
Det drejer sig først og fremmest om den  

 anvendte straffelovsbestemmelse (§ 216, stk. 1 eller stk. 2),  

 og om voldtægten er fuldbyrdet eller ej.
Endvidere har det betydning for strafudmålingen, om der er tale om  

 overfaldsvoldtægt, kontaktvoldtægt eller parvoldtægt.
Denne  

 inddeling af voldtægtssager er nærmere beskrevet nedenfor i  

 afsnit 3.3.
 Herudover viste undersøgelsen, at det har stor betydning for  

 strafudmålingen, om den pågældende samtidig dømmes  

 for flere voldtægter og/eller anden kriminalitet, og om den  

 pågældende tidligere er straffet for ligeartet kriminalitet og  

 eventuelt tillige som følge heraf idømmes en  

 fællesstraf.
1.3. Det aktuelle strafniveau Det aktuelle strafniveau blev vurderet på grundlag af en gennemgang  

 af nyere domme, der indgik i den ovennævnte undersøgelse, og  

 trykt domspraksis.
Der henvises herom til afsnit 4.2., afsnit 4.3. og afsnit  

 5.2. i redegørelsen fra januar 2001.
 Ved belysningen af det aktuelle strafniveau blev der taget udgangspunkt i  

 en opdeling af voldtægt i overfaldsvoldtægt,  

 kontaktvoldtægt og parvoldtægt samt i forsøg og  

 fuldbyrdede forhold, jf. også afsnit 3.3. nedenfor.
 Om disse forskellige former for voldtægt fremgår af  

 redegørelsens afsnit 4.2. og 5.2. følgende:
Overfaldsvoldtægt For forsøg på overfaldsvoldtægt varierede  

 straffene fra 4 måneder og til fængsel i 2 år.
Det blev i  

 redegørelsen antaget, at »normalstraffen« måtte antages at  

 være 6 til 9 måneders fængsel, dog med mulighed for  

 både mildere og strengere straffe.
Det var på grundlag af det foreliggende materiale vanskeligt at  

 vurdere »normalstraffen« for fuldbyrdet overfaldsvoldtægt.
Et  

 forsigtigt skøn førte dog frem til, at udgangspunktet for  

 straffastsættelsen, hvis der ikke foreligger skærpende  

 omstændigheder, formentlig ligger i niveauet omkring fængsel i 1  

 år og 6 måneder.
Hvis der forelå skærpende  

 omstændigheder, var straffene udmålt til fængsel i 2   3  

 år.
Kontaktvoldtægt Med hensyn til forsøg på kontaktvoldtægt  

 skønnes det i redegørelsen, at strafniveauet nogenlunde svarer  

 til niveauet for forsøg på overfaldsvoldtægt, dvs. 6   9  

 måneders fængsel, dog med mulighed for både mildere og  

 strengere straffe.
 For så vidt angår straffen for fuldbyrdet  

 kontaktvoldtægt fremgår det af redegørelsen, at de  

 fleste straffe ligger i niveauet mellem 6 måneder og 1 ½ år, og  

 er der ikke anvendt vold af betydning, eller foreligger der ikke andre  

 skærpende omstændigheder, ligger straffen i niveauet 6   10  

 måneder.
Parvoldtægt Vedrørende forsøg på parvoldtægt  

 forelå i den tidligere undersøgelse kun en dom, hvor straffen  

 blev udmålt til fængsel i 6 måneder betinget med  

 vilkår om samfundstjeneste.
 For så vidt angår fuldbyrdede parvoldtægter blev  

 det antaget, at »normalstraffen« ligger i niveauet 6   8 måneders  

 fængsel, men der var i det undersøgte materiale også flere  

 eksempler på højere straffe i sager, hvor der forelå  

 skærpende omstændigheder.
Konklusion og vurdering Den tidligere redegørelse indeholdt i afsnit 5.2. følgende  

 konklusion og vurdering:
»For så vidt angår strafniveauet for  

kontaktvoldtægter og parvoldtægter giver det  

 billede, der har vist sig med hensyn til straffenes størrelse, mig  

 ikke anledning til at overveje behovet for skærpelse af straffen.
Jeg  

 har herved lagt vægt på, at der næsten uden undtagelse er  

 idømt ubetingede straffe, og at straffene ikke kan anses for at  

 være kortvarige.
Straffene for de fuldbyrdede overfaldsvoldtægter, der er  

 beskrevet under afsnit 4.2., og hvor der forelå skærpende  

 omstændigheder, var på fængsel i 2   3 år.  

 Udmålingen i disse sager giver mig ikke anledning til  

 bemærkninger.
Jeg har endvidere ikke noget grundlag for at antage, at  

 straffene i sager, hvor der ikke foreligger skærpende  

 omstændigheder, vil blive fastsat med udgangspunkt i et niveau på  

 under 1 år og 6 måneder, som efter min opfattelse må anses  

 for at være et passende strafniveau for sager af denne karakter.
 Såfremt denne antagelse om straffen i sager om fuldbyrdet  

 overfaldsvoldtægt er korrekt, er der imidlertid en betydelige forskel  

 på straffen for fuldbyrdet overfaldsvoldtægt og forsøg  

 på overfaldsvoldtægt.
 Det er imidlertid ikke alene på voldtægtsområdet,  

 der er en   til tider betydelig   forskel på strafudmålingen  

 afhængig af, om der er tale om et fuldbyrdet forhold eller  

 forsøg.
 ..
 Det giver således ikke i sig selv anledning til  

 bemærkninger, at også straffen for forsøg på  

 overfaldsvoldtægt er lavere end straffen for det fuldbyrdede  

 forhold.
 En række af dommene vedrørende forsøg på  

 overfaldsvoldtægt i det undersøgte materiale har imidlertid  

 givet mig anledning til at overveje, om straffen i alle sager af denne  

 karakter ligger på et rimeligt niveau.
 Der henvises herved til dom 2, 1998, og dom 4, 1998, i bilag 2, hvor  

 der blev udmålt straffe på fængsel i 8 måneder for  

 henholdsvis et voldtægtsforsøg på en S-togstation og en  

 parkeringsplads under anvendelse af ikke ubetydelig vold, og hvor  

 forsøgene mislykkedes på grund af kvindens modstand og kvindens  

 høje skrig.
Endvidere kan nævnes dom 5, 1998, i bilag 2, hvor  

 voldtægtsforsøget blev begået af en 21-årig mand,  

 der standsede en ham ubekendt 16-årig udviklingshæmmet pige, som  

 cyklede hjem fra skole, og som under anvendelse af betydelig magt  

 forsøgte at få samleje med pigen.
Forsøget mislykkedes  

 på grund af pigens stærke modstand i form af slag og spark.  

 Gerningsmanden blev idømt fængsel i 9 måneder.
Endelig kan henvises til dom 8, 1998, i bilag 2, hvor  

 voldtægtsforsøget blev begået over for en 70-årig  

 kvinde i dennes lejlighed, hvortil gerningsmanden skaffede sig adgang, og  

 hvor der anvendtes forholdsvis grov vold over for kvinden.
Straffen blev  

 fastsat til fængsel i 8 måneder.
 En af de nævnte domme er en landsretsdom (dom 2, 1998), mens de  

 øvrige domme er byretsdomme.
 Det er på baggrund af de nævnte sager min opfattelse, at  

 der særligt på dette område kan være behov for at  

 overveje, om domme af denne art i videre omfang skal søges anket af  

 anklagemyndigheden med påstand om skærpelse.
 Hertil kommer, at det kan være ønskeligt at få  

 større klarhed med hensyn til vurderingen af det nugældende  

 strafniveau for fuldbyrdet overfaldsvoldtægt, når der ikke  

 foreligger skærpende omstændigheder.
I øvrigt bemærkes, at det  .. har været diskuteret,  

 om straffene i sager, hvor der er flere gerningsmænd til  

 voldtægten, er passende.
Som det fremgår  ., er der kun  

 få sager i det undersøgte materiale, hvor voldtægten er  

 begået af flere i forening.
Imidlertid verserer der for tiden flere  

 voldtægtssager, hvor der efter de foreliggende oplysninger har  

 været flere gerningsmænd.
Det kan på den baggrund være af interesse at følge  

 sådanne sager med henblik på at vurdere, om det forhold, at  

 gerningen er udført af flere i forening, tillægges passende  

 betydning i skærpende retning ved strafudmålingen.« På den baggrund fandt jeg, at der kunne være grundlag for at  

 iværksætte en ordning, hvor Rigsadvokaten i et års tid  

 får forelagt alle fældende byretsdomme i voldtægtssager med  

 henblik på at vurdere, om anklagemyndigheden i videre omfang bør  

 anke domme i voldtægtssager, således at landsretterne i flere  

 sager får lejlighed til at tage stilling til strafniveauet.
Ordningen skulle i givet fald omfatte alle domme i voldtægtssager,  

 uanset om der er tale om par-, kontakt- eller overfaldsvoldtægt, og  

 uanset om forholdet er fuldbyrdet eller ej.
Det vil gøre det muligt at  

 foretage en vurdering af, om straffene i de konkrete sager i alle  

 tilfælde er i overensstemmelse med det niveau, der er beskrevet i  

 redegørelsen og eventuelt anke egnede sager til landsretten med  

 henblik på skærpelse.
Ordningen skulle endvidere omfatte en  

 underretning af Rigsadvokaten om alle landsretsdomme.
Herved vil det  

 også blive muligt på et bredere grundlag efter udgangen af  

 perioden at danne sig et helt aktuelt billede af strafniveauet.
2. Indberetningsordningen Der blev herefter indgået aftale mellem Justitsministeriet og  

 Rigsadvokaten om at iværksætte en indberetningsordning som  

 beskrevet i redegørelsen.
 Ordningen blev sat i værk ved Rigsadvokaten Informerer nr. 3/2001,  

 der vedlægges som bilag 1.
Som det fremgår heraf, skal alle byretsdomme, hvor der er  

 domfældt for overtrædelse af straffelovens § 216, herunder  

 også jf. §§ 224 eller 225, forelægges for Rigsadvokaten.
Det  

 samme gælder domme, hvor der er domfældt for overtrædelse  

 af straffelovens § 217, herunder også jf. §§ 224 og 225.
Forelæggelsen skal ske via vedkommende regionale statsadvokat med en  

 begrundet indstilling om, hvorvidt der er grundlag for at anke  

 strafudmålingen.
Statsadvokaten skal videresende sagen til  

 Rigsadvokaten med sin indstilling om ankespørgsmålet i så  

 god tid, at rigsadvokaturen har mulighed for at vurdere sagen, og  

 således at en eventuel ankestævning kan udfærdiges og  

 forkyndes inden ankefristens udløb.
 Rigsadvokaten skal endvidere underrettes om alle landsretsdomme,  

 hvor der er domfældt for overtrædelse af straffelovens  

 § 216, herunder også jf. §§ 224 eller 225. Det samme  

 gælder domme, hvor der er domfældt for overtrædelse af  

 straffelovens § 217, herunder også jf. §§ 224 eller 225.  

 Underretning skal ske senest 5 hverdage efter domsafsigelsen, hvilket givet  

 rigsadvokaturen mulighed for at vurdere, om landsrettens dom skal  

 søges anket til Højesteret.
 Retningslinierne om forelæggelse for Rigsadvokaten af byretsdomme i  

 voldtægtssager og underretning af Rigsadvokaten om landsretsdomme i  

 voldtægtssager gælder for alle domme, der afsiges i perioden  

 fra den 22. februar 2001 og til den 1. februar 2002.
3. Status for indberetningsordningen 3.1. Antallet af sager Der er i medfør af ordningen indtil den 15. august 2001 blevet  

forelagt eller indberettet i alt 40 sager.
Af disse 40 sager er 34 indbragt for landsretterne, og  

 anklagemyndigheden har i alle tilfælde påstået  

 skærpelse.
Af de 34 sager, der er indbragt for landsretterne, er 18  

 afsluttet med en ankedom, hvorimod  16 sager endnu ikke er afgjort i  

 landsretten.
Der foreligger indtil nu 24 sager, som er endelig afgjort.
Heraf er  

 18 sager som nævnt ovenfor afsluttet med en ankedom fra landsretten, 5  

 sager er endelig afsluttet med en byretsdom og 1 sag er endelig afsluttet med  

 en nævningedom.
Disse 24 sager er beskrevet nærmere i bilag 2 til  

 denne redegørelse.
3.2. De afsluttede ankesager Som nævnt er 18 sager afsluttet med en landsretsdom, og  

 anklagemyndigheden har i alle tilfælde for landsretten  

 påstået skærpelse af straffen.
 I 9 sager har landsretten stadfæstet byrettens fastsættelse af  

 straffen.
 I en sag har landsretten både stadfæstet og formildet (dom 15  

 i bilag 2), og i 3 sager har landsretten formildet straffen (dom 8, dom 18 og  

 dom 20 i bilag 2). I dom 18 skyldtes den mildere straf i landsretten dog, at  

 landsretten frifandt de tiltalte for voldtægt og henførte  

 forholdet under straffelovens § 218.
 Straffene i de øvrige 3 sager, hvor landsretten har nedsat  

 straffen, er således:
Dom 15	 	byret 1 år, landsret 8 måneder, dvs. nedsat med  

 4 måneder Dom 8	 	T1 og T2, byret 2 år, landsret 1 år og 9  

 måneder, dvs. nedsat med 3 måneder.
T3, byret 1 år og 6  

 måneder, landsret 1 år og 3 måneder, dvs. nedsat med 3  

 måneder Dom 20	 	byret 1 år og 3 måneder, landsret 1 år,  

 dvs. nedsat med 3 måneder Skærpelse af straffen i landsretten er sket i 5 sager.
I en af disse  

 sager (dom 22 i bilag 2) skyldtes den forhøjede straf dog, at tiltalte  

 i landsretten   i modsætning til i byretten   blev fundet skyldig i  

 voldtægt.
De 4 øvrige sager, hvor landsretten har udmålt  

 en højere straf end byretten, er følgende:
Dom 4	 	byret 1 år og 6 måneder, landsret 2 år,  

 dvs. forhøjet med 6 måneder Dom 2	 	byret 1 år og 6 måneder, landsret 1 år og  

 9 måneder, dvs. forhøjet med 3 måneder Dom 16	 	byret 9 måneder, landsret 1 år, dvs.  

 forhøjet med 3 måneder Dom 21	 	byret 10 måneder, landsret 1 år, dvs.  

 forhøjet med 2 måneder Som det fremgår, har landsretten således i de fleste sager  

 ikke fundet grundlag for at fastsætte en højere straf end  

 byretten.
3.3. Straffene i de afsluttede sager Nedenfor gennemgås straffene i de 24 afsluttede sager.
 Gennemgangen sker på grundlag af en opdeling af sagerne i  

 overfaldsvoldtægt, kontaktvoldtægt og parvoldtægt samt i  

 forsøg på voldtægt og fuldbyrdet voldtægt, der  

 svarer til opdelingen i redegørelsen fra januar 2001, jf.  

 redegørelsens afsnit 4.2.
 Ved overfaldsvoldtægt forstås voldtægt mod en  

 person, som gerningsmanden slet ikke kender eller kun har et yderst perifert  

 kendskab til, og hvor der ikke forud for voldtægten har været  

 samvær af den karakter, der er beskrevet nedenfor under  

 kontaktvoldtægt.
Ved kontaktvoldtægt forstås det, der på engelsk  

 kaldes »date-rape«, altså situationer, hvor parterne umiddelbart inden  

 voldtægten har været sammen på en måde, som kunne  

 være optakt til en seksuel kontakt.
Kontaktvoldtægt omfatter  

 endvidere voldtægter, hvor parterne kender hinanden i forvejen, f.eks.  

 naboer og kolleger, uanset om selve voldtægten har karakter af et  

 overfald.
 Ved parvoldtægt forstås voldtægt mod en  

 nuværende seksuel partner og voldtægt mod en tidligere seksuel  

 partner, såfremt forholdet er ophørt inden for et kortere  

 tidsrum forud for voldtægten.
 Der er en glidende overgang mellem de forskellige grupper, og det kan i  

 nogle tilfælde diskuteres, om der foreligger den ene eller den anden  

 form for voldtægt.
Overfaldsvoldtægt Der er indkommet 6 afsluttede sager om forsøg på  

 overfaldsvoldtægt.
En sag medførte en foranstaltningsdom  

 (dom 1 i bilag 2), og kan derfor ikke anvendes til at belyse strafniveauet  

 for voldtægt.
 I de 5 øvrige sager varierer straffene mellem fængsel i 1  

 år (heraf 6 måneder betinget) og fængsel i 2 år.
I en sag (dom 6), der medførte fængsel i 1 år, heraf 6  

 måneder betinget, indgik også et røveriforhold.
Der var i  

 øvrigt tale om 15-årig gerningsmand, som alene blev dømt  

 for medvirken.
I 3 af de øvrige sager blev straffen fastsat som  

 fællesstraffe.
I dom 2, hvor straffen blev fastsat til fængsel i  

 1 år og 9 måneder, indgik en reststraf på 123 dage fra en  

 dom for vold og voldtægt, og der blev tillige lagt vægt på  

 forholdets alvorlige karakter og tiltaltes hurtige recidiv.
I dom 3, der  

 fastsatte straffen til fængsel i 1 år og 6 måneder, indgik  

 en tidligere betinget dom på 20 dages hæfte for  

 blufærdighedskrænkelse og en byretsdom på fængsel i  

 50 dage for tyveri i fællesstraffen.
Dom 5, der medførte  

 fængsel i 1 år og 6 måneder, omfattede også en  

 reststraf på 82 dage, og tiltalte var tidligere dømt for  

 vold.
I den sidste sag (dom 4) var straffen fængsel i 2 år.
Der var  

 tale om voldtægt af en 12-årig pige, og tiltalte var tidligere  

 straffet to gange for voldtægt.
Som det fremgår, har anden og tidligere kriminalitet således  

 haft betydning for straffastsættelsen i alle de nu foreliggende sager,  

 og dommene har derfor begrænset værdi med hensyn til belysning af  

 »normalstraffen«.
Der er endvidere ikke blandt disse domme sager, der er  

 sammenlignelige med de domme, der indgik i den tidligere redegørelse,  

 hvor jeg fandt at domme, der medførte straffe af 8 og 9 måneders  

 fængsel kunne give anledning til at overveje, om straffen lå  

 på et rimeligt niveau.
 Der er indkommet 4 domme om fuldbyrdet overfaldsvoldtægt.
To af disse domme (dom 7, der medførte fængsel i 6 år,  

 og dom 10, der medførte fængsel i 3 år til begge  

 gerningsmænd) omfatter også røverier, der må have  

 haft meget stor betydning for straffastsættelsen.
Disse domme er derfor  

 ikke velegnede til en vurdering af strafniveauet for voldtægt.
I dom 9, der medførte fængsel i 2 år, var  

 voldtægten begået under anvendelse af kvælertag og trussel  

 med en hobbykniv, der blev holdt mod forurettedes hals og underliv.
Tiltalte  

 var tidligere dømt for voldtægt og for forsøg på  

 manddrab og vold.
Der forelå således flere omstændigheder,  

 der gav grundlag for en skærpet straf.
I redegørelsen fra januar 2001 antog jeg, at straffen for  

 fuldbyrdede overfaldsvoldtægter, hvor der forelå skærpende  

 omstændigheder, var på 2   3 år.
Den nævnte sag giver  

 ikke grundlag for at ændre denne vurdering.
I den sidste af sagerne om fuldbyrdet overfaldsvoldtægt (dom 8) blev  

 straffene i landsretten for to af gerningsmændene fastsat som  

 fællesstraffe (begge reststraffe var fængsel i 41 dage) til  

 fængsel i 1 år og 9 måneder.
For den tredje gerningsmand  

 blev straffen fængsel i 1 år og 3 måneder.
Særlig straffen på 1 år og 3 måneder synes at  

 ligge under det niveau på 1 ½ år som udgangspunkt for  

 straffastsættelsen, som jeg i den tidligere redegørelse antog  

 var gældende i sager af denne art.
Den forurettede i sagen var  

 prostitueret og havde forud aftalt med en af de tiltalte at afvikle et  

 utugtsforhold.
Det er derfor vanskeligt at vurdere, om retten i denne sag ved  

 straffastsættelsen har taget udgangspunkt i strafniveauet for sager om  

 overfaldsvoldtægt eller kontaktvoldtægt.
Kontaktvoldtægt Der er indkommet en afsluttet sag (dom 11) om forsøg på  

 kontaktvoldtægt.
I denne sag omfattede straffen tillige vold efter  

 straffelovens § 244, og tiltalte var tidligere straffet for vold.
Den  

 idømte straf på fængsel i 1 år må på  

 denne baggrund anses at være i overensstemmelse med min antagelse i den  

 tidligere redegørelse, hvorefter »normalstraffen« må formodes at  

 være fængsel i 6   9 måneder dog med mulighed for  

 både mildere og strengere straffe.
 Fuldbyrdet kontaktvoldtægt foreligger i 9 af de afsluttede  

 sager.
 I en af sagerne (dom 19) blev der idømt en foranstaltningsdom, og i  

 en anden sag (dom 18) frifandt landsretten for tiltalen for voldtægt og  

 henførte forholdene under straffelovens § 218. Disse domme kan  

 derfor ikke anvendes til at belyse strafniveauet for voldtægt efter  

 §§ 216-217.
I to af dommene (dom 12 og dom 14) var der tale om voldtægt m.v.  

 overfor henholdsvis en 12-årig og en 10-årig pige, hvilket  

 må antages at have haft væsentlig betydning for  

 straffastsættelsen i skærpende retning.
Imidlertid var forholdene  

 i begge sager begået i 1990, dvs. for mere end 10 år siden,  

 hvilket gør sagerne atypiske.
Disse to domme er derfor heller ikke  

 velegnede som grundlag for en vurdering af strafniveauet for  

 voldtægt.
 I de 5 øvrige sager varierer straffene fra fængsel i 8  

 måneder til fængsel i 1 år.
 I min redegørelse fra januar 2001 antog jeg, at strafniveauet for  

 fuldbyrdet kontaktvoldtægt lå i niveauet mellem 6 måneder  

 og 1½ år, men sådan at straffen er 6   10 måneder, hvis der  

 ikke er anvendt vold af betydning, eller hvis der ikke i øvrigt  

 foreligger skærpende omstændigheder, og straffene i de 5 sager  

 synes således umiddelbart at ligge i dette niveau.
 I to af dommene, hvor straffen blev udmålt til fængsel i  

 henholdsvis 8 måneder (dom 13) og fængsel i 10 måneder (dom  

 17), blev der ikke i forbindelse med voldtægten anvendt vold af  

 betydning, ligesom der ikke i øvrigt forelå skærpende  

 omstændigheder.
I dom 15 blev der heller ikke anvendt vold af betydning, men der  

 forelå skærpende omstændigheder, idet forholdene blev  

 begået over for en 14-årig pige, og i et af forholdene   der  

 omfattede anden kønslig omgængelse en samleje   handlede de to  

 domfældte i forening.
Straffen for den ene tiltalte blev både i  

 byret og landsret udmålt som en fællesstraf på  

 fængsel i 1 år og 4 måneder, hvorimod straffen for den  

 anden tiltalte i landsretten blev nedsat fra fængsel i 1 år til  

 fængsel i 8 måneder.
Det kan derfor anføres, at straffen  

 for denne tiltalte ligger i underkanten af det ovenfor beskrevne niveau.
Som  

 begrundelse for nedsættelsen af straffen til 8 måneder for den  

 ene tiltalte henviste landsretten imidlertid navnlig til den kontakt, der  

 havde været mellem den tiltalte og forurettede.
I dom 16 og dom 20 blev straffen udmålt til fængsel i 1  

 år, og der forelå i begge sager skærpende  

 omstændigheder.
I dom 16 trak tiltalte et pudebetræk over  

 forurettedes hoved og fastholdt hende i et halsgreb, og i dom 20 slog  

 tiltalte flere gange forurettedes ansigt ned i gulvet med brud på  

 håndledet og tandskade til følge.
Parvoldvægt Der er ikke indkommet sager om forsøg på  

 parvoldtægt.
Der er indberettet 4 sager om fuldbyrdet parvoldtægt.
Om  

 disse sager antog jeg i min tidligere redegørelse, at »normalstraffen«  

 lå i niveauet 6   8 måneders fængsel, men der var i det  

 undersøgte materiale også flere eksempler på højere  

 straffe i sager, hvor der forelå skærpende  

 omstændigheder.
 I de nu foreliggende domme varierer straffene fra fængsel i 6  

 måneder betinget til fængsel i 2 år.
I dom 24, hvor straffen blev fastsat til fængsel i 2 år, var  

 forholdet begået bl.a. under trussel med en hobbykniv mod forurettedes  

 hals.
Sagen omfattede også trusler mod forurettede under den  

 efterfølgende varetægtsfængsling.
Tiltalte var tidligere  

 straffet for vold og trusler, og ved straffastsættelsen indgik tillige  

 en reststraf på fængsel i 136 dage.
Der var således  

 adskillige grunde til, at straffen blev fastsat over det normale niveau.
I dom 22, der medførte fængsel i 1 år, blev tiltalte  

 udover for voldtægt dømt for omfattende vold og trusler  

 begået over for samleveren igennem en 5-årig periode forud for  

 voldtægten.
Sagen er på grund af de voldsforhold, der  

 indgår i dommen, ikke velegnet til at belyse straffen for  

 voldtægt.
 I en anden sag, hvor straffen blev fængsel i 1 år (dom 21),  

 blev voldtægten begået i forbindelse med en  

 frihedsberøvelse, som må antages at have haft væsentlig  

 betydning for strafudmålingen.
I dommen, der medførte en betinget straf på fængsel i 6  

 måneder (dom 23), forelå der ikke skærpende  

 omstændigheder i form af vold eller andre forhold ved voldtægten.  

 Som begrundelse for at gøre straffen betinget henviste retten i  

 præmisserne til tiltaltes gode personlige forhold.
Der blev ved  

 straffastsættelsen desuden lagt vægt på, at den forurettede  

 frivilligt om natten havde indfundet sig hos tiltalte og lagt sig til at sove  

 i deres tidligere fælles seng.
Denne dom harmonerer således med  

 hensyn til straffens længde med min tidligere antagelse, og der  

 forelå sådanne særlige forhold, der kunne begrunde, at  

 straffen blev betinget.
3.4. Sager med flere gerningsmænd Blandt de 24 afsluttede sager findes 5 sager, hvor der har  

 været flere gerningsmænd til voldtægten.
I en sag (dom 18 i  

 bilag 2) frifandt landsretten for voldtægt og henførte  

 forholdene under straffelovens § 218. Denne dom er derfor ikke egnet til  

 at belyse strafniveauet for voldtægt efter §§ 216 - 217.
En af de 4 andre sager omfattede fire gerningsmænd, hvoraf de  

 tre dog var under den kriminelle lavalder og derfor ikke tiltalt (dom 6 i  

 bilag 2). Den 15-årige tiltalte blev idømt fængsel i 1  

 år, heraf ½ år betinget.
Dommen omfattede også et  

 røveri.
Dommen er omtalt ovenfor i afsnit 3.3 under forsøg  

 på overfaldsvoldtægt.
En anden sag omfattede tre gerningsmænd (dom 8). To  

 gerningsmænd blev idømt en fællestraf på  

 fængsel i 1 år og 9 måneder, og den tredje  

 gerningsmænd fik fængsel i 1 år og 3 måneder.  

 Byretten havde udmålt højere straffe.
Denne dom er omtalt i  

 afsnit 3.3. ovenfor under fuldbyrdede overfaldsvoldtægter.
De sidste to sager omfattede to gerningsmænd.
I dom 10 fik  

 begge tiltalte i en upåanket byretsdom fængsel i 3 år.
Der  

 var begået røveri i forbindelse med voldtægten, og dommen  

 omfattede flere andre røveriforhold.
I dom 15 blev straffen i  

 landsretten for den ene gerningsmand, der var 17 år, nedsat til  

 fængsel i 8 måneder, mens straffen for den anden gerningsmand,  

 der var 18 år, blev fastsat til fængsel i 1 år og 4  

 måneder.
I denne straf indgik en tidligere betinget straf på  

 fængsel i 4 måneder.
Dom 10 er nævnt i afsnit 3.3. ovenfor  

 under fuldbyrdet overfaldsvoldtægt, og dom 15 er nævnt under  

 fuldbyrdet kontaktvoldtægt.
4. Vurdering og konklusion Som det fremgår under afsnit 3 ovenfor, indgår der kun 24  

 sager i denne redegørelse.
Der er således tale om et forholdsvis  

 spinkelt materiale.
 I langt de fleste sager indgår det ved straffastsættelsen, at  

 gerningsmanden tidligere er straffet for ligeartet kriminalitet, og der er i  

 mange sager udmålt fællesstraffe med hensyn til enten reststraffe  

 efter prøveløsladelse eller tidligere betingede domme.  

 Herudover er gerningsmandens alder og øvrige personlige forhold i  

 flere sager indgået ved domstolenes fastsættelse af straffen.
 En del af sagerne omfatter udover voldtægt også andre  

 strafbare forhold, som har haft betydning for straffastsættelsen.  

 Herudover er de begåede voldtægter af meget forskellig karakter  

 og grovhed.
 Derfor bidrager de nu foreliggende afsluttede sager ikke væsentligt  

 til yderligere at belyse de antagelser om strafniveauet, som fremgår af  

 min redegørelse fra januar 2001. På den anden side giver de  

 beskrevne domme mig ikke anledning til at ændre mine tidligere  

 formodninger om straffene i voldtægtssager.
Af de 24 afsluttede sager er 19 afgjort af landsretterne (18 ankesager og  

 en nævningesag). Jeg har ikke fundet grundlag for at søge  

 Procesbevillingsnævnet om tilladelse til at indbringe nogle af  

 landsrettens ankedomme for Højesteret, selv om der efter min  

 opfattelse med udgangspunkt i min beskrivelse af det nugældende  

 strafniveau i enkelte af disse sager kunne argumenteres for en højere  

 straf.
Baggrunden herfor er, at der i disse enkelte sager i alle  

 tilfælde har foreligget særlige forhold, der har medført,  

 at Højesteret næppe ville få mulighed for at udtale sig  

 mere generelt om strafniveauet for voldtægt.
Endvidere er det min  

 opfattelse, at anklagemyndigheden i disse sager   med udgangspunkt i min  

 beskrivelse og vurdering af det gældende strafniveau for voldtægt  

 og de straffe, som udmåles på beslægtede områder  

 ikke ville have grundlag for at påstå forhøjelser af  

 straffene på mere end nogle få måneder.
Bilag 2 Underbilag 1 Rigsadvokaten Samtlige politimestre, statsadvokater og Politidirektøren i København Dato 15.01.2001 Journal nr. 25/2001 Rigsadvokaten  

 Informerer Nr. 3/2001 Strafudmålingsniveauet i sager om voldtægt  

 samt  

 forelæggelse af voldtægtssager for Rigsadvokaten (G 3034) 1. Undersøgelse af udviklingen i strafniveauet i  

 voldtægtssager Efter anmodning fra Justitsministeriet har jeg gennemført en  

 undersøgelse af udviklingen i strafudmålingsniveauet i  

 voldtægtssager.
Min undersøgelse er afgivet til ministeriet den  

 15. januar 2001. En kopi af undersøgelsen vedlægges.
 Som det fremgår af undersøgelsens afsnit 5.1., giver  

 undersøgelsen ikke grundlag for at antage, at strafniveauet for  

 sammenlignelige voldtægtssager har ændret sig fra midten eller  

 slutningen af 1980 erne og frem til i dag.
 I undersøgelsens afsnit 4.2. og 5.2. beskrives og vurderes det  

 nugældende strafniveau i voldtægtssager, idet voldtægterne  

 opdeles i tre kategorier, overfaldsvoldtægt, kontaktvoldtægt og  

 parvoldtægt, ligesom der sondres mellem forsøg på  

 voldtægt og fuldbyrdet voldtægt.
Strafniveauet for kontaktvoldtægter og parvoldtægter har ikke  

 givet mig anledning til særlige bemærkninger.
Jeg har heller ikke  

 på det foreliggende grundlag bemærkninger til straffen for  

 fuldbyrdede overfaldsvoldtægter, men det kan være  

 ønskeligt at få større klarhed med hensyn til det  

 nugældende strafniveau på dette område.
 Endvidere er det min opfattelse, at det kan overvejes, om straffen i alle  

 sager om forsøg på overfaldsvoldtægt ligger på et  

 rimeligt niveau.
 Hertil kommer, at det kan være af interesse at følge sager,  

 hvor voldtægten er begået af flere i forening, med henblik  

 på at vurdere, om dette forhold tillægges passende betydning i  

 skærpende retning ved strafudmålingen.
 Jeg har på denne baggrund aftalt med Justitsministeriet, at  

 Rigsadvokaten i det kommende års tid får forelagt fældende  

 byretsdomme i voldtægtssager med henblik at vurdere, om  

 anklagemyndigheden i videre omfang bør anke domme i  

 voldtægtssager, således at landsretterne i flere sager får  

 lejlighed til at tage stilling til strafniveauet.
 På denne baggrund fastsættes følgende retningslinier om  

 forelæggelse af domme i sager om voldtægt for  

 rigsadvokaturen:
2. Forelæggelse af domme i sager om voldtægt for  

 rigsadvokaturen 2.1. Byretsdomme Alle byretsdomme, hvor der er domfældt for overtrædelse af  

 straffelovens § 216, herunder også jf. §§ 224 eller 225, skal  

 forelægges for Rigsadvokaten.
Det samme gælder domme, hvor der er  

 domfældt for overtrædelse af straffelovens §§ 217, herunder  

 også jf. §§ 224 eller 225.
 Forelæggelsen skal ske via vedkommende regionale statsadvokat med en  

 begrundet indstilling om, hvorvidt dommen bør ankes, herunder i alle  

 tilfælde om der er grundlag for at anke strafudmålingen.  

 Statsadvokaten skal videresende sagen til Rigsadvokaten med sin indstilling  

 om ankespørgsmålet.
Indstillingen skal vedlægges sagens akter samt en udskrift af dommen  

 og af retsbogen.
Såfremt udskrifter ikke foreligger umiddelbart efter  

 afsigelsen af dommen, kan sagen videresendes uden disse dokumenter, der i  

 så fald eftersendes.
 Forelæggelse for statsadvokaten skal ske snarest muligt og senest  

 3 hverdage efter domsafsigelsen.
 Statsadvokatens forelæggelse for Rigsadvokaten skal ligeledes ske  

 snarest muligt og i så god tid, at rigsadvokaturen har mulighed for at  

 vurdere sagen, og således at en eventuel ankestævning kan  

 udfærdiges og forkyndes inden ankefristens udløb.
 Det kan af tidsmæssige grunde være nødvendigt at  

 forelæggelse sker telefonisk og/eller ved fremsendelse af de relevante  

 dokumenter via telefax.
2.2. Landsretsdomme Rigsadvokaten skal underrettes om alle landsretsdomme, hvor der er  

 domfældt for overtrædelse af straffelovens § 216, herunder  

 også jf. §§ 224 eller 225. Det samme gælder domme, hvor der  

 er domfældt for overtrædelse af straffelovens §§ 217,  

 herunder også jf. §§ 224 eller 225.
 Underretningen sker ved, at statsadvokaten indsender sagens akter samt  

 udskrift af landsrettens dom og udskrift af retsbogen, såfremt en  

 sådan foreligger.
Underretningen skal ske snarest muligt og senest 5 hverdage efter  

 domsafsigelsen.
Såfremt udskrift af landsrettens dom ikke foreligger  

 på dette tidspunkt, kan sagen videresendes uden dommen, der i så  

 fald eftersendes.
2.3. Ordningens tidsmæssige udstrækning Retningslinierne ovenfor om forelæggelse af byretsdomme i  

 voldtægtssager for Rigsadvokaten og om underretning af Rigsadvokaten om  

 landsretsdomme i voldtægtssager gælder for alle domme   dvs.  

 både byrets- og landsretsdomme   der afsiges i perioden fra den 22.  

 januar 2001 og til den 1. februar 2002.
 For domme, der er anket til landsretten i den nævnte periode, skal  

 underretning af Rigsadvokaten dog ske, selv om landsretsdommen afsiges efter  

 den 1. februar 2002.
Henning Fode Bilag 2 Underbilag 2 Rigsadvokaten Journal nr.
G 3034 Beskrivelse af de afsluttede sager pr. 15. august  

 2001 I undersøgelsen er indtil den 15. august 2001 indgået 24  

 sager, der er afsluttede.
Af disse er 5 sager afsluttet med en byretsdom, 1  

 med en nævningedom og 18 med en ankedom fra landsretten.
 Nedenfor beskrives de enkelte sager.
 Beskrivelsen af dommene er opdelt i følgende grupper:
Gruppe 1:	Forsøg   overfaldsvoldtægt Gruppe 2:	Fuldbyrdet   overfaldsvoldtægt Gruppe 3:	Forsøg   kontaktvoldtægt Gruppe 4:	Fuldbyrdet   kontaktvoldtægt Gruppe 5:	Forsøg   parvoldtægt Gruppe 6:	Fuldbyrdet   parvoldtægt Beskrivelserne er foretaget på en sådan måde, at de  

 oplysninger, der må antages at have haft væsentlig betydning for  

 straffastsættelsen fremgår.
Tiltaltes alder er nævnt i alle  

 tilfælde, hvorimod forurettedes alder kun er nævnt, såfremt  

 forurettede er særlig ung eller ældre, idet dette forhold kan  

 have betydning for straffastsættelsen.
Såfremt der har  

 været uenighed mellem by- og landsret om straffastsættelsen,  

 fremgår det af beskrivelsen.
Gruppe 1: Forsøg   overfaldsvoldtægt Maribo rets dom af 29. januar 2001 (dom 1, j.nr. 47/01-10) Foranstaltningsdom Forsøg på voldtægt og anden kønslig  

 omgængelse end samleje efter straffelovens § 216, stk. 2, jf.  

 § 21, og § 224, jf. § 216, stk. 2, jf. til dels  

 § 21, begået af en 42-årig mand, som på offentlig vej  

 forsøgte at skaffe sig samleje med en ham ubekendt kvinde, idet han  

 pressede en saks mod hendes hals, bandt hendes hænder på ryggen  

 og tildelte hende slag i ansigtet.
Voldtægtsforsøget  

 mislykkedes, idet han ikke kunne få rejsning.
Tiltalte forsøgte  

 tillige under anvendelse af den beskrevne vold at opnå analt samleje  

 med kvinden, ligesom han forsøgte at få hende til at sutte  

 på hans kønslem.
Endvidere onanerede han til sædafgang ud  

 over kvinden.
Dømt til anbringelse i lukket (sikret) institution for  

 personer med vidtgående psykiske handicap.
Østre Landsrets ankedom af 31. januar 2001 (dom 2, j.nr.  

 47/01-13) Fængsel i 1 år og 9 måneder (fællesstraf)  

 (skærpelse) Forsøg på voldtægt efter straffelovens § 216,  

 stk. 1, jf. § 21, begået af en 27-årig mand, der ved  

 nattetide skaffede sig adgang til en bygning, der tilhørte en  

 kunstforening.
I bygningen overnattede en kvinde, som tiltalte i dagene  

 forinden havde mødt i kunstforeningen.
Tiltalte forsøgte at  

 tiltvinge sig samleje med kvinden, idet han trykkede hende ned i en sofa,  

 hvor han lagde sig over hende og med en hånd holdt over hendes  

 næse og mund.
Efter at kvinden havde frigjort sig, blev hun  

 væltet om på gulvet, hvor tiltalte greb hende om halsen med en  

 hånd og trykkede til og trak hendes bukser af, hvorefter han begyndte  

 at tage sit eget tøj af.
Tiltalte opgav sit forehavende, idet andre  

 personer indfandt sig i rummet.
Tiltalte var tidligere i 1998 straffet for  

 vold og voldtægt med fængsel i 1 år.
Han var  

 prøveløsladt med en reststraf på 123 dage.
Byretten havde  

 udmålt en fællesstraf på fængsel i 1 år og 6  

 måneder.
Landsretten lagde ved fastsættelsen af  

 fællesstraffen på 1 år og 9 måneder vægt  

 på forholdets alvorlige karakter og på tiltaltes hurtige recidiv  

 fra ligeartet kriminalitet.
Vestre Landsrets ankedom af 27. februar 2001 (dom 3, j.nr.  

 47/01-16) Fængsel i 1 år og 6 måneder (fællesstraf)  

 (stadfæstelse) Forsøg på voldtægt efter straffelovens § 216,  

 stk. 1, jf. § 21, begået af en 30-årig mand over for en  

 kvinde, som han tidligere havde overnattet hos for nogen tid siden.
Tiltalte  

 kravlede ved nattetide ind af vinduet til forurettedes soveværelse.
Han  

 tog sine bukser af og væltede forurettede om på gulvet.
Han trak  

 hendes trusser af, stak en finger i hendes endetarm og skede, ligesom han  

 holdt hende for munden, da hun begyndte at skrige.
Tiltalte lagde sig oven  

 på forurettede i den hensigt at have samleje med hende, hvilket  

 imidlertid mislykkes, idet forurettede gjorde modstand.
I umiddelbar  

 fortsættelse heraf forsøgte tiltalte forgæves yderligere  

 to gange at opnå samleje med forurettede.
Tiltalte var tidligere i 1999  

 straffet med hæfte i 20 dage betinget for  

 blufærdighedskrænkelse efter straffelovens § 232.  

 Fællesstraffen på 1 år og 6 måneder omfattede denne  

 dom samt en byretsdom på fængsel i 50 dage for tyveri mv., som  

 ligeledes var omfattet af ankesagen.
Vestre Landsrets ankedom af 28. februar 2001 (dom 4, j.nr.  

 47/01-12) Fængsel i 2 år (skærpelse) Forsøg på voldtægt af barn under 15 år efter  

 straffelovens § 216, stk. 1, og § 222, stk. 1, jf.  

 § 21, begået af en 34-årig mand, der om natten trængte  

 ind hos en bekendt, som han tidligere på dagen havde været  

 på besøg hos.
Han gik ind i et værelse, hvor en  

 12-årig pige lå og sov.
Tiltalte tog sit tøj af og  

 befølte hende på benene og armene.
Han tog kvælertag om  

 hendes hals, samtidig med at han rev hendes pyjamas og trusser af, ligesom  

 han forsøgte at lægge sig oven på hende i den hensigt at  

 opnå samleje.
Forsøget mislykkedes på grund af pigens  

 modstand og råb.
Tiltalte var tidligere straffet to gange for  

 voldtægt, senest med fængsel i 10 måneder ved en dom fra  

 februar 2000. Byretten havde fastsat straffen til 1 år og 6  

 måneder.
Landsretten lagde ved fastsættelsen af straffen på  

 fængsel i 2 år vægt på tiltaltes forstraffe og  

 hurtige recidiv, forurettedes alder, samt det forhold, at tiltalte var  

 trængt ind i hjemmet om natten.
Østre Landsrets ankedom af 22. marts 2001 (dom 5, j.nr.  

 47/01-11) Fængsel i 1 år og 6 måneder (fællesstraf)  

 (stadfæstelse) Forsøg på voldtægt efter straffelovens § 216,  

 stk. 1, jf. § 21, begået af en 20-årig mand ved en  

 udvendig trappe i et boligkompleks.
Tiltalte trak eller puffede en ham  

 ubekendt kvinde ned af trappen, hvor hun faldt om, ligesom han slog hende i  

 ansigtet, hvorefter han trak hendes bukser ned og forsøgte at  

 opnå samleje.
Det fremgår ikke nærmere af dommen, hvorfor  

 forsøget mislykkedes.
Tiltalte var tidligere dømt for vold, og  

 han var senest straffet med en fællesstraf på 8 måneder for  

 overtrædelse af straffelovens § 119. Han var  

 prøveløsladt med en reststraf på 82 dage, og denne  

 reststraf indgik i straffen på 1 år og 6 måneder.
Københavns Byrets dom af 10. april 2001 (dom 6, j.nr.  

 47/01-26) Fængsel i 1 år, heraf 6 måneder betinget Medvirken til forsøg på voldtægt og anden  

 kønslig omgængelse end samleje efter straffelovens § 216,  

 stk. 1, og § 224, jf. § 216, stk. 1, jf. § 21, jf.  

 § 23, samt røveri efter straffelovens § 288, stk. 1,  

 begået af en 15-årig dreng.
Drengen gik i en gågade sammen  

 med tre venner, der alle var under 15 år.
Herunder passede de to  

 søstre op.
To af vennerne tvang ved fastholdelse den ene søster  

 med ind på et offentligt toilet, hvor de forsøgte at tiltvinge  

 sig samleje og oralsex.
Tiltalte spærrede   sammen med den tredje ven  

 den anden søster vejen.
Tiltalte var også på et tidspunkt  

 inde på toilettet, ligesom han tildækkede et  

 overvågningskamera, der var opsat i toiletbygningens forrum.
Tiltalte  

 havde endvidere ved en anden lejlighed med de samme venner indfundet sig i en  

 forretning, hvor vennerne pressede indehaveren op i et hjørne,  

 hvorefter de stjal 1.500 kr., samtidig med at tiltalte truede indehaveren  

 verbalt.
Straffen blev fastsat til fængsel i 1 år, heraf 6  

 måneder betinget.
Gruppe 2: Fuldbyrdet   overfaldsvoldtægt Østre Landsrets nævningedom af 23. januar 2001 (dom 7,  

 j.nr. 47/01-6) Fængsel i 6 år Voldtægt og anden kønslig omgængelse end samleje efter  

 straffelovens § 216, stk. 1, og § 224, jf. § 216,  

 stk. 1, samt røveri efter straffelovens § 288, stk. 1,  

 nr. 1, og ulovlig frihedsberøvelse efter straffelovens § 261,  

 stk. 1, begået af en 29-årig mand, der indfandt sig i et  

 pengeinstitut med en attrappistol og en bombeattrap med fjernbetjening.
Han  

 gik ind på den kvindelige hovedkasserers kontor og pegede på  

 hende med attrappistolen og fik udleveret ca. 300.000 kr.
Herefter tiltvang  

 han sig ved hjælp af trusler med pistolen og bomben anden  

 kønslig omgang end samleje, idet han forsøgte at indføre  

 sig lem i kvindens endetarm.
Efterfølgende begik han fuldbyrdet  

 voldtægt, ligesom han tiltvang sig anden kønslig  

 omgængelse ved at indføre sit lem i kvindens mund og foretage  

 samlejebevægelser til sædafgang.
Straffen blev fastsat til  

 fængsel i 6 år.
Østre Landsrets ankedom af 6. april 2000 (dom 8, j.nr.  

 47/01-3) Fængsel i 1 år og 9 måneder (fællesstraf)  

 (formildelse) og fængsel i 1 år og 3 måneder  

 (formildelse) Voldtægt efter straffelovens § 216, stk. 1, og anden  

 kønslig omgængelse end samleje efter straffelovens § 224,  

 jf. § 216, stk. 1, begået af tre mænd på  

 henholdsvis 21 år (T1), 20 år (T2) og 21 år (T3). De tre  

 tiltalte samlede i en bil med T1 som fører   og T2 og T3 skjult i  

 bilens varekasse   en prostitueret kvinde op.
Forurettede troede, at hun  

 skulle afvikle et utugtsforhold med T1. Forurettede begyndte at klæde  

 sig af, hvorefter T2 og 3 sprang frem fra deres skjulested i varekassen.
T3  

 tog halsgreb på forurettede og pressede hende ned mod bilens bund.
T1  

 truede forurettede med en knytnæve og tilkendegav, at hun ville  

 få »denne og flere til«, såfremt hun skreg.
Herefter havde de tre  

 tiltalte over mere end en time på skift samleje med forurettede,  

 vaginalt og oralt.
T1 var tidligere straffet senest for vold efter  

 straffelovens § 245, jf. § 247, stk. 1, og var løsladt  

 på prøve med en reststraf på 41 dage.
T2 var tidligere  

 straffet senest for vold efter straffelovens § 244, jf. § 247, og  

 var ligeledes prøveløsladt med en reststraf på 41 dage.  

 Byretten havde udmålt fællesstraffene for T1 og T2 til  

 fængsel i 2 år, og straffen for T3 til fængsel i 1 år  

 og 6 måneder.
Landsretten nedsatte straffene til henholdsvis  

 fængsel i 1 år og 9 måneder (T1 og T 2) og 1 år og 3  

 måneder (T3).
Østre Landsrets ankedom af 15. maj 2001 (dom 9, j.nr.  

 47/01-7) Fængsel i 2 år (stadfæstelse) Voldtægt efter straffelovens § 216, stk. 1, begået  

 af en 38-årig mand over for en kvinde, som tiltalte traf på en  

 restaurant.
Tiltalte inviterede forurettede, samt to mænd, forurettede  

 var sammen med, hen på et pizzeria, hvor tiltalte arbejdede.
Efter at  

 have opholdt sig her nogen tid, brød de alle fire op.
Uden for  

 pizzeriaet opdagede tiltalte, at forurettede havde medbragt en sodavand fra  

 pizzeriaet.
Han blev vred herover og skubbede forurettede omkuld, hvorved hun  

 faldt og slog sit baghoved.
Da hun herefter rejste sig, skubbede og hev de i  

 hinanden.
De to andre mænd forlod stedet omkring dette tidspunkt.  

 Forurettede tilkendegav, at hun ville hjem og begyndte at gå.
Herefter  

 trak eller hev tiltalte forurettede ind i pizzeriaet og hen på en sofa,  

 som hun faldt ned på.
Tiltalte tog med een hånd gennem  

 længere tid kvælergreb på forurettede.
Endvidere tog  

 tiltalte en hobbykniv og holdt den tæt mod forurettedes hals og  

 underliv.
Tiltalte sagde herefter til forurettede, at hun skulle tage sine  

 bukser af, hvilket forurettede efterkom.
Tiltalte tiltvang sig samleje, som  

 han dog afbrød, hvorefter han onanerede til sædafgang.
Tiltalte  

 var tidligere i 1989 dømt for voldtægt, og i 1994 var han  

 idømt fængsel i 3 år og 9 måneder for forsøg  

 på manddrab og vold mod sin daværende hustru.
Både byret og  

 landsret udmålte straffen til fængsel i 2 år.
Store Heddinge rets dom af 22. juni 2001 (dom 10, j.nr. 47/01-39) Fængsel i 3 år Voldtægt efter straffelovens § 216, stk. 2, anden  

 kønslig omgængelse end samleje efter straffelovens § 224,  

 jf. § 216, stk. 1, jf. stk. 2, samt røveri efter  

 straffelovens § 288, stk. 2, begået af en 31-årig mand  

 og en 27-årig mand, der indfandt sig i en massageklinik, hvor de ved  

 vold og under trussel om anvendelse af vold aftvang to kvindelige  

 medarbejdere diverse genstande.
Endvidere tiltvang den ene tiltalte sig  

 samleje med en af kvinderne, og den anden tvang kvinden til at sutte på  

 tiltaltes kønslem.
De pågældende havde herudover  

 begået flere røverier af lignende karakter, dog uden at have  

 begået voldtægt i forbindelse hermed, og straffen på  

 fængsel i 3 år omfattede også disse forhold.
Gruppe 3: Forsøg   kontaktvoldtægt Østre Landsrets ankedom af 22. januar 2001 (dom 11, j.nr.  

 47/01-2) Fængsel i 1 år (stadfæstelse) Forsøg på voldtægt efter straffelovens § 216,  

 stk. 1, jf. § 21, samt vold efter straffelovens § 244, jf.  

 § 247, begået af en 27-årig mand, der var til en privat  

 fest, over for en pige, som han kendte fra et ungdomshus.
På et  

 tidspunkt gik forurettede ud på toilettet, hvor tiltalte herefter  

 indfandt sig.
Tiltalte låste døren og tog fat i forurettede  

 bagfra, og befølte hende på brysterne og i skridtet.
Han  

 skubbede hende op mod væggen og lagde hende ned på gulvet, hvor  

 han fastholdt hende, mens han trak hendes bukser og trusser ned i den hensigt  

 at opnå samleje, hvilket mislykkedes på grund af forurettedes  

 modstand.
Umiddelbart efter voldtægtsforsøget slog tiltalte en  

 mandlig festdeltager i ansigtet flere gange med knytnæve, ligesom han  

 tildelte den pågældende flere skaller.
Tiltalte var ved en dom  

 fra 1995 tidligere dømt for vold.
Straffen blev fastsat til  

 fængsel i 1 år.
Gruppe 4: Fuldbyrdet   kontaktvoldtægt Rønne rets dom af 13. september 2000 (dom 12, j.nr.  

 47/01-159) Fængsel i 1 år Voldtægt af barn under 15 år efter straffelovens § 216,  

 stk. 1, og § 222, stk. 1, begået i 1990 af en  

 35-årig mand over for en 12-årig pige.
Tiltalte overnattede hos  

 en bekendt.
Han sov i børneværelset, og tiltvang sig herefter  

 samleje med den bekendtes 12-årige datter ved at presse forurettedes  

 ben ud til siden, hvorefter han lagde sig oven på forurettede og  

 gennemførte samleje ved udnyttelse af sin større fysiske  

 styrke.
Sagen blev anket til frifindelse af tiltalte og til skærpelse  

 af anklagemyndigheden, men ankesagen bortfaldt.
Straffen blev fastsat til  

 fængsel i 1 år.
Vestre Landsrets ankedom af 22. januar 2001 (dom 13, j.nr.  

 47/01-1) Fængsel i 8 måneder (stadfæstelse) Voldtægt efter straffelovens § 216, stk. 1, begået  

 af en 25-årig mand, der sammen med en kammerat havde været  

 på besøg hos en kvinde, som tiltalte havde mødt nogle  

 dage forinden.
Der havde ikke være optakt til noget seksuelt mellem  

 tiltalte og kvinden, der begge havde fået en del alkohol at drikke i  

 løbet af besøget.
Tiltalte forlod kvindens bopæl sammen  

 med kammeraten, men tiltalte vendte tilbage og gik ind i lejligheden, hvor  

 kvinden lå og sov.
Hun vågnede og løb ud i entreen, men  

 tiltalte greb fat i hende, skubbede hende ind i soveværelset og  

 væltede hende om på sengen.
Han gav hende en lussing, fastholdt  

 hende og gennemførte samleje til sædafgang.
Straffen blev  

 både i byret og landsret fastsat til fængsel i 8  

 måneder.
Østre Landsrets ankedom af 13. februar 2001 (dom 14, j.nr.  

 47/01-14) Fængsel i 1 år og 3 måneder  

 (stadfæstelse) Voldtægt og anden kønslig omgængelse end samleje samt  

 forsøg herpå efter straffelovens § 216, stk. 1, jf.  

 § 222, stk. 2, og § 224, jf. § 222, stk. 2, jf.  

 § 21, begået i 1990 af en 47-årig mand over for en på  

 gerningstidspunktet 10-årig pige.
Tiltalte var tidligere kommet i  

 forurettedes hjem og havde passet hende.
På gerningsdagen mødte  

 tiltalte tilfældigt forurettede på gaden, hvorefter hun gik med  

 op i hans lejlighed.
Her befølte tiltalte forurettedes kønsdel  

 og forsøgte at indføre sit kønslem i forurettedes anus,  

 hvilket mislykkedes, hvorpå han tiltvang sig samleje til  

 sædafgang.
Vestre Landsrets ankedom af 18. april 2001 (dom 15, j.nr.  

 47/01-9) Fængsel i 8 måneder (formildelse) og fængsel i 1  

 år og 4 måneder (fællesstraf)  

 (stadfæstelse) Voldtægt efter straffelovens § 216, stk. 1, og anden  

 kønslig omgængelse end samleje efter straffelovens § 224,  

 jf. § 222, stk. 1 og 2, begået over for en 14-årig pige  

 af en 17-årig mand (T1) og en 18-årig mand (T2). De tiltalte og  

 forurettede kendte hinanden, idet de blandt andet drak øl og  

 røg hash sammen.
På et tidspunkt holdt de tiltalte ved et  

 legehus forurettede tilbage, og tvang hende til oralsex til sædafgang,  

 idet de blandt andet sagde, at hun ikke ville få lov at gå hjem.  

 På et andet tidspunkt tvang T2 forurettede til anden kønslig  

 omgængelse under lignende omstændigheder, og T 2 tiltvang sig  

 endvidere samleje med forurettede.
T1 tiltvang sig ligeledes på et  

 andet tidspunkt samleje med forurettede.
T1 var tidligere straffet med  

 fængsel i 1 år og 4 måneder for blandt andet  

 overtrædelse af straffelovens § 222, stk. 1. Byretten  

 udmålte straffen for T1 til fængsel i 1 år, men landsretten  

 nedsatte den til fængsel i 8 måneder.
Som begrundelse for  

 nedsættelsen henviste landsretten navnlig til den kontakt, der havde  

 været mellem tiltalte og forurettede.
T2 var tidligere straffet flere  

 gange senest efter straffelovens § 222, jf. § 224, med  

 fængsel i 8 måneder, heraf 4 måneder betinget.
Straffen for  

 T2 blev både i byret og landsret udmålt til fængsel i 1  

 år og 4 måneder som en fællesstraf med hensyn til den  

 betingede del af denne tidligere dom.
Østre Landsrets ankedom af 26. april 2001 (dom 16, j.nr.  

 47/01-21) Fængsel i 1 år (skærpelse) Voldtægt efter straffelovens § 216, stk. 1, begået  

 af en 26-årig mand, der i sin bil havde samlet en prostitueret op for  

 at afvikle et utugtsforhold.
De kørte til en øde  

 parkeringsplads.
Her trak manden et pudebetræk over kvindens hoved og  

 fastholdt hende i et halsgreb, hvorefter han tiltvang sig samleje.
Byretten  

 havde fastsat straffen til fængsel i 9 måneder, men landsretten  

 skærpede straffen til fængsel i 1 år under hensyn til  

 forholdets grovhed.
Østre Landsrets ankedom af 2. maj 2001 (dom 17, j.nr.  

 47/01-4) Fængsel i 10 måneder (stadfæstelse) Tiltvingelse af samleje og anden kønslig omgængelse end  

 samleje ved anden ulovlig tvang end vold eller trussel om vold efter  

 straffelovens § 217, jf. § 224, og § 217, begået af en  

 37-årig mand overfor en pige, som han havde været til fest hos.  

 Efter festen gik de på diskotek.
Tiltalte havde inde i diskoteket flere  

 gange forgæves forsøgt at få kontakt med forurettede.  

 Forurettede var blevet irriteret over dette.
Hun tog derfor fat i tiltaltes  

 hånd og førte ham udenfor for at forklare ham, at han skulle  

 holde op.
Da de var kommet udenfor forsøgte tiltalte at kysse  

 forurettede, og han holdt hende herefter fast med den ene hånd, trak  

 hendes bukser og trusser ned med den anden hånd og førte flere  

 fingre op i hendes kønsdel, hvorefter han under fortsat overvindelse  

 af hendes modstand havde samleje med hende.
Straffen blev fastsat til  

 fængsel i 10 måneder.
Vestre Landsrets ankedom af 7. maj 2001 (dom 18, j.nr.  

 47/01-8) Fængsel i 8 måneder (fællesstraf) (formildelse),  

 fængsel i 4 måneder (formildelse) og fængsel i 10  

 måneder (formildelse) Forsøg på opnåelse af samleje og fuldbyrdet anden  

 kønslig omgængelse end samleje ved udnyttelse af en persons  

 mentale retardering samt blufærdighedskrænkelse efter  

 straffelovens § 218, stk. 1, jf. § 21, og § 224, jf.  

 § 218, stk. 1, samt § 232 begået af en 16-årig  

 dreng (T1), en 20-årig mand (T2) og en 34-årig mand (T3) over for  

 en 21-årig retarderet kvinde.
T3 mødte kvinden, og kort efter  

 kom de to andre tiltalte til stedet.
Kvinden og de tre tiltalte gik hen til  

 et kælderrum, og T3 og kvinden gik ind i rummet.
Her forsøgte T3  

 at føre sit lem ind i pigens skedeindgang.
De to andre tiltalte blev  

 herefter lukket ind i kælderrummet.
T1 formåede kvinden til at  

 sutte på og manipulere tiltaltes lem til sædafgang.
T2 onanerede  

 herefter til sædafgang i nærheden af pigen.
De tre tiltalte  

 ansås for at have handlet i forening for så vidt angår de  

 overgreb, der skete, efter at de tiltalte var samlet i kælderrummet.
T1  

 var tidligere straffet med en betinget dom på fængsel i 8  

 måneder for blandt andet røveri.
Den betingede straf indgik i  

 dommen.
Byretten havde dømt de pågældende for  

 voldtægt efter straffelovens § 216, stk. 1, og udmålt  

 straffene til fængsel i 1 år og 6 måneder (T1), 1 år  

 og 3 måneder (T2) og 1 år og 9 måneder (T3), mens  

 landsretten anså forholdene for omfattet af § 218 og fastsatte  

 straffene til fængsel i 8 måneder (T1), fængsel i 4  

 måneder (T2) og fængsel i 10 måneder (T3).
 Som det fremgår, henførte landsretten forholdene under  

 § 218, og landsrettens strafudmåling belyser således ikke  

 strafniveauet for voldtægt efter §§ 216-217.
Odense rets dom af 18. juni 2001 (dom 19, j.nr. 47/01-35) Foranstaltningsdom Voldtægt og forsøg på voldtægt efter  

 straffelovens § 216, stk. 1, begået af en 40-årig mand,  

 der var paranoid skizofren og derfor ansås for omfattet af  

 straffelovens § 16. Tiltalte foreslog som betaling for nogle cigaretter,  

 at forurettede skulle gå i seng med ham.
Da forurettede afslog, tog  

 tiltalte kvælertag på forurettede i den hensigt at tiltvinge sig  

 samleje, hvilket imidlertid mislykkedes på grund af kvindens modstand.  

 I et andet tilfælde tiltvang tiltalte sig fuldbyrdet samleje med en  

 bevægelseshæmmet kvinde, som han havde drukket øl med, og  

 som forud havde afvist at gå i seng med ham.
Tiltalte idømt  

 ambulant psykiatrisk behandling med mulighed for indlæggelse Vestre Landsrets ankedom af 1. august 2001 (dom 20, j.nr.  

 47/01-25) Fængsel i 1 år (formildelse) Voldtægt efter straffelovens § 216, stk. 1, og  

 hærværk efter § 291, stk. 2, begået af en  

 25-årig mand, der mødte en kvinde på en bodega.
De drak og  

 dansede sammen, og på et tidspunkt gik de hjem til forurettede, der  

 have tilbudt tiltalte at overnatte i forurettedes hjem.
Umiddelbart efter  

 ankomsten til hjemmet væltede tiltalte forurettede omkuld på  

 gulvet, vred hendes ene arm om på ryggen, alt imens tiltalte flere  

 gange slog kvindens ansigt ned i gulvet med brud på venstre  

 håndled og forstuvning af albue samt tandskade til følge.  

 Herefter beordrede tiltalte forurettede op på en seng, og tiltalte  

 tiltvang sig samleje, herunder analt samleje.
Umiddelbart efter  

 ødelagde tiltalte møbler og porcelæn i lejligheden.  

 Tiltalte var tidligere straffet for brandstiftelse efter straffelovens  

 § 280 og trusler efter straffelovens § 266 samt senest med  

 fængsel i 3 måneder for trusler mod vidner efter straffelovens  

 § 123. Tiltalte var prøveløsladt med en reststraf på  

 334 dage.
Byretten havde udmålt straffen til fængsel i 1 år  

 og 3 måneder, mens landsretten fastsatte straffen til fængsel i 1  

 år.
Både by- og landsret bestemte, at reststraffen på de  

 334 dage ikke skulle udløses.
Gruppe 5: Forsøg   parvoldtægt Der er ikke indkommet sager af denne kategori i undersøgelsen.
Gruppe 6: Fuldbyrdet   parvoldtægt Østre Landsrets ankedom af 7. maj 2001 (dom 21, j.nr.  

 47/01-18) Fængsel i 1 år (skærpelse) Voldtægt og ulovlig frihedsberøvelse efter straffelovens  

 § 216, stk. 1, og § 261, stk. 1, begået af en  

 36-årig mand, der i maj 2000 blev gift med en 19-årig kvinde  

 på islamisk vis i en moske, men uden at de fik papir på  

 ægteskabet.
De flyttede sammen, men i oktober 2000 tog kvinden ophold  

 på et kvindehjem på grund af tiltaltes voldelige adfærd.
De  

 fortsatte i et vist omfang med at se hinanden frem til december 2000, hvor  

 tiltalte opsøgte forurettede på en restaurant, uden at dette var  

 aftalt forudgående.
Tiltalte tvang forurettede med i tiltaltes bil og  

 kørte til en parkeringsplads, hvor han låste dørene,  

 holdt hendes arme fast over hendes hoved og gennemførte samleje til  

 sædafgang.
Herefter blev kvinden ved slag tvunget op i tiltaltes  

 lejlighed, hvor hun blev truet med en kniv og en cigaret.
Det samlede  

 forløb varede ca. 6 timer.
Byretten havde udmålt straffen til  

 fængsel i 10 måneder.
Landsretten skærpede straffen til  

 fængsel i 1 år.
Østre Landsrets ankedom af 8. maj 2001 (dom 22, j.nr.  

 47/01-31) Fængsel i 1 år (skærpelse) Voldtægt efter straffelovens § 216, stk. 1, og vold efter  

 straffelovens § 245, stk. 1, til dels forsøg herpå  

 efter straffelovens § 21, samt trusler efter straffelovens § 266  

 begået af en 31-årig mand over for sin hustru.
Han tiltvang sig i  

 et tilfælde samleje med forurettede.
Volden var begået over en  

 5-årig periode, hvor tiltalte tildelte forurettede slag med  

 hænderne, ligesom han ved enkelte lejligheder smed forskellige  

 genstande efter hende.
I et tilfælde slog han hende i baghovedet med en  

 revolver, ligesom han i et tilfælde truede hende på livet ved at  

 sætte revolveren til hendes tinding, samtidig med at han udtalte, at  

 han ville slå hende og familien ihjel.
Byretten havde udmålt  

 straffen til fængsel i 8 måneder, men frifandt tiltalte for  

 voldtægt.
Landsretten   der dømte tiltalte for voldtægt  

 fastsatte straffen til fængsel i 1 år.
Vestre Landsrets ankedom af 7. juni 2001 (dom 23, j.nr.  

 47/01-24) Fængsel i 6 måneder, betinget  

 (stadfæstelse) Voldtægt efter straffelovens § 216, stk. 1, begået  

 af en 23-årig mand over for sin samlever.
Tiltalte tiltvang sig samleje  

 med samleveren, idet han på trods af hendes protester tvang hendes ben  

 fra hinanden og holdt hende fast, hvorefter han gennemførte samleje.  

 Parret havde skændtes op til gerningstidspunktet, og dagen før  

 havde tiltalte »slået op« med forurettede.
Han fortrød straks  

 dette, men nu fastholdt forurettede, at forholdet skulle afbrydes, og hun tog  

 ophold hos en bekendt.
Tiltalte bad forurettede om at komme hjem og sove,  

 hvilket hun indvilligede i på betingelse af, at der ikke skulle  

 være noget seksuelt mellem dem.
Forurettede kom hjem, og da de lagde  

 sig til at sove, tiltvang tiltalte sig på trods af aftalen samleje.  

 Landsretten lagde ved fastsættelsen af straffen på fængsel  

 i 6 måneder betinget blandt andet vægt på, at forurettede  

 kl. 1 om natten frivilligt indfandt sig hos tiltalte og lagde sig til at sove  

 i forurettedes og tiltaltes tidligere fælles seng.
Vestre Landsrets ankedom af 26. juni 2001 (dom 24, j.nr.  

 47/01-36) Fængsel i 2 år (fællesstraf)  

 (stadfæstelse) Voldtægt samt anden kønslig omgængelse end samleje  

 efter straffelovens § 216, stk. 1, og § 224, jf. § 216,  

 stk. 1, samt trusler efter § 123 og § 266 begået af en  

 38-årig mand over for sin samlever.
Tiltalte greb forurettede  

 hårdt om halsen bagfra og tildelte hende en lussing på kinden,  

 således at hun faldt om på gulvet, hvor tiltalte sparkede hende i  

 maven.
Tiltalte holdt herefter en hobbykniv mod forurettedes hals og fremkom  

 med trusler.
Efterfølgende beordrede tiltalte forurettede til at tage  

 sig tøj af, hvorefter han oversprøjtede hende med koldt vand og  

 tvang hende til at sutte på sit lem til sædafgang.
Han nikkede  

 hende endvidere en skalle og tildelte hende 2-3 lussinger, hvorefter han  

 tiltvang sig samleje.
Under den efterfølgende fængsling truede  

 tiltalte forurettede.
Tiltalte var tidligere straffet flere gange for vold og  

 trusler mv. senest i marts 2000. Tiltalte var prøveløsladt med  

 en reststraf på 136 dage, som indgik i straffen på fængsel  

 i 2 år.
Bilag 3 RIGSADVOKATEN 14. februar 2002 Straffe i voldssager 1. Indledning Nedenfor omtales en række eksempler på udmålte straffe i  

 konkrete sager om forskellige typiske former for voldskriminalitet efter  

 straffelovens §§ 244, 245 og 246.
Sagerne er udvalgt ved en gennemgang af domme om vold optrykt i  

 Systematisk Oversigt over Domme i Kriminelle Sager 1996-2000. Domme, hvor  

 gerningsmanden er dømt for flere voldstilfælde og/eller anden  

 kriminalitet, er ikke inddraget.
Baggrunden herfor er, at sådanne  

 forhold i almindelighed har væsentlig betydning for  

 straffastsættelsen, og dommen kan derfor ikke siges at være  

 repræsentativ for strafudmålingsniveauet for voldskriminalitet.  

 Domme, hvor gerningsmanden tidligere er dømt for ligeartet  

 kriminalitet, er som udgangspunkt inddraget.
Dette gælder dog ikke,  

 hvis der er udmålt en fællesstraf.
Ved gennemgangen er som ovenfor omtalt kun inddraget domme, som er optrykt  

 i Systematisk Oversigt over Domme i Kriminelle Sager 1996-2000. Andre kilder  

 om strafudmålingen i voldssager er ikke inddraget.
Der er således  

 alene tale om en beskrivelse af strafudmålingen i typisk forekommende  

 sager, og gennemgangen kan derfor ikke danne grundlag for mere generelle  

 konklusioner om det aktuelle strafniveau i voldssager, herunder således  

 heller ikke om omfanget af anvendelse af betingede/ubetingede domme.
2. Straffelovens § 244 Straffelovens § 244 om simpel vold har følgende ordlyd »§ 244. Den, som øver vold mod eller på anden  

 måde angriber en andens legeme, straffes med bøde eller  

 fængsel indtil 1 år og 6 måneder.« Bestemmelsen finder anvendelse på vold i form af lussinger og  

 knytnæveslag, kast med genstande, der rammer en anden, benspænd,  

 førergreb, bid og lignende.
Langt de fleste voldshandlinger, der  

 begås i Danmark, er omfattet af denne bestemmelse.
Voldshandlinger efter § 244 kan inddeles i forskellige typer.
I  

 betænkning nr. 1099/1987 om strafferammer og  

 prøveløsladelse er der side 142 anvendt følgende  

 inddeling, der ikke tilsigter at være udtømmende, men formentlig  

 omfatter langt de fleste af de forhold, der ender med tiltale efter  

 § 244:
Gadevold Restaurationsvold Selskabsvold Familievold Vold mod børn Vold på arbejdspladser, under fritidssamvær o. lign.
Hævn- og chikanevold Tilfældig konfliktvold Vold mod offentlig myndighed Vold i forbindelse med myndighedsudøvelse Vindingsvold Seksualvold Sportsvold Nedenfor følger eksempler på strafudmålingen i sager om  

 gadevold, restaurationsvold, familievold og tilfældig konfliktvold.
2.2. Gadevold I betænkning nr. 1099/1987, side 142, er gadevold beskrevet som  

 tilfælde, hvor voldsmanden på gaden, i S-tog eller på  

 tilsvarende steder overfalder en ham ubekendt person, oftest uden nogen  

 foranledning i ord eller handlinger fra den overfaldnes side.
 I Systematisk Oversigt over Domme i Kriminelle Sager er der i perioden  

 1996-2000 refereret ca. 20 domme, der findes at være omfattet af denne  

 beskrivelse af gadevold, og hvor straffen ikke omfatter flere tilfælde  

 af vold og/eller anden kriminalitet og heller ikke er en  

 fællesstraf.
 Der er i disse sager udmålt straffe i niveauet fra hæfte i  

 20 dage til fængsel i 4 måneder.
De fleste af straffene er udmålt i niveauet 40-60 dages ubetinget  

 fængsel.
Som typiske eksempler på sådanne domme kan  

 nævnes følgende to domme:
ØLD af 8. november 1995 fængsel i 60 dage En 18-årig tiltalt nikkede den 19. marts 1995 ca. kl. 02.00 i en  

 gade i Odense uden nogen som helst anledning den jævnaldrende  

 forurettede, som han tilfældigt mødte på gaden, en skalle  

 og tildelte ham et slag med knyttet hånd i ansigtet, hvorved  

 forurettede fik beskadiget to tænder.
Ved byretten fik tiltalte for  

 overtrædelse af straffelovens § 244 en betinget dom på 30  

 dages hæfte samt en tillægsbøde.
Landsretten  

 forhøjede straffen til fængsel i 60 dage og fandt ikke grundlag  

 for at gøre straffen betinget, idet landsretten lagde vægt  

 på, at der var tale om meningsløs gadevold med tandskade til  

 følge.
ØLD af 13. august 1997 fængsel i 40 dage En 25-årig tiltalt havde på gaden nikket en mand, som han  

 var kommet i diskussion med, en skalle, hvorved der opstod brud på  

 næsen og skade på en tand.
Byretten anså tiltalte med  

 fængsel i 30 dage, som landsretten efter karakteren af den  

 udøvede vold forhøjede til 40 dages fængsel.
 Som eksempel på en sag, hvor der er udmålt lavere straf  

 kan nævnes:
VLD af 13. februar 1996 hæfte i 20 dage En 18-årig tiltalt havde en nat på vej hjem efter at  

 drukket en del spiritus givet en tilfældig forbipasserende, den knap  

 19-årige forurettede, et knytnæveslag på venstre kind.  

 Tiltalte, der et par dage senere havde givet forurettede en undskyldning,  

 deltog efter eget ønske i en samtale med forurettede i et  

 konfliktråd.
Straffen blev fastsat til hæfte i 20 dage, der  

 uanset tiltaltes alder og gode personlige oplysninger om ham, herunder at han  

 havde taget initiativ til en samtale i konfliktråd   ikke blev gjort  

 betinget, henset til voldens karakter af meningsløs  

 gadevold.
 Som eksempel på et en dom, hvor der er udmålt en  

højere straf end fængsel i 40-60 dage kan nævnes  

 følgende:
VLD af 25. september 1996 fængsel i henholdsvis 3 og 4 måneder En 26-årig tiltalt 1 og en 28-årig tiltalt 2 begik vold  

 overfor forurettede 1 og forurettede 2 en nat ved 2-tiden, idet de  

 forurettede var kommet ind på en restauration, hvor tiltalte 1 mente,  

 at han var blevet ramt af døren til restaurationen, da den var blevet  

 åbnet, og at det var forurettede 1, der havde ramt ham med  

 døren.
De forurettede forlod straks restaurationen, og tiltalte 1  

 forlod også denne, idet han var blevet sur på forurettede 1.  

 Tiltalte 2 fulgte med, og udenfor restaurationen tildelte tiltalte 1  

 forurettede 1 flere knytnæveslag i ansigtet, mens tiltalte 2  

 spærrede for forurettede 2, så denne ikke kunne komme forurettede  

 1 til hjælp.
I forbindelse hermed slog tiltalte 2 forurettede 1 flere  

 gange i nakken, skubbede ham ind i en butiksrude og sparkede ham over benet.  

 Da tiltalte 1 vendte tilbage efter at have slået forurettede 1, slog  

 han forurettede 2 et par gange i nakken med knytnæve.
Forurettede 1  

 pådrog sig let ømhed og hævelse af næsen, let  

 hævelse og blålig misfarvning af underlæben samt mindre  

 afsprængt stykke af højre fortand i overmunden.
Forurettede 2  

 pådrog sig ømhed i nakkemuskulaturen.
Byretten fastsatte for  

 tiltalte 1´s vedkommende straffen til fængsel i 60 dage og for tiltalte  

 2´s vedkommende til fængsel i 30 dage.
Landsretten fandt, at forholdene  

 måtte karakteriseres som grov og meningsløs gadevold mod ganske  

 sagesløse personer og forhøjede straffen for tiltaltes 1´s  

 vedkommende til fængsel i 4 måneder og for tiltalte 2´s  

 vedkommende til fængsel i 3 måneder.
 Som andre eksempler på sager, hvor der er udmålt  

højere straffe end fængsel i 40-60 dage, kan nævnes  

 følgende to domme, hvor der dog i begge tilfælde var tale om  

 gentagelse, der som udgangspunkt skal medføre  

 strafforhøjelse:
ØLD af 4. marts 1997 fængsel i 4 måneder En 26-årig tiltalt var tidligere flere gange straffet for vold,  

 senest den 3. oktober 1995. Han havde nu natten til den 29. juni 1996  

 på gaden tildelt en anden ung mand et knytnæveslag i ansigtet.  

 Han blev idømt 4 måneders fængsel, idet der blev lagt  

 vægt på hans forstraffe, hurtige recidiv og på, at tiltalte  

 udøvede grov vold mod en person, der havde hænderne i  

 lommen.
ØLD af 28. oktober 1997 fængsel i 3 måneder En 23-årig tiltalt var straffet for vold i 1994 og havde nu  

 på gaden uden rimelig anledning tildelt en anden mand et spark i  

 hovedet med en alvorlig hudafskrabning til følge.
Han blev  

 idømt 3 måneders fængsel efter straffelovens § 244,  

 jf. § 247, stk. 1, under hensyn til, at volden var helt  

 meningsløs og til, at tiltalte tidligere var straffet for vold.
De idømte straffe i de sager om gadevold, der er omfattet af denne  

 oversigt, er som altovervejende hovedregel ubetingede.
Der findes dog domme,  

 hvor der er udmålt betingede straffe med vilkår om  

 samfundstjeneste.
Som eksempel herpå kan nævnes:
VLD af 28. juli 1998 fængsel i 40 dage betinget med vilkår om  

 samfundstjeneste Tiltalte 1, der var født i 1976, og tiltalt 2, der var  

 født i 1977, tildelte begge en forurettet et knytnæveslag i  

 ansigtet, efter at tiltalte 1 havde stødt inden i forurettedes  

 lillebroder, hvorefter der opstod en ordveksling.
Henset til den  

 forudgående ordveksling samt de tiltaltes unge alder og gode personlige  

 forhold blev straffen gjort betinget med vilkår om samfundstjeneste i  

 50 timer.
2.3. Restaurationsvold I betænkning nr. 1099/1987, side 142, er restaurationsvold beskrevet  

 som den situation, der resulterer i vold på en restauration.
Volden kan  

 udøves over for en person, der var gerningsmanden ubekendt, eller som  

 han enten i forvejen var eller tilfældigt er kommet i selskab med, i  

 sjældnere tilfælde en indehaver, tjener, bartender eller  

 garderobemand.
 I Systematisk Oversigt over Domme i Kriminelle Sager er der i perioden  

 1996-2000 refereret ca. 27 domme, der findes at være omfattet af denne  

 beskrivelse af restaurationsvold, og hvor straffen ikke omfatter flere  

 tilfælde af vold og/eller anden kriminalitet og heller ikke er en  

 fællesstraf.
 Straffene er i disse sager udmålt i niveauet fra hæfte i 20  

 dage betinget til fængsel i 6 måneder.
De fleste af straffene er udmålt i niveauet 30-40 dages ubetinget  

 fængsel.
Som typiske eksempler på sådanne domme kan  

 nævnes følgende to domme:
ØLD af 11. december 1996 fængsel i 40 dage En 19-årig tiltalt troede, at forurettede var den person, der  

 på dansegulvet på et værtshus havde slået ham i  

 hovedet.
Han gik derfor hen og tog forurettede i kraven og nikkede ham en  

 skalle, så forurettede mistede en fortand.
Tiltalte blev straffet med  

 fængsel i 40 dage, der   uanset tiltaltes gode personlige forhold  

 ikke kunne gøres betinget, på grund af karakteren af den  

 udøvede vold og de betydelige følger heraf.
ØLD af 18. februar 1998 fængsel i 30 dage En 20-årig tiltalt tildelte pludselig og uden forudgående  

 kontakt en anden gæst et knytnæveslag i ansigtet, hvorved den  

 forurettede faldt bevidstløs om på gulvet og pådrog sig  

 blandt andet blodansamling omkring venstre øje og næsebrud.  

 Byretten fastsatte straffen til 30 dages hæfte, som efter voldens  

 karakter og omstændighederne herved   trods oplysninger om tiltaltes  

 gode personlige forhold   ikke kunne gøres betinget.
Landsretten  

 ændrede straffen til 30 dages fængsel og tiltrådte af de  

 anførte grunde, at straffen ikke kunne gøres betinget, heller  

 ikke med vilkår om samfundstjeneste.
 Som eksempel på en sag, hvor der er udmålt en lavere  

 straf, kan nævnes:
VLD af 16. april 1997 hæfte i 20 dage betinget En 17-årig tiltalt havde gjort sig skyldig i vold overfor en  

 jævnaldrende tidligere skolekammerat, idet han en nat på en  

 restauration havde tildelt forurettede et knytnæveslag i ansigtet og  

 efterfølgende kastet en ølflaske mod forurettedes ansigt,  

 hvorved han pådrog sig et brud på næsen.
Tiltalte og  

 forurettede havde tidligere haft et par episoder, hvor de havde været i  

 skænderi, og tiltalte havde på restauranten henvendt sig til  

 forurettede og sagt forskellige ting.
Da forurettede rejste sig, fik han et  

 slag i ansigtet med knyttet hånd.
Tiltalte kastede derefter en flaske  

 efter forurettede og ramte ham på næsen.
Byretten fastsatte  

 straffen til hæfte i 20 dage og fandt uanset tiltaltes gode personlige  

 oplysninger og unge alder ikke grundlag for at gøre straffen betinget,  

 idet der herved særlig blev lagt vægt på, at forurettede  

 ikke havde givet anledning til voldsudøvelsen og karakteren af den  

 udøvede vold.
For landsretten forklarede tiltalte, der nu var fyldt 18  

 år, at han regnede med at afslutte handelsskolen til sommer, og at han  

 havde fået lovning på en læreplads i en  

 tøjforretning, hvor han for tiden havde et fritidsjob.
Under hensyn  

 til tiltaltes gode personlige forhold fandt landsretten det forsvarligt at  

 gøre straffen betinget.
Der er i øvrigt en del andre eksempler på sager, hvor  

 straffen er gjort betinget med eller uden vilkår med  

 samfundstjeneste.
Således har Højesteret i følgende  

 to sager om restaurationsvold stadfæstet landsrettens domme om  

 betingede straffe uden vilkår om samfundstjeneste:
Højesterets dom af 13. marts 1996 fængsel i 30 dage betinget En 22-årig tiltalt gav under et værtshusbesøg en  

 anden gæst en knytnæveslag i ansigtet, hvorved forurettede blandt  

 andet fik en flænge og en knækket hjørnetand.
Episoden  

 skete, efter at der var opstået uoverensstemmelser mellem tiltalte og  

 forurettede, og efter at forurettede havde slået ud efter tiltalte.  

 Højesteret stadfæstede landsrettens dom på betinget  

 fængsel i 30 dage.
Højesterets dom af 13. marts 1996 fængsel i 30 dage betinget En 20-årig tiltalt nikkede under et diskoteksbesøg en  

 anden gæst en skalle, mens de lagde arm, og da de lidt efter begge var  

 gået uden for diskoteket, gav han forurettede et par lussinger.
Under  

 hensyn til omstændighederne omkring voldshandlingerne og til tiltaltes  

 alder og gode personlige forhold stadfæstede Højesteret  

 landsrettens dom på betinget fængsel i 30 dage.
 Som eksempel på sager, hvor der er udmålt højere  

 straffe, kan nævnes følgende to domme, hvor der i begge  

 tilfælde var tale om gentagelse, der som udgangspunkt skal  

 medføre strafforhøjelse:
ØLD af 16. februar 1998 fængsel i 4 måneder En 22-årig tiltalt var i februar 1995 straffet med 30 dages  

 hæfte betinget med 2 års prøvetid for vold.
Ved  

 afslutningen af en udendørs koncert havde han nu den 13. juni 1997  

 fremprovokeret en situation, der førte til, at han skubbede til  

 forurettede, som væltede om, hvorefter tiltalte med betydelig kraft  

 tildelte forurettede et spark i ansigtet, hvorved forurettede pådrog  

 sig en hudafskrabning over næseryggen samt et blåt og hævet  

 øje.
Tiltalte blev for overtrædelse af straffelovens § 244,  

 jf. § 247, stk. 1, straffet med fængsel i 4 måneder,  

 idet volden blev karakteriseret som grov og meningsløs.
VLD af 16. september 1997 fængsel i 3 måneder En 21-årig tiltalt var den 3. december 1996 idømt 60  

 dages fængsel for vold ved blandt andet at have nikket en person en  

 skalle.
Tiltalte havde nu den 21. februar 1997 på et tidspunkt, hvor  

 han var 20 år, på ny gjort sig skyldig i vold, idet han havde  

 nikket en tjener på restaurant en skalle i ansigtet.
Tjeneren havde  

 forinden bedt tiltalte om at forlade restauranten, idet tiltalte var begyndt  

 at sparke til inventaret.
Forholdet blev henført under straffelovens  

 § 247, stk. 1, og der blev endvidere ved straffastsættelsen  

 på fængsel i 3 måneder lagt vægt på tiltaltes  

 hurtige recidiv.
2.4. Familievold Af beskrivelsen i betænkning nr. 1099/1987, side 142, fremgår  

 det, at familievold navnlig omfatter tilfælde, hvor vold udøves  

 over for en hustru, samlever, kæreste eller lignende, eventuelt en  

 person som gerningsmanden tidligere har haft et sådant forhold til og  

 nu har opsøgt.
Som det fremgår ovenfor under punkt 2., omfatter  

 denne type sager ikke vold mod børn.
I Systematisk Oversigt over Domme i Kriminelle Sager er der i perioden  

 1996-2000 refereret 4 domme, der findes at være omfattet af denne  

 beskrivelse af familievold, og hvor straffen ikke omfatter flere  

 tilfælde af vold og/eller anden kriminalitet og heller ikke er en  

 fællesstraf.
Straffene er i disse sager udmålt til fængsel  

 i henholdsvis 4 måneder, 60 dage, 40 dage og 30 dage.
 I følgende sag blev straffen udmålt til fængsel i 30  

 dage:
ØLD i TfK 2000.259 fængsel i 30 dage En tiltalt, der var født i 1976, tildelte sin samleverske  

 adskillige knytnæveslag i ansigtet og på kroppen, hvilket bl.a.  

 medførte ømhed og to mindre hæmatomer på overarmen.  

 Der fandtes efter voldens omfang ikke grundlag for at gøre straffen,  

 der fastsattes til fængsel i 30 dage, helt eller delvis  

 betinget.
 I følgende sag blev straffen, navnlig som følge af, at der  

 var tale om gentagelse, udmålt til fængsel i 4  

 måneder:
ØLD af 2. oktober 1996 fængsel i 4 måneder En 42-årig tiltalt, der var dømt for vold i 1992, 1993 og  

 1994 havde den 22. oktober 1995 over for sin daværende samlever i  

 forbindelse med et skænderi, hvorunder begge var berusede, i en bil  

 tildelt hende flere knytnæveslag og spark og revet hende i håret,  

 selv om en tredje person flere gange lagde sig imellem og fik standset  

 volden.
Straffen blev fastsat til fængsel i 4 måneder under  

 hensyn til de tre forstraffe og til, at voldsepisoden udspillede sig over  

 flere omgange.
2.5. Tilfældig konfliktvold I betænkning nr. 1099/1987, side 143, er tilfældig  

 konfliktvold beskrevet som en gruppe med uskarpe grænser, som omfatter  

 tilfælde, hvor der opstår diskussion eller åben konflikt  

 mellem gerningsmanden og en anden, som han forbigående er kommet i  

 kontakt med, f.eks. vold udøvet over for en taxa- eller  

 buschauffør, en kontrollør eller lignende.
I denne gennemgang  

 er vold opstået i forbindelse med trafikale forhold medtaget i denne  

 gruppe.
 I Systematisk Oversigt over Domme i Kriminelle Sager er der i perioden  

 1996-2000 refereret ca. 14 domme, der findes at være omfattet af denne  

 beskrivelse af vold, og hvor straffen ikke omfatter flere tilfælde af  

 vold og/eller anden kriminalitet og heller ikke er en fællesstraf.
 Straffene er i disse sager udmålt i niveauet fra 2  

 dagbøder af 250 kr. til fængsel i 3 måneder.
De fleste af straffene er udmålt i niveauet 30-40 dages  

 ubetinget fængsel.
Som typiske eksempler på sådanne  

 domme kan nævnes følgende to sager:
ØLD af 4. september 1996 fængsel i 40 dage En 24-årig tiltalt havde generet en anden bilist under  

 kørsel.
Tiltalte tildelte i ophidselse herover den 55-årige  

 forurettede et knytnæveslag i ansigtet og slog 2-3 gang med et bordben  

 på forurettedes bil.
Byrettens straf på hæfte i 20 dage  

 blev af landsretten under hensyn til voldens karakter forhøjet til  

 fængsel i 40 dage, som der ikke var grundlag for at gøre  

 betinget.
ØLD af 12. november 1998 fængsel i 40 dage En 28-årig tiltalt kom op at skændes med chaufføren  

 efter en taxatur og tildelte ham et knytnæveslag i ansigtet, så  

 der fremkom 2 sår, der krævede syning.
Byretten anså i  

 medfør af straffelovens § 244, jf. § 247, stk. 2,  

 tiltalte med 40 dages fængsel betinget, med vilkår om 60 timers  

 samfundstjeneste.
Landsretten fandt straffen passende, men bemærkede,  

 at da der var tale om vold begået uden nogen som helst anledning over  

 for en hyrevognschauffør, var der ikke grundlag for at gøre  

 straffen betinget, heller ikke med vilkår om samfundstjeneste, hvorfor  

 straffen blev gjort ubetinget.
 Som eksempel på en sag, hvor der er udmålt en lavere  

 straf kan nævnes:
VLD af 2. oktober 1996 2 dagbøder af 250 kr.
Tiltalte, der var født i 1949, kastede en spand vand mod  

 forurettede, der sad i sin personbil med åbentstående dør.  

 Der havde forinden været et skænderi mellem tiltalte og  

 forurettede, idet forurettede efter tiltaltes opfattelse havde brudt ind i en  

 bilkø foran en bilvask på en servicestation.
Kastet med en ikke  

 uvæsentlig mængde vand mod forurettede fandtes at havde  

 indebåret en sådan legemskrænkelse, at angrebet var  

 omfattet af straffelovens § 244, og tiltalte blev straffet med 2  

 dagbøder af 250 kr.
 Som eksempel på en sag, hvor der er udmålt en højere  

 straf end fængsel i 30-40 dage, kan nævnes:
ØLD af 2. april 1998 fængsel i 3 måneder En 33-årig tiltalt kom som passager op at diskutere med en  

 taxachauffør om, hvor han skulle køres hen.
Tiltalte  

 råbte op, steg ud, rev chaufførens dør op og tildelte  

 chaufføren et slag, der blev pareret.
Chaufføren rejste sig og  

 tog fat i kraven på tiltalte, hvis bror kom til.
Chaufføren  

 holdt med begge arme udstrakt broderen væk.
Imens slog tiltalte med  

 knytnæve chaufføren en gang over højre øre og kort  

 efter yderligere en gang i venstre øje, hvilket medførte, at  

 chaufføren var indlagt i fire dage og sygemeldt i ca. tre  

 måneder.
Han måtte opereres på grund af dobbeltsyn.  

 Byretten fastsatte efter § 244, jf. § 247, stk. 2, straffen  

 til fængsel i 60 dage.
Landsretten forhøjede straffen til  

 fængsel i 3 måneder, idet landsretten henviste til karakteren af  

 volden, som forurettede ikke havde givet anledning til, omfanget af den og de  

 meget alvorlige skader volden havde medført.
3. Straffelovens § 245 Straffelovens § 245 om kvalificeret vold har følgende  

 formulering:
»§ 245. Den, som udøver et legemsangreb af særlig  

 rå, brutal eller farlig karakter eller gør sig skyldig i  

 mishandling, straffes med fængsel indtil 4 år.
Har et  

 sådant legemsangreb haft betydelig skade på legeme eller helbred  

 til følge, skal dette betragtes som en særlig skærpende  

 omstændighed.
 Stk. 2. Den, som uden for de i stk. 1 nævnte  

 tilfælde tilføjer en anden person skade på legeme eller  

 helbred, straffes med fængsel indtil 4 år.
Et legemsangreb vil normalt blive anset for at være af særlig  

 rå, brutal eller farlig karakter og dermed omfattet af straffelovens  

 § 245, stk. 1, såfremt der er anvendt våben,  

 såsom geværer, pistoler, økser, knive m.v., eller kastet  

 med genstande, der kan påføre ofret ikke uvæsentlige  

 skader.
Slag med redskaber, som f.eks. ølflasker, stave, kæder  

 m.v. vil efter omstændighederne også være omfattet af  

 § 245, stk. 1. Også vold uden anvendelse af redskaber kan  

 være omfattet, såfremt angrebet er rettet mod legemsdele, der er  

 særligt sårbare.
Som eksempler herpå kan nævnes  

 håndkantslag mod halsen, kvælergreb og spark i ansigtet.  

 Mishandling foreligger, når en række voldshandlinger  

 udøvet over en periode fremtræder som udslag af  

 gerningspersonens overlegne stilling i forhold til et offer, der ofte  

 befinder sig i et eller andet slags afhængighedsforhold.
Bestemmelsen i § 245, stk. 2, anvendes kun sjældent og  

 omfatter tilfælde, der ikke har en karakter, der dækkes af  

 første stykke, men hvor der foreligger forsæt til  

 skadetilføjelse.
Skade foreligger, når angrebet har  

 nødvendiggjort lægehjælp, eller når det har  

 medført længere tids sygeleje eller uarbejdsdygtighed.
 Ved beskrivelsen nedenfor af strafniveauet ved overtrædelser af  

 straffelovens § 245 er anvendt følgende opdeling, der må  

 antages at dække de almindelig forekommende typer af kvalificeret vold  

 efter § 245, stk. 1:
Knivstik Flasker og glas Uden redskab (spark, skaller, kvælergreb m.v.) 3.1. Knivstik I Systematisk Oversigt over Domme i Kriminelle Sager er der i perioden  

 1996-2000 refereret ca. 14 domme, der omhandler vold udøvet ved  

 knivstik, og hvor straffen ikke omfatter flere tilfælde af vold  

 og/eller anden kriminalitet og heller ikke er en fællesstraf.
 Straffene er i disse sager udmålt i niveauet fra fængsel i  

 3 måneder til fængsel i 2 år og 6 måneder.
 Som eksempel på en dom, hvor der er udmålt  

fængsel i 3 måneder kan nævnes:
VLD af 14. november 1996 fængsel i 3 måneder En 39-årig tiltalt havde en nat på en restaurant med en  

 køkkenkniv stukket ud efter forurettede og forsøgt at ramme  

 pågældende, hvilket mislykkedes, idet tiltalte blev overmandet.  

 Tiltalte var kommet ind på restauranten ved midnatstid, og forurettede,  

 der var indehaver af restauranten, forklarede, at han efter lukketid  

 prøvede at vise tiltalte døren, men tiltalte ville ikke forlade  

 restauranten, og på et tidspunkt måtte forurettede lede tiltalte  

 ud på fortovet.
Tiltalte vendte imidlertid tilbage, og han fremtog  

 kniven og stak ud efter forurettede.
Tiltalt blev idømt fængsel  

 i 3 måneder for forsøg på overtrædelse af  

 straffelovens § 245.
 Som eksempel på en sag, hvor der er udmålt en væsentlig  

højere straf kan nævnes:
ØLD af 22. juni 1998 fængsel i 2 år En 18-årig tiltalt kom i forbindelse med en fest i diskussion  

 med forurettede 1 og forurettede 2. Tiltalte stak med en butterflykniv  

 forurettede 1 i brystet med et overfladisk snitsår til følge og  

 derpå forurettede 2 i maven med en livstruende læsion til  

 følge.
Endvidere tildelte tiltalte forurettede 1 et knytnæveslag  

 i hovedet.
Byretten henførte knivstikket mod forurettede 2 under  

 straffelovens § 246 og idømte tiltalte fængsel i 2 år  

 og 6 måneder.
Landsretten fandt, at hverken voldens beskaffenhed eller  

 skaderne kunne begrunde, at forholdet blev henført under straffelovens  

 § 246, hvorfor forholdet blev henført under § 245.  

 Landsretten nedsatte straffen til fængsel i 2 år og lagde i den  

 forbindelse på den ene side vægt på farligheden og  

 grovheden af den udøvede vold, som de forurettede ikke havde givet  

 anledning til, og på den anden side på tiltaltes unge alder, hans  

 hidtil ustraffede vandel samt oplysningerne om hans personlige  

 forhold.
De idømte straffe er som altovervejende hovedregel ubetingede.
Der  

 findes dog domme, hvor der er udmålt betingede straffe med  

 vilkår om samfundstjeneste.
Som eksempel herpå kan  

 nævnes:
VLD i TfK 2000.257 fængsel i 6 måneder betinget med vilkår om  

 samfundstjeneste En tiltalt kvinde stak den 26. juli 1999 en køkkenkniv ind i  

 maven på forurettede, hvorved han tilføjedes et 10 cm langt  

 indstikssår.
Tiltalte forklarede under sagen, at forurettede var  

 flyttet ind hos hende i december 1991, og at hun levede sammen med ham indtil  

 juli 1998, men at han blev boende hos hende frem til juli 1999. Han slog  

 hende ved enkelte lejligheder, og han chikanerede hende og udøvede  

 psykisk vold.
Den 13. juli 1999 havde han virket truende, og den 14. juli  

 1999 havde han fjernet alt hendes tøj og anbragt det i en container,  

 og i de følgende dage knuste han hendes vinduer og øvede  

 hærværk mod hendes bil.
På gerningsdagen gik hun ud i haven  

 for at forhindre, at han tog havelamperne.
Hun var bange for ham og tog en  

 kniv med.
For at få ham til at gå svingende hun med kniven frem  

 mod ham, samtidig med at han bevægede sig mod hende.
Landsretten fandt,  

 at tiltalte måtte have indset der for overvejende sandsynligt, at hun  

 ved sin handling kunne ramme forurettede med kniven, og efter voldens farlige  

 karakter fandtes straffen at burde fastsættes til fængsel i 6  

 måneder.
Under hensyn til den grove chikane tiltalte havde været  

 udsat for og hendes gode personlige forhold, fandtes der undtagelsesvis  

 grundlag for at gøre straffen betinget med vilkår om bl.a. 120  

 timers samfundstjeneste.
3.2. Flasker og glas I Systematisk Oversigt over Domme i Kriminelle Sager er der i perioden  

 1996-2000 refereret ca. 10 domme, der omhandler vold udøvet ved  

 anvendelse af flasker og glas, og hvor straffen ikke omfatter flere  

 tilfælde af vold og/eller anden kriminalitet og heller ikke er en  

 fællesstraf.
 Straffene er i disse sager udmålt i niveauet fra hæfte i 40  

 dage betinget og til fængsel i 4 måneder.
I fem af sagerne er der udmålt en straf på  

fængsel i 60 dage.
Som eksempler på disse sager kan  

 nævnes:
ØLD af 5. januar 1998 fængsel i 60 dage En 26-årig tiltalt havde på en bodega slået en anden  

 gæst i hovedet med en ølflaske.
Flasken blev ikke knust ved  

 slaget.
Landsretten udmålte straffen til fængsel i 60 dage, som  

 der efter kriminalitetens art ikke var grundlag for at gøre betinget,  

 heller ikke med vilkår om samfundstjeneste.
HRD af 17. januar 2000 fængsel i 60 dage En 31-årig tiltalt havde på en restauration knust et  

 ølglas i hovedet på forurettede, hvorved denne pådrog sig  

 en 7-8 cm lang og 1 cm dyb flænge og en 3-4 cm lang og ½ cm dyb  

 flænge i venstre side af ansigtet.
Straffen blev udmålt til  

 fængsel i 60 dage.
 Som eksempel på en sag, hvor der er udmålt en mildere  

 straf kan nævnes:
HRD af 13. marts 1996 hæfte i 40 dage, betinget En 20-årig tiltalt kastede en ølglas i hovedet på  

 en 17-årig pige, der fik et 2,5 cm langt snitsår i  

 hårbunden.
Episoden skete på værtshusets dametoilet, hvor  

 tiltalte havde indfundet sig med sin kæreste, der inden kastet var  

 kommet i skænderi med forurettede, som tiltalte tidligere var kommet  

 sammen med.
Under hensyn hertil og til tiltaltes alder og gode personlige  

 forhold blev straffen fastsat til betinget hæfte i 40 dage.
 Som eksempel på en sag, hvor der er udmålt en væsentlig  

højere straf kan nævnes følgende dom, hvor der for  

 tiltalte 1´s vedkommende var tale om gentagelse, der som udgangspunkt skal  

 medføre strafforhøjelse:
ØLD af 1. august 1996 fængsel i henholdsvis 4 måneder og 60 dage En 33-årig tiltalt 1 var i 1989 straffet for bl.a. røveri  

 og vold og i 1991 for manddrab.
Han var nu strafafsoner, og en nat i november  

 1999 slog han i forening med tiltalte 2 forurettede i hovedet med flaske og  

 gav ham flere knytnæveslag, hvorved forurettede fik en bule i  

 hovedbunden og forskellige sår i ansigtet.
Byretten lagde til grund, at  

 tiltalte 1 havde fremprovokeret et håndgemæng med forurettede og  

 herunder havde tildelt forurettede flere knytnæveslag i ansigtet, uden  

 at forurettede forinden havde givet anledning hertil, samt at tiltalte 2  

 efterfølgende havde interveneret og slået forurettede i ansigtet  

 med en flaske.
Forurettede fandtes alene at have slået fra sig i  

 selvforsvar.
Byretten fastsatte straffen til fængsel i 60 dage for hver  

 af de tiltalte.
Landsretten forhøjede straffen for tiltalte 1 til  

 fængsel i 4 måneder, jf. straffelovens § 83, stk. 1, og  

 § 247, stk. 1.
3.3. Uden redskab (spark, skaller, kvælergreb m.v.) I Systematisk Oversigt over Domme i Kriminelle sager er der i perioden  

 1996-2000 refereret 9 domme, der omhandler vold udøvet uden redskab,  

 og hvor straffen ikke omfatter flere tilfælde af vold og/eller anden  

 kriminalitet og heller ikke er en fællesstraf.
 Straffene er i disse sager udmålt i niveauet fra fængsel i  

 40 dage til fængsel i 2 år.
 I følgende sag blev straffen udmålt til fængsel i  

 40 dage:
ØLD af 1. april 1996 40 dages fængsel De 19-årige tiltalte 1 og tiltalte 2 var efter nogle  

 ordvekslinger i en natbus løbet efter en tredje ung buspassager, da de  

 og nogle andre steg ud af bussen og indhentede ham, hvorpå tiltalte 1  

 tildelte den unge mand et knæspark i ansigtet, så han faldt om,  

 hvorefter begge de tiltalte tildelte ham spark.
De tiltalte fandtes at have  

 handlet i forening og idømtes af byretten hver 20 dages hæfte.  

 Landsretten skærpede straffen for begge tiltalte til 40 dages  

 fængsel.
 I følgende sag blev straffen udmålt til fængsel i 10  

 måneder:
ØLD i TfK 2000.141 fængsel i 10 måneder Tiltalte 1, der var født i 1977, og tiltalte 2, der var  

 født i 1980, tildelte i forening på gaden en forbipasserende den  

 46-årige forurettede mindst tyve knytnæveslag i ansigtet, ligesom  

 de sparkede forurettede mindst ti gange i hovedet.
Straffen fastsattes under  

 hensyn til, at der var tale om usædvanlig grov, uprovokeret og  

 meningsløs gadevold for begge til fængsel i 10  

 måneder.
I følgende sag blev straffen udmålt til fængsel i 1  

 år og 3 måneder.
Der var tale om gentagelse, der som udgangspunkt  

 skal medføre strafforhøjelse:
ØLD af 13. august 1996 fængsel i 1 år og 3 måneder En 35-årig tiltalt var i 1992 straffet med fængsel i 30  

 dage for overtrædelse af straffeloven § 244. Tiltalte havde nu i  

 april måned 1996 om aftenen øvet vold mod forurettede, som han  

 nikkede en skalle, slog flere gange med knytnæveslag i ansigtet og  

 sparkede i hovedet og på kroppen.
Det fremgik af sagen, at forurettede  

 ved ankomsten til sygehuset var svært bevidsthedssvækket.
Der  

 blev konstateret adskillige småsår i ansigtet samt hævelse  

 og blodudtrædninger i panden og på næsen, og der fandtes  

 store, men overfladiske sår på over- og underlæbe.  

 Endvidere havde forurettede pådraget sig indre blødninger i  

 kraniet, dog af beskedent omfang, foruden en let hævelse af hjernen.  

 Han var indlagt til observation for svær hjernerystelse på  

 sygehuset i seks dage.
Det blev lagt til grund, at tiltalte, der ved den  

 pågældende lejlighed var beruset, uden nogen grund henvendte sig  

 til forurettede, der stod på fortovet og talte med to unge mennesker.  

 Tiltalte betragtede   aldeles grundløst   forurettede som  

 børnelokker, og tiltalte begik herefter volden.
Byretten fastsatte  

 under hensyn til voldens i enestående grad grove og meningsløse  

 karakter   straffen til fængsel i 1 år.
Landsretten fandt, at  

 straffen burde forhøjes til fængsel i 1 år og 3  

 måneder.
 I følgende sag blev straffen udmålt til fængsel i 2  

 år, og der var ligeledes tale om gentagelse:
VLD af 7. maj 1998 fængsel i 2 år En 28-årig tiltalt var siden 1991 straffet fem gange for vold,  

 sidst ved ankedom af 26. november 1997 med en tillægsstraf af  

 fængsel i 10 måneder.
Tiltalte var blevet løsladt den 29.  

 januar 1998 og havde den 31. januar 1998 på et værtshus tildelt  

 forurettede et spark i ansigtet og adskillige gange dunket hans hoved ned i  

 et klinkgulv, med blødning fra venstre øre, blødning i  

 begge inderste øjenlåg og kvæstningssår i ansigtet  

 til følge.
Byretten fandt alene, at volden var omfattet af  

 straffelovens § 245, stk. 1, 1. pkt., og straffen blev fastsat til  

 fængsel i 1 år og 6 måneder.
For landsretten forklarede  

 forurettede, at han fortsat var sygemeldt og var plaget af lammelser som  

 følge af volden.
Hans syn på venstre øje var stærkt  

 nedsat.
Det fremgik af en erklæring fra en speciallæge i  

 øjensygdomme, at synsstyrken var aftaget mellem to  

 undersøgelser, og der var risiko for yderligere synsnedsættelse.  

 Efter voldens karakter og grovhed sammenholdt med følgerne for  

 forurettede, fandt landsretten, at volden var omfattet af straffelovens  

 § 245, stk. 1, 2. pkt., og straffen blev forhøjet til  

 fængsel i 2 år.
4. Straffelovens § 246 Straffelovens § 246 har følgende ordlyd:
»§ 246. Har et legemsangreb, der er omfattet af § 245,  

 været af en så grov beskaffenhed eller haft så alvorlige  

 skader eller døden til følge, at der foreligger særdeles  

 skærpende omstændigheder, kan straffen stige til fængsel i  

 8 år.« I dette afsnit er tillige inddraget nye højesteretsdomme.
4.1. Vold med døden til følge Straffene synes efter lovændringen i 1997, hvorved straffen for  

 særlig grov vold blev skærpet, som udgangspunkt at ligge i  

 niveauet omkring 6-7 års fængsel, såfremt volden har haft  

 døden til følge.
 Som eksempel på en sådanne sager kan nævnes:
HRD af 25. juni 1999 fængsel i 6 år En 46-årig tiltalt begik flere tilfælde af vold efter  

 straffelovens § 244. Tiltalte sparkede endvidere en mandlig bekendt ned  

 ad en trappe, hvorved den pågældende påførtes  

 så alvorlige læsioner i hovedet, at han kort efter afgik ved  

 døden.
Tiltalte og forurettede havde kendt hinanden i en  

 årrække og færdedes i et miljø præget af  

 drikkeri og lejlighedsvis voldsudøvelse.
Begge var berusede på  

 gerningstidspunktet.
Tiltalte blev straffet med fængsel i 6 år,  

 idet der ved straffastsættelsen blev taget hensyn til den  

 skærpelse af strafniveauet i de groveste voldstilfælde, som  

 tilsigtedes med ændringen af straffeloven i 1997.
 Endvidere kan nævnes følgende nye  

 højesteretsdom:
HRD af 5. november 2001 fængsel i 7 år En 22-årig tiltalt tildelte forurettede et knæstød,  

 adskillige knytnæveslag i ansigtet og på kroppen, flere spark i  

 hovedet og på kroppen samt hoppede på forurettede, ligesom  

 tiltalte kastede en træpalle mod forurettedes krop, hvilket  

 medførte, at forurettede afgik ved døden som følge af  

 forblødning.
En medtiltalt overværede volden, men deltog ikke  

 fysisk i denne.
Tiltalte tildelte endvidere ved en anden lejlighed en person  

 et slag over armen med et koben, hvilket forhold blev henført under  

 § 245. Ved fastsættelsen af straffen på fængsel i 7  

 år lagde landsretten vægt på, at volden havde en  

 omfattende, kynisk og ikke helt kortvarig karakter, at den   efter i  

 første omgang at være afsluttet, og de tiltalte havde forladt  

 gerningsstedet   blev genoptaget med et kast med en tung palle mod det  

 liggende offer, der var sat helt ud af stand til at værge for sig, samt  

 at tiltalte var uden tidligere tilknytning til ofret.
Højesteret fandt  

 ikke grundlag for at ændre straffen og stadfæstede derfor dommen.
Der forekommer dog tilfælde, hvor straffen er udmålt på  

 et lavere niveau, selvom volden har medført døden.
Som  

 eksempel herpå kan nævnes følgende dom:
HRD af 16. november 2001 fængsel i 5 år En 27-årig tiltalt tildelte forurettede flere  

 knytnæveslag, hvorved denne pådrog sig brud af højre  

 overkæbe, ribbensbrud samt svær hjernekvæstelse og  

 blødning under den hårde hjernehinde, hvorved forurettede ca. 14  

 dage som følge af kvæstelserne afgik ved døden.  

 Kvæstelserne i hjernen måtte antages at være opstået  

 ved, at forurettede som følge af slagene var faldet bagover mod et  

 hårdt underlag.
Landsretten udtalte, at straffen i et forhold som det  

 foreliggende som udgangspunkt skulle fastsættes til fængsel i 6  

 år.
Under hensyn til, at tiltalte meldte sig selv og til sagens  

 forløb (nævningesagen måtte gå om som følge  

 af en dommers inhabilitet), herunder at der som følge heraf havde  

 været en langvarig varetægtsperiode, blev straffen fastsat til  

 fængsel i 5 år.
Under hensyn til, at den udøvede vold  

 alene bestod i næveslag og til de af landsretten anførte  

 formildende omstændigheder, fandt Højesteret straffen passende  

 bestemt, idet Højesteret herved tillige tog den skærpelse af  

 strafniveauet i de groveste voldstilfælde, der var tilsigtet ved  

 lovændringen i 1997, i betragtning.
4.2. Vold, der ikke har medført døden Såfremt volden ikke medfører døden,  

 udmåles straffene i almindelighed på et væsentligt  

 lavere niveau.
 Som eksempel på en sådan sag kan nævnes:
VLD af 6. marts 1996 fængsel i 3 år En 39-årig mand var tre gange tidligere straffet for vold,  

 senest ved en byretsdom af 6. september 1994, hvorved han for  

 overtrædelse af straffelovens § 244 blev idømt  

 fængsel i 30 dage for overfald på sin samlever.
Tiltalte havde nu  

 en aften i oktober 1995 over fire timer udsat samleveren for vold bl.a. i  

 form af knytnæveslag og spark, ligesom tiltalte tog kvælertag  

 på samleveren, der mistede bevidstheden, og dernæst, da hun  

 senere vågnede op, bl.a. tildelte hende et snit i panden med en  

 køkkenkniv.
Tiltalte tog herefter fat i ørerne på  

 samleveren og slyngede hendes hoved mod en toiletcisterne, der knustes.  

 Endelig smed tiltalte samleveren på gulvet, hvor han satte foden  

 på hendes hals, ligesom han trådte hende i siden.
Ved  

 voldsudøvelsen pådrog samleveren sig kraniebrud og brud på  

 tre ribben.
Byretten fandt endvidere tiltalte skyldig i to tilfælde af  

 vold mod samleveren i september og oktober 1995. Byretten fastsatte straffen  

 efter straffelovens § 247, jf. § 244 og § 246 til  

 fængsel i 2 år og 6 måneder.
Landsretten forhøjede  

 straffen til fængsel i 3 år under henvisning til voldens  

 karakter, herunder at tiltalte havde udøvet flere slags livsfarlige  

 angreb, og karakteren af tiltaltes forstraffe, herunder at han tidligere var  

 straffet for vold begået mod samleveren.
Bilag 4 RIGSADVOKATEN Den 3. januar 2002 Redegørelse  

 om  

 strafniveauet for overtrædelse af straffelovens bestemmelser om  

 uagtsomt manddrab, grov uagtsom legemsbeskadigelse og forsætlig  

 farefremkaldelse i færdselssager 1. Indledning I det følgende beskrives strafniveauet i sager om samtidig  

 overtrædelse af færdselsloven og straffelovens bestemmelser om  

 uagtsomt manddrab (§ 241), uagtsom betydelig legemsbeskadigelse  

 (§ 249) eller forsætlig farefremkaldelse (§ 252).  

 Beskrivelsen bygger på en gennemgang af domme trykt i Ugeskrift for  

 Retsvæsen samt på en oversigt over samtidige overtrædelser  

 af færdselsloven og straffeloven i Dommerforeningens Domsoversigter,  

 Bind 7 (2000).
 Under punkt 2 gennemgås strafudmålingen i sager om  

 overtrædelse af straffelovens § 241 (pkt. 2.1.) og § 249  

 (pkt. 2.2.) i forbindelse med spirituskørsel, mens der i punkt 3  

 redegøres for strafudmålingen, når der ikke samtidig  

 foreligger spirituskørsel, for overtrædelse af straffelovens  

 § 241 (pkt. 3.1.) og § 249 (pkt. 3.2.). I punkt 4 gennemgås  

 strafniveauet ved overtrædelse af straffelovens § 252 i  

 færdselssager, og i punkt 5 redegøres for bestemmelsen i  

 færdselslovens § 118, stk. 4, om frihedsstraf for grove  

 færdselslovsovertrædelser, hvor der ikke samtidig foreligger  

 overtrædelse af straffelovens §§ 241, 249 eller 252.
2. Uagtsomt manddrab og uagtsom betydelig legemsbeskadigelse ved  

 spirituskørsel 2.1. Uagtsomt manddrab ved spirituskørsel Det normale strafniveau for uagtsomt manddrab ved spirituskørsel  

 var indtil maj 1996 fængsel i 4-6 måneder.
Dette strafniveau blev  

 ved Højesterets dom af 8. maj 1996 (U 1996.1017 H) forhøjet til  

fængsel i 6-8 måneder.
Dette normalstrafniveau omfatter  

 tilfælde, hvor tiltalte ikke tidligere har gjort sig skyldig i  

 spirituskørsel, og hvor der ikke foreligger skærpende  

 omstændigheder, således som det eksempelvis vil være  

 tilfældet, såfremt kørslen i sig selv er foregået  

 på særlig hensynsløs måde.
Højesterets dom af 8. maj 1996 (U 1996.1017 H) fængsel i 1 år Sagen drejede sig om en 20-årig mand, som efter at have indtaget  

 alkohol og amfetamin under kørsel med bil i mørke med slukkede  

 lygter og stor hastighed ramte en anden ung mand, der trak sin cykel i den  

 modsatrettede kørebanehalvdel.
Tiltalte blev dømt for  

 overtrædelse af straffelovens § 241 samt færdselslovens  

 §§ 53, stk. 2, og 54, stk. 1, og en række andre  

 bestemmelser i færdselsloven.
I byretten blev tiltalte straffet med  

 fængsel i 4 måneder og frakendt førerretten i 5 år.  

 Landsretten forhøjede straffen til fængsel i 10 måneder og  

 frakendte førerretten i 8 år, og Højesteret  

 forhøjede straffen yderligere til fængsel i 1 år under  

 hensyn til, at der forelå skærpende omstændigheder.
 I dommen er blandt andet anført følgende:
 »I pådømmelsen har deltaget seks dommere.
 I betænkning nr. 1099/1987 om strafferammer og  

 prøveløsladelse side 165 udtaler Straffelovrådet  

 bl.a.:
»Efter Straffelovrådets vurdering er der ikke grundlag for at  

 tilråde en skærpelse af strafudmålingen i forhold til  

 nugældende praksis ved domstolene, herunder det nævnte  

 normalniveau af 4-6 måneders fængsel i sager om uagtsomt manddrab  

 forvoldt under motorkørsel i spirituspåvirket tilstand.
De  

 følgende bemærkninger tager især sigte på  

 spiritussagerne.
Principielle strafferetlige synspunkter kan i og for sig tale for, at  

 straffe på 4-6 måneder er udtryk for en streng bedømmelse.  

 Hvor ingen skade sker, straffes promille- og spirituskørsel med  

 bøde eller en kort frihedsstraf på normalt 14 dage i  

 førstegangstilfælde.
Motorførerne straffes, fordi de i  

 deres spirituspåvirkede tilstand rummer en fare for  

 færdselssikkerheden og for andre trafikanters liv og legeme.
Men  

 når denne fare realiseres og de alvorligste følger  

 indtræder, skærpes straffen meget væsentligt, selv om den  

 udviste adfærd ikke generelt kan siges at være en anden, end hvis  

 uheld var undgået.
I de enkelte sager kan der dog undertiden foreligge  

 oplysninger om en særlig hasarderet og farlig kørsel, der  

 adskiller forholdet fra den mere typiske spirituskørsel.
Straffe  

 på 4-6 måneder er meget strengere end de straffe, der ville  

 fremkomme, hvis man tænkte sig en udmåling med udgangspunkt i  

 straffen for spirituskørsel, suppleret med en skærpelse for  

 uagtsomt manddrab, bedømt uden spirituspåvirkning.« I en handlingsplan »Spritkørsel og spritdrab«, der er afgivet i  

 januar 1996 af en arbejdsgruppe under Trafikministeriet og  

 Justitsministeriet, anføres side 8 f bl.a.:
»Udgangspunktet for straffastsættelsen i sager, hvor der sker  

 uagtsomt manddrab ved spritkørsel, har hidtil været  

 fængsel i 4-6 måneder og frakendelse af førerretten i 5  

 år.
Der forekommer dog domme på 3 måneders  

 fængsel.
I grovere tilfælde er straffen fastsat til fængsel i 6-9  

 måneder, i gentagelsestilfælde fængsel indtil 1 år og  

 i meget grove gentagelsestilfælde indtil 2 år.
Frakendelse af  

 førerretten sker i disse tilfælde i 6-8 år.
 . . .
 Anklagemyndigheden har i 1995 nedlagt påstand om skærpede  

 straffe på området.
 . . .
Det er arbejdsgruppens opfattelse, at sanktionerne for  

 spritkørsel, der medfører uagtsomt manddrab eller betydelig  

 legemsbeskadigelse, er af stor betydning for forebyggelsen af sådan  

 kørsel.
Straffen er en markering af, med hvilken alvor samfundet ser  

 på sådanne handlinger.
Et højt strafniveau vil  

 således kunne have en vis præventiv effekt og derved være  

 medvirkende til at forhindre meningsløse drab og kvæstelser i  

 trafikken.
Arbejdsgruppen kan derfor tilslutte sig anklagemyndighedens  

 bestræbelser på at få fastlagt et generelt højere  

 strafniveau i disse sagstyper . . .« Højesterets bemærkninger:
 Fem dommere udtaler:
 Udgangspunktet for sanktionsfastsættelsen i sager om uagtsomt  

 manddrab i forbindelse med førstegangstilfælde af  

 spirituskørsel har i hidtidig retspraksis været ubetingede  

 frihedsstraffe på 4-6 måneders fængsel og frakendelse af  

 førerretten i 5 år, medmindre der har foreligget skærpende  

 omstændigheder.
Vi finder, at der er behov for en ikke uvæsentlig  

 forhøjelse af strafniveauet, men at der samtidig må lægges  

 vægt på de betragtninger, som er anført af  

 Straffelovrådet det citerede sted i betænkning nr. 1099/1987.  

 Efter en samlet afvejning finder vi, at udgangspunktet for  

 strafudmålingen i disse sager bør være fængsel i 6-8  

 måneder.
Dette normalstrafniveau skal som hidtil omfatte  

 tilfælde, hvor tiltalte ikke tidligere har gjort sig skyldig i  

 spirituskørsel, og hvor der ikke foreligger skærpende  

 omstændigheder, således som det eksempelvis vil være  

 tilfældet, såfremt kørslen i sig selv er foregået  

 på særlig hensynsløs måde.
Der er ikke grundlag for  

 en tilsvarende generel forlængelse af frakendelsestiden.
 Fire af disse dommere udtaler herefter:
Efter de omstændigheder vedrørende kørslen i denne  

 sag, som er lagt til grund af landsretten, finder vi, at der foreligger  

 skærpende omstændigheder, der gør det påkrævet  

 at fastsætte en væsentlig højere straf end efter det  

 nævnte udgangspunkt, og at straffen derfor bør forhøjes  

 til fængsel i 1 år.
Vi finder, at frakendelsestiden er passende  

 bestemt under hensyn til de skærpende omstændigheder.
 En af disse dommere udtaler:
Jeg er enig i, at der i denne sag foreligger skærpende  

 omstændigheder, som gør det påkrævet at  

 fastsætte en straf, der overstiger det anførte udgangspunkt.
Det  

 må dog samtidig tages i betragtning, at tiltaltes handling snarere har  

 karakter af grov tankeløshed end af bevidst hensynsløshed.
Jeg  

 finder derfor, at den udmålte straf af fængsel i 10 måneder  

 er passende bestemt.
Idet jeg endvidere kan tiltræde, at der under  

 hensyn til de skærpende omstændigheder er fastsat en  

 frakendelsestid på 8 år, stemmer jeg for at stadfæste  

 dommen.
 Den sjette dommer i sagen udtaler:
Af de grunde, der er anført af Straffelovrådet, mener  

 jeg, at der ikke er anledning til generelt at skærpe strafniveauet for  

 denne type lovovertrædelser, når det ikke sker i sammenhæng  

 med en generel forhøjelse af strafniveauet i sager om  

 spirituskørsel uden alvorlige følger i form af uagtsomt  

 manddrab eller betydelig legemsbeskadigelse.
Jeg finder, at kørslen i  

 det foreliggende tilfælde er sket under så skærpende  

 omstændigheder, at straffen på fængsel i 10 måneder  

 og en frakendelsestid på 8 år efter det hidtidige sanktionsniveau  

 må anses for passende.
Med denne begrundelse stemmer også jeg for  

 at stadfæste dommen.« Den skærpede linje er siden fulgt op bl.a. i en Vestre Landsrets  

 dom:
Vestre Landsrets ankedom af 6. juni 1996 (U 1996.1222 V) fængsel i 1 år En 20-årig tiltalt, der ikke tidligere var straffet af betydning  

 for sagen, blev fundet skyldig i spirituskørsel efter  

 færdselslovens § 53, stk. 2, samt i overtrædelse af  

 bl.a. straffelovens § 241. Tiltalte, der ikke havde kørekort,  

 havde i en brugsstjålet bil i et byområde og under  

 eftersættelse af politiet kørt med en hastighed, der  

 væsentlig oversteg den tilladte.
Tiltalte var endvidere kørt  

 over for rødt lys og havde under tilsidesættelse af ubetinget  

 vigepligt påkørt en anden bil, hvorved en passager i denne bil  

 blev dræbt, mens tre andre pådrog sig skader.
Byretten  

 udmålte straffen til fængsel i 8 måneder, og  

 førerretten frakendtes i 6 år.
Landsretten forhøjede  

 under henvisning til U 1996.1017 H straffen til fængsel i 1 år og  

 forlængede frakendelsestiden til 8 år.
Landsretten lagde ved  

 strafudmålingen vægt på, at tiltalte, der ikke havde  

 kørekort, i spirituspåvirket tilstand, i en brugsstjålet  

 bil og under eftersættelse af politiet i et byområde kørte  

 med en hastighed, der væsentligt oversteg den tilladte, samtidig med,  

 at tiltalte overtrådte andre af færdselslovens regler blandt  

 andet ved at køre over for rødt lys for til sidst ikke at  

 overholde sin ubetingede vigepligt og påkøre en anden bil,  

 hvorved en passager i bilen blev dræbt og tre personer pådrog sig  

 skader.
Den skærpelse af straffen for uagtsomt manddrab i forbindelse med  

 spirituskørsel, som er sket i nyere retspraksis, har også  

 fået betydning for strafudmålingen i tilsvarende forhold ved  

 overtrædelse af færdselslovens § 54, stk. 1. Efter  

 denne bestemmelse må et motordrevet køretøj ikke  

 føres af nogen, som på grund af mangel på søvn,  

 påvirkning af opstemmende eller bedøvende midler eller af  

 lignende årsager, er ude af stand til at føre  

 køretøjet på fuldt betryggende måde.
Som eksempel  

 kan nævnes følgende dom:
Vestre Landsrets ankedom af 2. marts 1999 (U 1999.1078 V) fængsel i 10 måneder Tiltalte, der var frakendt førerretten, førte personbil,  

 selv om han på grund af mangel på søvn og påvirkning  

 af opstemmende midler var ude af stand til at føre bil på fuldt  

 betryggende måde.
Under en overhaling med en efter forholdene for  

 høj hastighed mistede han herredømmet over bilen, der  

 forulykkede, og en passager blev dræbt, medens en anden blev alvorligt  

 kvæstet.
Byretten idømte tiltalte fængsel i 8  

 måneder.
Landsretten udtalte, at den skærpelse af straffen for  

 uagtsomt manddrab og uagtsom legemsbeskadigelse i forbindelse med  

 spirituskørsel, som var sket i nyere retspraksis, også burde  

 komme til udtryk ved tilsvarende forhold i forbindelse med overtrædelse  

 af færdselslovens § 54, stk. 1. Under hensyn til forholdets  

 karakter og tiltaltes tidligere straffe for spirituskørsel og  

 kørsel i frakendelsestiden blev straffen forhøjet til  

 fængsel i 10 måneder.
Såfremt der foreligger skærpende omstændigheder,  

 herunder hvis tiltalte tidligere er straffet for spiritus- og  

 promillekørsel, vil der være grundlag for at udmåle en  

 væsentlig højere straf.
Som eksempel herpå kan  

 nævnes Østre Landsrets ankedom af 23. august 1995 (U 1995.948  

 Ø), som er afsagt forud for den højesteretsdom, der generelt  

 øgede strafniveauet:
Østre Landsrets ankedom af 23. august 1995 (U 1995.948  

 Ø) fængsel i 2 år og 6 måneder En 26-årig tiltalt kørte som fører af en  

 brugsstjålet bil med en promille på 1,19 over en længere  

 strækning med hastigheder, der betydeligt oversteg  

 hastighedsbegrænsningerne, og foretog herunder overhalinger af flere  

 biler, hvorunder T overskred fuldt optrukne spærrelinier, samt foretog  

 flere overhalinger foran uoverskuelige bakker.
I en landsby, med  

 hastighedsbegrænsning på 50 km/t, foretog tiltalte med en  

 hastighed på 100-120 km/t overhaling af en bil og påkørte  

 herunder en forankørende bil, der blev delvist knust.
Herved  

 dræbtes en person, medens to personer kom til skade, den ene med  

 langvarig hospitalsindlæggelse til følge.
Tiltalte var mange  

 gange tidligere straffet for brugstyveri, tyveri, kørsel uden  

 førerret, herunder i frakendelsestiden, og promille-  

 spirituskørsel.
For overtrædelse af bl.a. færdselslovens  

 § 53, stk. 2, og straffelovens §§ 241, 249 og 252 blev  

 tiltalte i byretten idømt fængsel i 2 år.
Landsretten  

 forhøjede straffen til fængsel i 2 år og 6 måneder  

 (Dissens for fængsel i henholdsvis 3 år og 2 år).  

 Førerretten blev ligesom i byretten frakendt for bestandig.
 Det forhold, at tiltalte tidligere var straffet for spirituskørsel,  

 indgik ligeledes i landsrettens begrundelse for at skærpe straffen i  

 følgende dom, hvor straffen blev udmålt til fængsel i 1  

 år:
Vestre Landsrets ankedom af 12. september 1996 (U 1996.1493  

 V) fængsel i 1 år En 18-årig tiltalt havde gjort sig skyldig i overtrædelse  

 af straffelovens § 241 og færdselslovens § 53, stk. 1,  

 m.v. ved en aften kl. ca. 23.45 efter at have indtaget spiritus at have  

 kørt i en bil med over 100 km/t i strid med en  

 hastighedsbegrænsning på 50 km/t og herunder i en kurve at have  

 mistet herredømmet over bilen, der ramte to vejtræer, hvorved to  

 kammerater, der var passagerer i bilen, blev dræbt.  

 Alkoholkoncentrationen i tiltaltes blod kl. 01.10 var mindst 1,29 promille.  

 Tiltalte havde mindre en 1 måned før kørslen vedtaget en  

 bøde samt frakendelse af førerretten for 1 år for  

 spirituskørsel.
Byretten udmålte straffen til fængsel i 7  

 måneder.
Landsretten forhøjede straffen til fængsel i 1  

 år under hensyn til, at kørslen foregik kort tid efter, at  

 tiltalte var straffet for spirituskørsel, og til, at der forelå  

 skærpende omstændigheder, jf.
U 1996.1017 H, idet kørslen  

 foregik med en efter forholdene alt for høj hastighed, og efter at  

 tiltalte over en længere periode havde indtaget alkohol.  

 Førerretten blev som i byretten frakendt i 10 år.
 Sammenfatning:
Dommene ovenfor viser, at det normale strafniveau for uagtsomt  

 manddrab ved spirituskørsel   og antagelig også ved  

 overtrædelse af færdselslovens § 54, stk. 1   er  

 fængsel i 6-8 måneder.
Hvis der foreligger skærpende  

 omstændigheder, herunder hvis tiltalte tidligere er straffet for  

 spirituskørsel og/eller kørslen i sig selv er foregået  

 på særlig hensynsløs måde, vil straffen blive  

 udmålt i niveauet omkring 1 års fængsel.
I  

 særlig grove tilfælde kan der blive tale om at udmåle en  

 væsentlig højere straf.
2.2. Uagtsom betydelig legemsbeskadigelse ved spirituskørsel I betænkning nr. 1099/1987 om strafferammer og  

 prøveløsladelse antog Straffelovrådet at frihedsstraffene  

 for uagtsom betydelig legemsbeskadigelse ved spirituskørsel i en del  

 tilfælde var af 30-60 dages varighed og dermed tydeligt kortere  

 end de straffe, der blev idømt for uagtsomt manddrab under lignende  

 omstændigheder.
 Ved en Vestre Landsrets dom fra 2. oktober 1995 blev straffen imidlertid  

 fastsat over dette niveau:
Vestre Landsrets ankedom af 2. oktober 1995 (U 1996.133 V) fængsel i 3 måneder En 23-årig tiltalt påkørte kl. 11.20 fem personer,  

 der stod i højre vejside, og hvoraf to pådrog sig  

 kvæstelser omfattet af straffelovens § 249. Mindstepromillen kl.  

 12.37 havde udgjort 1,63. Kørslen havde ikke i sig selv været  

 omfattet af færdselslovens § 126. Byretten udmålte straffen  

 til hæfte i 30 dage, og tiltalte blev frakendt førerretten for 3  

 år.
Landsretten forhøjede straffen til fængsel i 3  

 måneder og forlængede frakendelsestiden til 4 år.
 Der kan endvidere nævnes følgende domme:
Vestre Landsrets ankedom af 6. januar 1998 (U 1998.636 V) fængsel i 60 dage En 18-årige tiltalt var under kørsel på hovedvej  

 kørt over i den anden kørebanehalvdel og stødt sammen  

 med en modkørende bil, hvis fører pådrog sig flere brud  

 på højre ben og tæer og brud på ribben med langvarig  

 hospitalsindlæggelse til følge.
Tiltaltes mindstepromille i  

 blodet var 1,51. Byretten idømte tiltalte hæfte i 30 dage og  

 frakendte førerretten for 3 år.
Landsretten forhøjede  

 under hensyn til promillens størrelse, karakteren af  

 kørselsfejlen og den forvoldte betydelige legemsskade straffen til  

 fængsel i 60 dage og stadfæstede  

 førerretsfrakendelsen.
Vestre Landsrets ankedom af 14. april 1999 (Dommerforeningens  

 Oversigter, dom nr. 32) fængsel i 50 dage En 37-årig tiltalt kørte efter mørkets frembrud  

 med en alkoholpromille på 1,96. Tiltalte kørte med 35-40 km/t,  

 da hun på en vej ud for et skilt, som angav et  

 fodgængerområde, påkørte en dreng på  

 rulleskøjter.
Drengen var løbet ud på vejen fra tiltaltes  

 venstre side efter, at en modkørende bil havde passeret.
Drengen  

 pådrog sig brud i højre kraveben og i venstre skulderblad og  

 spredte blødninger i hjernevævet med stor sandsynlighed for  

 varig hjerneskade til følge.
Det blev lagt til grund, at tiltalte  

 efter hidtidig praksis måtte forvente en straf af hæfte i 30  

 dage, men at afgørelserne i U 1996.133 V og U 1996.1017 H måtte  

 tillægges betydning ved strafudmålingen.
Omstændighederne  

 ved tiltaltes kørsel kunne dog ikke sidestilles med  

 omstændighederne ved kørslerne i de anførte  

 afgørelser, og straffen blev derfor udmålt til fængsel i  

 50 dage.
Førerretten blev frakendt i 3 år.
Vestre Landsrets ankedom af 11. april 2000 (U 2000.1645/1  

 Ø) hæfte i 30 dage En 23-årig tiltalt førte bil med en alkoholpromille  

 på 1,36. Tiltalte foretog en overhaling, hvorunder han overskred  

 dobbelte spærrelinier og kom over i den modsatte kørebane.  

 Tiltalte stødte her sammen med en modkørende bilist, der blev  

 påført betydelig legemsskade, jf. straffelovens § 249.  

 Tiltalte blev i byretten straffet med 20 dagbøder á 500 kr. og  

 frakendt førerretten.
Landsretten forhøjede straffen til  

 hæfte i 30 dage og forlængede frakendelsestiden til 2 år 6  

 måneder.
Landsretten lagde herved vægt på promillens  

 størrelse, karakteren af kørselsfejlen og den forvoldt  

 legemsskade.
Det forhold, at tiltalte tidligere er straffet for spirituskørsel  

 vil   ligesom i sager om uagtsomt manddrab ved spirituskørsel   blive  

 tillagt betydning ved strafudmålingen.
Som eksempel herpå kan  

 nævnes følgende domme:
Vestre Landsrets ankedom af 6. juni 1996 (U 1996.1224 V) fængsel i 4 måneder En 28-årig tiltalt, som 2 gange tidligere i henholdsvis 1989 og  

 1993 var dømt for spirituskørsel, blev nu fundet skyldig i  

 spirituskørsel i frakendelsestiden i brugsstjålet bil med  

 uagtsom forvoldelse af betydelig legemsbeskadigelse på én  

 person.
Byretten udmålte straffen til fængsel i 60 dage, men  

 landsretten forhøjede straffen til fængsel i 4 måneder, og  

 førerretten frakendtes ligesom i byretten for bestandig.
Landsretten  

 lagde betydelig vægt på, at tiltalte to gange tidligere var  

 dømt for spirituskørsel.
Østre Landsrets ankedom af 17. juni 1998  

 (Dommerforeningens Oversigter, dom nr. 33) fængsel i 3 måneder En 33-årig tiltalt, som i 1991 var straffet for  

 spirituskørsel, kørte med en alkoholpromille på 1,90 med  

 80 km/t over en uoverskuelig bakketop.
Føret var vådt, og der  

 lå 10 cm sne i vejkanterne på den anden side af bakken.
Efter  

 bakketoppen kom tiltaltes bil i slinger, og tiltalte påkørte en  

 fodgænger, som gik på vejen ca. 80 meter fra bakketoppen.  

 Fodgængeren fik et åbent, kompliceret brud på venstre ben.  

 Straffen blev udmålt til fængsel i 3 måneder.
 Sammenfatning:
Dommene ovenfor viser, at der i sager om uagtsom betydelig  

 legemsbeskadigelse ved spirituskørsel udmåles frihedsstraffe med  

 udgangspunkt i et niveau fra 30 dage til 3 måneder.
I  

 gentagelsestilfælde er der eksempler på domme på  

 henholdsvis 3 og 4 måneders fængsel.
3. Uagtsomt manddrab og uagtsom betydelig legemsbeskadigelse uden  

 spirituskørsel 3.1. Uagtsomt manddrab uden spirituskørsel I betænkning nr. 1099/1987 om strafferammer og  

 prøveløsladelse antog Straffelovrådet, at normalstraffen  

 for uagtsomt manddrab uden spirituskørsel er dagbøder eller  

 hæfte i 10-30 dage.
 Gennemgangen af domme i Ugeskrift for Retsvæsen synes at vise, at  

 straf i form af dagbøder i almindelighed anvendes i tilfælde,  

hvor kørslen ikke kan karakteriseres som særlig  

 hensynsløs.
 Som eksempler på sådanne sager kan nævnes:
Højesterets dom af 9. april 1979 (U 1979.485 H) 20 dagbøder af 40 kr.
Tiltalte kørte ind på hovedvej uden at iagttage sin  

 vigepligt og stødte sammen med en anden bil.
En forsædepassager  

 i denne blev dræbt.
Det var lagt til grund, at afdøde ikke havde  

 benyttet sikkerhedssele, og efter obduktionserklæringen ville brugen af  

 sikkerhedssele formentlig have reddet afdødes liv.
Afdødes  

 undladelse af at benytte sikkerhedssele burde ikke medføre, at den af  

 tiltalte begåede alvorlige færdselsforseelse ikke  

 henførtes under strfl. § 241. T ansås efter denne  

 bestemmelse og færdselsloven med 20 dagbøder á 40 kr., og  

 førerretten frakendtes betinget.
Østre Landsrets ankedom af 1. maj 1991 (U 1991.741  

 Ø) 20 dagbøder á 500 kr.
Tiltalte kørte i glat føre med en hastighed på ca.  

 90 km/t og mistede herunder herredømmet over vognen, hvorved han  

 påkørte en varevogn, der var standset op på grund af et  

 færdselsuheld.
Ved sammenstødet blev en person, som befandt sig  

 i rabatten, dræbt, mens en anden fik meget alvorlige kvæstelser.  

 Tiltalte blev for overtrædelse af færdselsloven samt  

 straffelovens § 241 og § 249 straffet med 20 dagbøder  

 á 500 kr. og i medfør af færdselslovens § 126,  

 stk. 1, nr. 1, jf. stk. 2, jf. § 128 frakendt  

 førerretten betinget.
Der kan dog også i disse tilfælde, hvor kørslen  

 ikke bliver karakteriseret som særlig hensynsløs, blive tale om  

 anvendelse af frihedsstraf.
Som eksempel herpå kan  

 nævnes:
Østre Landsrets ankedom af 4. maj 1999 (U 1999.1451  

 Ø) hæfte i 20 dage En lastbilchauffør påkørte under overhaling en  

 modkørende bilist, der blev dræbt.
Kørslen foregik  

 på en befærdet landevej, hvor sigtbarheden på grund af  

 tåge var ringe og ikke over ca. 100 m.
Lastbilen målte ca. 12 m  

 og det overhalede køretøj ca. 18 m.
Tiltalte kørte med  

 en hastighed af ca. 80 km/t. og kunne ikke påregne, at den  

 modkørende trafik kørte med lavere hastighed.
Tiltalte fandtes  

 at have tilsidesat væsentlige hensyn til færdselssikkerheden, men  

 ikke at have ført bil på særlig hensynsløs  

 måde.
Tiltalte blev idømt hæfte i 20 dage og frakendt  

 førerretten betinget.
Tiltalte var i byretten blevet idømt  

 fængsel i 60 dage, idet retten fandt, at tiltalte havde gjort sig  

 skyldig i kørsel på særlig hensynsløs  

 måde.
Der kan tillige i de omtalte tilfælde blive tale om  

frihedsstraf, hvis tiltalte tidligere er straffet for uagtsomt  

 manddrab.
Som eksempel herpå kan nævnes:
Højesteret dom af 8. maj 1996 (U 1996.1014 H) hæfte i 14 dage En 36-årige tiltalt fandtes skyldig i overtrædelse af  

 straffelovens § 241 og forskellige bestemmelser i færdselsloven,  

 idet han den 31. december 1993 kort før midnat under kørsel med  

 en hyrevogn ad en vej i Kalundborg med en hastighed af ca. 70 km/t. havde  

 undladt at nedsætte hastigheden, uagtet en 14-årig dreng  

 gående var på vej over kørebanen, hvilket bevirkede, at  

 tiltalte påkørte drengen, som blev dræbt.
Under hensyn  

 til, at tiltalte havde udvist en betydelig grad af uagtsomhed, og at han i  

 1985 for et forhold af lignende karakter var straffet for uagtsomt manddrab,  

 tiltrådtes det, at straffen var fastsat som en frihedsstraf af  

 hæfte i 14 dage (dissens for alene at idømme tiltalte  

 dagbøder). Da tiltalte tillige fandtes at have tilsidesat  

 væsentlige hensyn til færdselssikkerheden, frakendtes han  

 førerretten betinget.
Hvis kørslen karakteriseres som særlig  

 hensynsløs, vil der i almindelighed blive udmålt en  

væsentlig højere straf.
Som eksempler herpå kan  

 nævnes:
Østre Landsrets ankedom af 29. september 1988 (U 1989.109  

 Ø) fængsel i 4 måneder En 19-årige tiltalt kørte med en hastighed af godt 99  

 km/t ad Vigerslev Allé, hvor den højst tilladte hastighed er 60  

 km/t og kørte ind i krydset ved Vester Kirkegårds Alle for  

 rødt lys, idet han overså lyssignalerne.
Han  

 påkørte og dræbte i krydset børnene A og B, der i  

 fodgængerfeltet var på vej over kørebanen for grønt  

 lys.
Tiltalte blev for overtrædelse af færdselslovens § 3,  

 stk. 1, § 4, stk. 1, § 41, stk. 1 og 2, pkt. 3, samt  

 straffelovens § 241 i byretten straffet med hæfte i 14 dage og  

 frakendt førerretten i 1 år og 6 måneder.
Landsretten  

 forhøjede under hensyn til forholdets grovhed straffen til  

 fængsel i 4 måneder og forlængede frakendelsestiden til 5  

 år.
Højesterets dom af 30. august 1989 (U 1989.929 H) fængsel i 4 måneder En 22-årig tiltalt lastbilchauffør havde kort før  

 midnat med en fart af ca. 100 km/t ført vognen mod rødt lys ind  

 i et kryds, hvor lastvognen ramte en anden vogn, der var kørt ind for  

 grønt lys, hvorved en person blev dræbt og andre alvorligt  

 skadet.
Straffen fastsattes til fængsel i 4 måneder, og  

 kørekortet frakendtes for 5 år (dissens af 2 dommere for  

 fængsel i 3 måneder og frakendelse i 3 år).
Vestre Landsrets ankedom af 15. april 1997 (U 1997.956 V) fængsel i 3 måneder En 25-årige tiltalt havde gjort sig skyldig i overtrædelse  

 af straffelovens § 241 og en række bestemmelser i  

 færdselsloven ved med betydelig hastighed bagfra med sin bil at have  

 påkørt en anden bil, der holdt stille for rødt lys,  

 så denne bil blev skubbet ind i krydset og påkørt af en  

 tredje bil, hvorved føreren og en passager i den påkørte  

 bil blev dræbt.
Landsretten fandt, at kørslen måtte anses  

 for særlig hensynsløs, samt at den i retspraksis skete  

 skærpelse af sanktionerne for uagtsomt manddrab i forbindelse med  

 spirituskørsel også burde komme til udtryk i sanktioneringen af  

 uagtsomt manddrab i forbindelse med særlig hensynsløs  

 kørsel.
I den foreliggende sag, hvor tiltalte havde forvoldt 2  

 menneskers død, fandt landsretten at straffen, der af byretten var  

 fastsat til hæfte i 40 dage, burde forhøjes til fængsel i  

 3 måneder.
Frakendelsestiden på 3 år fandtes passende  

 bestemt.
 Sammenfatning:
Dommene ovenfor viser, at uagtsomt manddrab uden spirituskørsel  

 straffes med dagbøder, såfremt kørslen ikke  

 kan karakteriseres som særlig hensynsløs.
Der er dog  

 eksempler på anvendelse af frihedsstraf i sådanne sager.  

 Såfremt kørslen karakteriseres som særlig  

 hensynsløs, vil der formentlig blive udmålt en straf i  

 niveauet omkring 3-4 måneders fængsel.
3.2. Uagtsom betydelig legemsbeskadigelse uden  

 spirituskørsel Straffen i færdselssager om uagtsom betydelig legemsbeskadigelse  

 uden spirituskørsel vil som alt overvejende hovedregel være  

 dagbøder.
Som eksempler herpå kan nævnes:
Østre Landsrets ankedom af 9. december 1992 (U 1993.350/3  

 Ø) 20 dagbøder á 150 kr.
En 33-årig tiltalt buschauffør undlod under svingning til  

 højre at standse for en gående, der i et fodgængerfelt for  

 grønt lys var på vej over vejen fra tiltaltes højre side,  

 hvilket havde til følge at tiltalte med bussen påkørte  

 den gående, der pådrog sig komplicerede brud på ben og  

 ankel, idet begge ben blev overkørt.
Tiltalte blev for  

 overtrædelse af færdselsloven og straffelovens § 249  

 idømt 20 dagbøder á 150 kr.
Han var tidligere i 1985  

 frakendt førerretten ubetinget.
Førerretten blev nu frakendt 6  

 måneder ubetinget.
Østre Landsrets ankedom af 25. august 1998  

 (Dommerforeningens Oversigter, dom nr. 38) 10 dagbøder á 250 kr.
En 51-årig tiltalt skulle som fører af en hyrevogn  

 foretage en U-vending.
Under vendingen blev tiltalte påkørt af  

 en bagfrakommende motorcykel, som kørte i 2. vognbane i tiltaltes  

 kørselsretning.
Motorcyklens hastighed var umiddelbart inden  

 påkørslen ca. 50 km/t, og motorcyklen var 10-20 meter fra  

 tiltaltes bil, da tiltalte påbegyndte vendingen.
Føreren af  

 motorcyklen fik brud på begge arme og venstre lårben med  

 hospitalsindlæggelse og længerevarende genoptræning til  

 følge.
Tiltalte blev straffet med 10 dagbøder á 250 kr.,  

 og førerretten blev frakendt i 6 måneder.
Østre Landsrets ankedom af 31. august 1998  

 (Dommerforeningens oversigter, dom nr. 39) 20 dagbøder á 150 kr.
En 41-årig tiltalt kørte med sin personbil over for  

 rødt lys og stødte herved sammen med en motorcykel, som  

 kørte ud i krydset for grønt fra tiltaltes højre side,  

 hvorved både føreren af motorcyklen og en passager kom til  

 skade.
Føreren fik talrige ribbensbrud, ankelbrud og lårbrud, og  

 passageren fik blandt andet brud på en ankel.
Tiltalte blev straffet  

 med 20 dagbøder á 150 kr., og førerretten blev frakendt  

 betinget.
4. Samtidig overtrædelse af straffelovens § 252 og  

 færdselsloven Der findes kun få domme, hvor der er sket domfældelse for  

 samtidig overtrædelse af færdselsloven og straffelovens  

 § 252, og hvor der ikke tillige foreligger en overtrædelse af  

 straffelovens § 241 og/eller § 249.
 Som eksempel på sådanne domme kan dog nævnes:
Vestre Landsrets ankedom af 24. maj 1966 (U 1966.637 V) hæfte i 30 dage, betinget En 17-årige tiltalt, der i glat føre i en bil var  

 kørt ind på en cykelsti bag to cyklister for at forskrække  

 dem, fandtes skyldig i overtrædelse af straffelovens § 252. For  

 dette forhold i forbindelse med 2 brugstyverier og overtrædelse af  

 færdselsloven, hvorved han påkørte en el-mast,  

 idømtes tiltalte 30 dages hæfte betinget og en  

 tillægsbøde, og førerretten frakendtes for 2  

 år.
Østre Landsrets ankedom af 15. juli 1994 (U 1994.784/2  

 Ø) fængsel i 4 måneder En 33-årig tiltalt kørte under svingning gennem et  

 fodgængerfelt, således at tre fodgængere måtte  

 springe til side for at undgå påkørsel.
Tiltalte, der  

 følte sig provokeret af fodgængerne, bakkede herefter tilbage og  

 kørte frem direkte mod fodgængerne flere gange, og  

 påkørte herunder to af fodgængerne med legemsskade til  

 følge for den enes vedkommende.
Straffen for overtrædelse af  

 straffelovens § 244 og § 252 samt færdselsloven fastsattes  

 til fængsel i 4 måneder.
Førerretten blev frakendt i 2  

 år.
 Som eksempel på en sag, hvor der foruden straffelovens § 252 er  

 domfældt for overtrædelse af straffelovens § 249, kan  

 nævnes:
Østre Landsrets ankedom af 20. april 1978 (U 1978.749  

 Ø) fængsel i 30 dage En 34-årig tiltalt påkørte en aften bagfra to  

 cyklister, der begge kom til skade.
Tiltalte fortsatte sin kørsel,  

 hvorunder den ene af cyklisterne over en strækning på ca. 33  

 meter hang fast i bilens højre forskærm.
Tiltalte blev for  

 overtrædelse af færdselslovens § 3, stk. 1 og § 9,  

 stk. 1, samt efter straffelovens § 249, stk. 1, § 252 og  

 § 253, nr. 1, idømt fængsel i 30 dage og blev videre  

 frakendt førerretten ubetinget for 2 år.
 Sammenfatning:
 Dommene ovenfor viser, at overtrædelse af straffelovens  

 § 252 i færdselssager i almindelighed vil medføre  

frihedsstraf.
 5. Grove færdselslovsovertrædelser uden samtidig  

 overtrædelse af straffelovens bestemmelser om uagtsomt manddrab,  

 uagtsom betydelig legemsbeskadigelse m.v.
 Ved lov nr. 498 af 7. juni 2001 om ændring af færdselsloven  

 (Skærpelse af straffen for grove færdselslovovertrædelser  

 og indførelse af kørselsforbud) blev der med ikrafttræden  

 den 1. juli 2001 indsat en ny bestemmelse i færdselslovens § 118,  

 stk. 4, hvorefter straf efter færdselslovens § 118,  

 stk. 1, under de i lovens § 126, stk. 2, nr. 1, nævnte  

 omstændigheder kan stige til fængsel i 1 år.
 Om anvendelsesområdet fremgår bl.a. af pkt. 2.2.1. i de  

 almindelige bemærkninger til lovforslaget (L 225 af 25. april 2001), at  

 bestemmelsen giver mulighed for at idømme frihedsstraf i  

 tilfælde af særlig hensynsløs kørsel, herunder  

 forsætlig fareforvoldelse og skade, hvor der ikke samtidig foreligger  

 en overtrædelse af bl.a. straffelovens §§ 241, 246 eller 252.  

 Bestemmelsen anvendes således, hvor det ikke vil være muligt at  

 idømme frihedsstraf efter straffelovens bestemmelser.
 Som eksempler på bestemmelsens anvendelsesområde nævnes  

 bl.a. kap- eller væddekørsel på gade eller vej eller grov  

 chikanekørsel.
 Om sanktionen fremgår af de almindelige bemærkninger,  

 at det er nærliggende at tage udgangspunkt i strafniveauet for  

 frihedsstraf for de mindst alvorlige tilfælde af spirituskørsel.  

 Det vil således være naturligt, at strafpositionen i normale 1.  

 gangstilfælde svarer til strafpositionen ved de mindst alvorlige  

 tilfælde af spirituskørsel, f.eks. 10-14 dages fængsel.  

 Dette udgangspunkt kan fraviges såvel i skærpende som formildende  

 retning herunder til bødeområdet   afhængig af forholdets  

 karakter inden for strafferammen på fængsel i indtil 1  

 år.
Det forudsættes endvidere, at frihedsstraffen i almindelighed  

 gøres betinget på vilkår af, at den dømte  

 udfører samfundstjeneste, og at der i disse tilfælde  

 idømmes en tillægsbøde på 1.000 kr. pr. 25.000 kr.  

 årlig bruttoindtægt.
Hvis kørslen er foregået i  

 brugsstjålet køretøj, anvendes betinget dom som  

 udgangspunkt ikke.
Bilag 5 Forslag til  

 RÅDETS RAMMEAFGØRELSE .../.../RIA  

 af  

 om styrkelse af de strafferetlige rammer med henblik på  

 bekæmpelse af hjælp til ulovlig indrejse og transit samt ulovligt  

 ophold4) RÅDET FOR DEN EUROPÆISKE UNION HAR - under henvisning til traktaten om Den Europæiske Union, særlig  

 artikel 29, artikel 31, litra e), og artikel 34, stk. 2, litra b), under henvisning til initiativ fra Den Franske Republik5) , under henvisning til udtalelse fra Europa-Parlamentet, og ud fra følgende betragtninger:
 (l)	Et af Den Europæiske Unions mål er at give  

 borgerne et højt tryghedsniveau i et område med frihed,  

 sikkerhed og retfærdighed gennem udformning af fælles handling  

 mellem medlemsstaterne inden for politisamarbejde og retligt samarbejde i  

 kriminalsager.
 (2)	Der bør inden for disse rammer træffes  

 foranstaltninger til at bekæmpe hjælp til ulovlig indvandring,  

 både hjælp til ulovlig grænsepassage i snæver  

 forstand, og hjælp, der har til formål at opretholde  

 netværk, der udnytter mennesker.
 (3)	Med henblik herpå er det vigtigt at foretage en indbyrdes  

 tilnærmelse af eksisterende lovgivning; der bør navnlig  

 fastlægges dels en præcis definition af den  

 pågældende lovovertrædelse og undtagelserne derfra, som er  

 emnet for Rådets direktiv 2001/.../EF af ...6)  om definition af hjælp til  

 ulovlig indrejse og transit samt ulovligt ophold, dels minimumsregler for  

 sanktioner, juridiske personers ansvar og jurisdiktion, som er emnet for  

 nærværende rammeafgørelse.
 (4)	Det er ligeledes af afgørende betydning, at mulighederne for  

 retsforfølgning ikke begrænses til fysiske personer, og at der  

 indføres bestemmelser om juridiske personers ansvar.
 (5)	Denne rammeafgørelse supplerer andre instrumenter, der er  

 vedtaget med henblik på at bekæmpe ulovlig indvandring, ulovlig  

 beskæftigelse, menneskehandel og seksuel udnyttelse af børn.
(6)	Denne rammeafgørelse er en videreudvikling af  

 Schengen-reglerne, som falder ind under artikel 1 i Rådets  

 afgørelse 1999/437/EF af 17. maj 1999 om visse  

 gennemførelsesbestemmelser til den aftale, som Rådet for Den  

 Europæiske Union har indgået med Republikken Island og Kongeriget  

 Norge om disse to staters associering i gennemførelsen, anvendelsen og  

 den videre udvikling af Schengen-reglerne7)  

  - VEDTAGET FØLGENDE RAMMEAFGØRELSE:
Artikel 1 Sanktioner 1. Hver medlemsstat træffer de nødvendige foranstaltninger  

 til at sikre, at de lovovertrædelser, der defineres i artikel 1 og 2 i  

 direktiv 2000/.../EF, kan straffes med strafferetlige sanktioner, der er  

 effektive, står i et rimeligt forhold til lovovertrædelsen, har  

 afskrækkende virkning og kan medføre udlevering.
 2. De i stk. 1 nævnte strafferetlige sanktioner kan eventuelt  

 suppleres med følgende foranstaltninger:
Konfiskation af det transportmiddel, der blev benyttet til at  

 begå den strafbare handling forbud mod direkte eller gennem en mellemmand at udøve den  

 erhvervsmæssige virksomhed, hvorunder den strafbare handling blev  

 begået udvisning.
 3. Hver medlemsstat træffer de nødvendige foranstaltninger  

 til at sikre, at de lovovertrædelser, der er omhandlet i artikel 1,  

 stk. 1, litra a), i direktiv 2000/.../EF, og i det omfang, dette er  

 relevant, artikel 2 i samme direktiv, hvis de er begået i  

 berigelsesøjemed, kan medføre frihedsstraf med en strafferamme  

 på mindst 8 år, når de er begået under en af  

 følgende omstændigheder:
den strafbare handling er begået som en aktivitet udført  

 af en kriminel organisation som defineret i den fælles aktion  

 98/733/RIA8) den strafbare handling blev begået på en sådan  

 måde, at de personer, der er ofre for den strafbare handling, var udsat  

 for livsfare.
 4. Hvis det er nødvendigt for at bevare sammenhængen i det  

 nationale sanktionssystem, skal de i stk. 3 definerede handlinger  

 medføre frihedsstraf, hvis maksimale varighed skal være på  

 mindst 6 år, forudsat at det er en af de strengeste straffe for  

 strafbare forhold af tilsvarende alvorlig karakter.
Artikel 2 Juridiske personers ansvar 1. Hver medlemsstat træffer de nødvendige foranstaltninger  

 til at sikre, at juridiske personer kan kendes ansvarlige for  

 lovovertrædelser, der omhandles i artikel 1, stk. 1, og  

 begås på de juridiske personers vegne9)  af en person, der handler enten  

 individuelt eller som medlem af et organ under den juridiske person, og som  

 har en ledende stilling, inden for den juridiske person baseret på  

 følgende:
beføjelse til at repræsentere den juridiske person,  

 eller beføjelse til at træffe beslutninger på den  

 juridiske persons vegne, eller beføjelse til at udøve intern kontrol, 2. Ud over de i stk. 1 omhandlede tilfælde træffer hver  

 medlemsstat de nødvendige foranstaltninger til at sikre, at en  

 juridisk person kan kendes ansvarlig, når utilstrækkeligt tilsyn  

 eller utilstrækkelig kontrol fra en af de i stk. 1 omhandlede  

 personers side har gjort det muligt for en person, der er underlagt den  

 juridiske persons myndighed, på denne juridiske persons vegne at  

 begå en lovovertrædelse, der omhandles i artikel 1,  

 stk. 2.10) 3. Juridiske personers ansvar i medfør af stk.1 og 2 udelukker ikke  

 strafferetlig forfølgelse af fysiske personer, der begår,  

 anstifter eller medvirker til en af de i stk. 1 omhandlede strafbare  

 handlinger.
Artikel 3 Sanktioner over for juridiske personer 1. Hver medlemsstat træffer de nødvendige foranstaltninger  

 til at sikre, at en juridisk person, der kendes ansvarlig i henhold til  

 artikel 2, stk. 1, kan straffes med sanktioner, der er effektive,  

 står i et rimeligt forhold til lovovertrædelsen og har  

 afskrækkende virkning, herunder bødestraf eller administrativt  

 idømte bøder og eventuelt andre sanktioner som f.eks.:
a)	udelukkelse fra offentlige ydelser eller tilskud b)	midlertidigt eller varigt forbud mod at udøve kommerciel  

 virksomhed c)	retsligt tilsyn d)	likvidation efter retskendelse.
 2. Hver medlemsstat træffer de nødvendige foranstaltninger  

 for at sikre, at en juridisk person, der kendes ansvarlig i henhold til  

 artikel 2, stk. 2, kan pålægges sanktioner eller  

 foranstaltninger, der er effektive, står i et rimeligt forhold til  

 lovovertrædelsen og har afskrækkende virkning.
Artikel 4 Straffemyndighed 1. Hver medlemsstat træffer de nødvendige foranstaltninger  

 til at fastlægge sin straffemyndighed med hensyn til  

 lovovertrædelser, der omhandles i artikel 1, stk. 1, og som er  

 begået a)	helt eller delvis på dens område eller b)	af en af dens statsborgere eller c)	på vegne af en juridisk person, der er etableret på  

 denne medlemsstats område.
 2. Med forbehold af bestemmelserne i artikel 5 kan en medlemsstat  

 beslutte, at den ikke eller kun i særlige tilfælde eller på  

 særlige betingelser vil anvende jurisdiktionsbestemmelsen i:
stk. 1, litra b); stk. 1, litra c).
 3. Hver medlemsstat underretter skriftligt Rådets  

 generalsekretær, hvis den beslutter at anvende stk. 2, og oplyser  

 om nødvendigt om de særlige omstændigheder eller  

 betingelser, som gælder for anvendelsen af denne beslutning.
Artikel 5 Udlevering og retsforfølgning 1.
 a)	En medlemsstat, som i henhold til sin lovgivning ikke udleverer egne  

 statsborgere, skal træffe de nødvendige foranstaltninger for at  

 fastlægge sin straffemyndighed med hensyn til lovovertrædelser,  

 der omhandles i artikel 1, stk. 1, når de begås af  

 medlemsstatens egne statsborgere uden for dens område.
b)	En medlemsstat skal, når en af dens statsborgere er sigtet for  

 i en anden medlemsstat at have begået en lovovertrædelse som  

 omhandlet i artikel 1, stk. 1, og den ikke udleverer den  

 pågældende til den anden medlemsstat udelukkende under henvisning  

 til vedkommendes nationalitet, forelægge sagen for sine kompetente  

 myndigheder med henblik på retsforfølgning, hvis der er  

 anledning dertil.
For at muliggøre retsforfølgning skal akter,  

 oplysninger og bevismidler vedrørende lovovertrædelsen  

 oversendes i overensstemmelse med fremgangsmåden i artikel 6,  

 stk. 2, i den europæiske udleveringskonvention af 13. december  

 1957. Den begærende medlemsstat underrettes om retsforfølgningen  

 og om resultaterne heraf.
 2. I denne artikel skal udtrykket en medlemsstats »egne statsborgere«  

 fortolkes i overensstemmelse med medlemsstatens eventuelle erklæring i  

 henhold til artikel 6, stk. 1, litra b) og c), i den europæiske  

 udleveringskonvention, hvor det er relevant som ændret ved  

 erklæringer vedrørende konventionen om udlevering mellem Den  

 Europæiske Unions medlemsstater11)  

 .
Artikel 6 International flygtningeret Anvendelsen af denne rammeafgørelse berører ikke den  

 beskyttelse, som indrømmes flygtninge og asylansøgere i  

 overensstemmelse med international flygtningeret eller andre internationale  

 instrumenter vedrørende menneskerettighederne og navnlig  

 medlemsstaternes overholdelse af deres internationale forpligtelser i henhold  

 til artikel 31 og 33 i konventionen af 28. juli 1951 om flygtninges  

 retsstilling som ændret ved New York-protokollen af 31. januar  

 1967.
Artikel 7 Informationsudveksling mellem medlemsstaterne 1. Hvis en medlemsstat får meddelelse om lovovertrædelser, som  

 omhandles i artikel 1, stk. 1, og som er en overtrædelse af en  

 anden medlemsstats lov om udlændinges indrejse og ophold, underretter  

 den sidstnævnte herom.
 2. En medlemsstat, som på grund af overtrædelse af dens  

 nationale love om udlændinges indrejse og ophold anmoder en anden  

 medlemsstat om at indlede strafferetlig forfølgelse af  

 lovovertrædelser, der omhandles i artikel 1, stk. 1, skal i form  

 af en officiel rapport eller et certifikat fra de kompetente myndigheder  

 præcisere, hvilke lovregler der er overtrådt.
Artikel 8 Geografisk anvendelsesområde Denne rammeafgørelse gælder for Gibraltar.
Artikel 9 Gennemførelse 1. Medlemsstaterne træffer de nødvendige foranstaltninger til  

 at efterkomme denne rammeafgørelse inden den [ ]12) 2. Medlemsstaterne meddeler inden samme dato Generalsekretariatet for  

 Rådet og Kommissionen teksten til de retsforskrifter, der  

 gennemfører de forpligtelser, der følger af denne  

 rammeafgørelse, i national ret.
Rådet skal inden den [...]13)  på baggrund af en rapport fra  

 Kommissionen vurdere, i hvilket omfang medlemsstaterne har efterkommet denne  

 rammeafgørelse.
Artikel 10 Ophævelse Bestemmelserne i artikel 27, stk. 2, og 3, i Schengen-konventionen af  

 1990 ophæves fra den [...]14). Hvis en medlemsstat under  

 anvendelse af artikel 9, stk. 1, gennemfører dette direktiv inden  

 ovennævnte dato, finder den omhandlede bestemmelse ikke mere anvendelse  

 på denne medlemsstat fra og med gennemførelsesdatoen.
Artikel 11 Ikrafttræden Denne rammeafgørelse træder i kraft på dagen for  

 offentliggørelsen i De Europæiske Fællesskabers  

 Tidende.
Udfærdiget i Bruxelles, den På Rådets vegne Formand 4)   Dette er et foreløbigt udkast  

 (DROIPEN 70), hvorom der er opnået politisk enighed.
Der kan imidlertid  

 forekomme sproglige rettelser, inden den endelige version foreligger (se  

 eksempelvis fodnoten til artikel 2, stk. 1). Fodnoterne markeret med * er  

 tilføjet til brug for dette lovforslag.
De nummererede fodnoter  

 fremgår af det officielle udkast.
 5)   EFT C 253 af 4.9.2000, s. 6.
 6)   Der indsættes en henvisning til  

 EFT om direktivet.
 7)   EFT L 176 af 10.7.1999, s. 31.
 8)   EFT L 351 af 29.12.1998, s. 1.
 9)   Bestemmelsen forventes at blive rettet  

 sprogligt til, hvorved der indføjes et udtrykkeligt vindingskrav:  »  

 der, for at skaffe dem vinding, er begået af en person, der  

 handler enten individuelt eller  .«.
 10)   Henvisningen skal ændres  

 så der kommer til at stå: «artikel 1, stk. 1«.
 11)   EFT C 3 13 af 23.10.1996, s. 12.
 12)   2 år efter denne  

 rammeafgørelse offentliggøres.
 13)   30 måneder efter denne  

 rammeafgørelses offentliggørelse.
Bilag 6 Forslag til  

 RÅDETS DIREKTIV 2000/ /EF  

 af  

 om definition af hjælp til ulovlig indrejse  

 og transit samt ulovligt ophold15) RÅDET FOR DEN EUROPÆISKE UNION HAR - under henvisning til traktaten om oprettelse af Det Europæiske  

 Fællesskab, særlig artikel 61, litra a), og artikel 63,  

 stk. 3, litra b), under henvisning til Den Franske Republiks initiativ16) , under henvisning til udtalelse fra Europa-Parlamentet, og ud fra følgende betragtninger:
 (1)	Et af Den Europæiske Unions mål er, at der gradvis  

 indføres et område med frihed, sikkerhed og retfærdighed,  

 hvilket bl.a. indebærer bekæmpelse af ulovlig indvandring.
 (2)	Der bør derfor sættes ind for at bekæmpe  

 hjælp til ulovlig indvandring, både hjælp til ulovlig  

 grænsepassage i snæver forstand, og hjælp, der har til  

 formål at opretholde netværk, der udnytter mennesker.
 (3)	Med henblik herpå er det vigtigt at foretage en  

 tilnærmelse af eksisterende lovgivning; der bør navnlig  

 fastlægges dels af en præcis definition af den  

 pågældende lovovertrædelse og undtagelserne derfra, som er  

 emnet for dette direktiv, dels minimumsregler for sanktioner, juridiske  

 personers ansvar og jurisdiktion, som er emnet for Rådets  

 rammeafgørelse .../.../RIA af   om styrkelse af de strafferetlige  

 rammer med henblik på bekæmpelse af hjælp til ulovlig  

 indrejse og transit samt ulovligt ophold17)  

 .
 (4)	Dette direktiv har til formål at definere hjælp til  

 ulovlig indvandring og derved sikre en mere effektiv gennemførelse af  

 rammeafgørelse .../.../RIA.
 (5)	Dette direktiv supplerer andre instrumenter, der er vedtaget med  

 henblik på bekæmpelse af ulovlig indvandring, ulovlig  

 beskæftigelse, menneskehandel og seksuel udnyttelse af børn.
 (6)	Dette direktiv er en videreudvikling af Schengen-reglerne, som  

 falder ind under artikel 1 i Rådets afgørelse 1999/437/EF af 17.  

 maj 1999 om visse gennemførelsesbestemmelser til den aftale, som  

 Rådet for Den Europæiske Union har indgået med Republikken  

 Island og Kongeriget Norge om disse to staters associering i  

 gennemførelsen, anvendelsen og den videre udvikling af  

 Schengen-reglerne18) .
 (7)	I overensstemmelse med artikel 3 i protokollen om Det Forenede  

 Kongeriges og Irlands stilling, der er knyttet som bilag til traktaten om  

 oprettelse af Det Europæiske Fællesskab, gav Det Forenede  

 Kongerige ved skrivelse af 30. oktober 2000 meddelelse om, at det  

 ønsker at deltage i vedtagelse og anvendelse af dette direktiv.
(8)	I medfør af artikel 1 og 2 i protokollen om Danmarks  

 stilling, der er knyttet som bilag til traktaten om Den Europæiske  

 Union og traktaten om oprettelse af Det Europæiske Fællesskab,  

 deltager Danmark ikke i vedtagelsen af dette instrument, som derfor ikke er  

 bindende for og ikke finder anvendelse i Danmark.
Inden 6 måneder efter  

 at Rådet har truffet afgørelse om dette instrument til udbygning  

 af Schengen-reglerne efter bestemmelserne i afsnit IV i traktaten om  

 oprettelse af Det Europæiske Fællesskab, træffer Danmark  

 afgørelse om, hvorvidt det vil gennemføre dette instrument i  

 sin nationale lovgivning, if. artikel 5 i Protokollen om Danmarks stilling  

 - UDSTEDT FØLGENDE DIREKTIV:
Artikel 1 Generelle overtrædelser 1. Hver medlemsstat fastsætter passende sanktioner:
a)	over for enhver, der forsætligt hjælper en person, der  

 ikke er statsborger i en medlemsstat, med at indrejse til eller rejse gennem  

 en medlemsstats område og derved overtræde den  

 pågældende stats lovgivning vedrørende udlændinges  

 indrejse eller gennemrejse b)	over for enhver, der i berigelsesøjemed forsætligt  

 hjælper en person, der ikke er statsborger i en medlemsstat, med at  

 opholde sig på en medlemsstats område og derved overtræde  

 den pågældende stats lovgivning vedrørende  

 udlændinges ophold.
 2. Enhver medlemsstat kan beslutte ikke at iværksætte  

 sanktioner med hensyn til den i stk. 1, litra a), definerede  

 adfærd ved at anvende sin nationale lovgivning og praksis, hvis  

 formålet er at yde den pågældende person humanitær  

 bistand.
Artikel 2 Meddelagtighed og anstiftelse Hver medlemsstat træffer de nødvendige foranstaltninger for  

 at sikre, at de i artikel 1 omhandlede sanktioner også kan  

 iværksættes over for enhver, der a)	er anstifter af eller b)	er meddelagtig i eller c)	forsøger at begå en af de handlinger, der er omhandlet i artikel 1, stk. 1, litra a)  

 og b).
Artikel 3 Sanktioner Hver medlemsstat træffer de nødvendige foranstaltninger til  

 at sikre, at de i artikel 1 og 2 omhandlede handlinger straffes med  

 sanktioner, der er effektive, står i et rimeligt forhold til  

 lovovertrædelsen og har afskrækkende virkning.
Artikel 4 Gennemførelse 1. Medlemsstaterne sætter de nødvendige love og  

 administrative bestemmelser i kraft for at efterkomme dette direktiv inden  

 den [...]19) . De underretter straks  

 Kommissionen herom.
Disse love og bestemmelser skal ved vedtagelsen indeholde en henvisning  

 til dette direktiv eller skal ved offentliggørelsen ledsages af en  

 sådan henvisning.
De nærmere regler for henvisningen  

 fastsættes af medlemsstaterne.
 2. Medlemsstaterne meddeler Kommissionen deres vigtigste nationale  

 retsforskrifter, som de udsteder på det område, der er omfattet  

 af dette direktiv, samt en sammenligningstabel over bestemmelserne i dette  

 direktiv og de tilsvarende bestemmelser i den vedtagne nationale lovgivning.  

 Kommissionen underretter de øvrige medlemsstater herom.
Artikel 5 Ophævelse Bestemmelsen i Artikel 27, stk. 1, i Schengen-konventionen af 1990  

 ophæves fra [...]20) . Hvis en  

 medlemsstat under anvendelse af artikel 4, stk. 1, gennemfører  

 dette direktiv inden ovennævnte dato, finder den omhandlede bestemmelse  

 ikke mere anvendelse på denne medlemsstat fra og med  

 gennemførelsesdatoen.
Artikel 6 Ikrafttrædelse Dette direktiv træder i kraft på dagen for  

 offentliggørelsen i De Europæiske Fællesskabers  

 Tidende.
Artikel 7 Adressater Dette direktiv er rettet til medlemsstaterne i overensstemmelse med  

 traktaten om oprettelse af Det Europæiske Fællesskab.
Udfærdiget i Bruxelles, den På Rådets vegne Formand 15)   Dette er et foreløbigt udkast,  

 hvortil der er opnået politisk enighed.
Der kan imidlertid forekomme  

 sproglige rettelser inden den endelige version foreligger.
 16)   EFT C 253 af 4.9.2000, s. 1.
 17)   Der skal indsættes en  

 henvisning til den EFT, rammeafgørelsen offentliggøres i.
 18)   EFT L 176 af 10.7.1999, s. 31.
 19)   To år efter  

 offentliggørelsen af dette direktiv.
 20)   To år efter  

 offentliggørelsen af dette direktiv.
Bilag 7 Protokol om forebyggelse, bekæmpelse og  

 retsforfølgning af menneskehandel, særlig handel med kvinder og  

 børn, til supplering af De Forenede Nationers konvention om  

 bekæmpelse af grænseoverskridende organiseret kriminalitet Præambel Parterne i denne protokol, som erklærer, at en effektiv forebyggelse og bekæmpelse af  

 menneskehandel, navnlig handel med kvinder og børn, kræver en  

 omfattende international indsats i oprindelseslandene, transitlandene og  

 bestemmelseslandene, herunder foranstaltninger til at forebygge  

 menneskehandel, straffe menneskehandlere og beskytte ofrene for  

 menneskehandel, bl.a. ved at værne om deres internationalt anerkendte  

 menneskerettigheder, som tager i betragtning, at til trods for alle de internationale  

 regler og konkrete foranstaltninger, der findes til bekæmpelse af  

 udnyttelse af mennesker, navnlig kvinder og børn, findes der intet  

 universelt instrument, der tilgodeser alle aspekter ved menneskehandel, som er bekymrede over, at i mangel af et sådant instrument  

 vil de særligt udsatte personer ikke nyde en tilstrækkelig  

 beskyttelse, som erindrer om Generalforsamlingens resolution 53/111 af 9.  

 december 1998, hvor Generalforsamlingen vedtog at nedsætte et  

 åbent mellemstatslig ad hoc-udvalg, der skulle udarbejde en  

 udtømmende international konvention om bekæmpelse af  

 grænseoverskridende organiseret kriminalitet og drøfte  

 udarbejdelse af bl.a. et internationalt instrument om bekæmpelse af  

 handel med kvinder og børn, som er overbevist om, at det til forebyggelse og bekæmpelse  

 af denne kriminalitet er nyttigt at supplere De Forenede Nationers konvention  

 til bekæmpelse af grænseoverskridende organiseret kriminalitet  

 med et internationalt instrument om forebyggelse, bekæmpelse og  

 retsforfølgning af menneskehandel, navnlig handel med kvinder og  

 børn, er blevet enige om følgende:
I.
Almindelige bestemmelser Artikel 1 Forholdet til De Forenede Nationers konvention om  

 bekæmpelse af grænseoverskridende organiseret kriminalitet 1. Denne protokol supplerer De Forenede Nationers konvention om  

 bekæmpelse af grænseoverskridende organiseret kriminalitet.
Den  

 skal fortolkes sammen med konventionen.
 2. Konventionens bestemmelser finder med de fornødne tilpasninger  

 anvendelse på denne protokol, medmindre andet fastsættes  

 heri.
 3. Handlinger, der er strafbare i henhold til denne protokols artikel 5,  

 skal betragtes som strafbare kriminelle handlinger i overensstemmelse med  

 konventionen.
Artikel 2 Formål Formålet med denne protokol er at:
(a)	forebygge og bekæmpe menneskehandel med særlig  

 vægt på handel med kvinder og børn (b)	beskytte og hjælpe ofrene for menneskehandel under fuld  

 respekt for deres menneskerettigheder (c)	fremme samarbejdet mellem parterne om virkeliggørelsen af  

 disse mål.
Artikel 3 Terminologi Ved anvendelsen af denne protokol gælder, at (a)	ved »menneskehandel« forstås det at rekruttere, transportere  

 eller overføre en person, holde en person skjult eller modtage en  

 person ved brug af magt eller trusler om magtanvendelse eller anden form for  

 tvang, bortførelse, bedrageri eller misbrug af magt eller udnyttelse  

 af en sårbar stilling eller ydelse eller modtagelse af betaling eller  

 fordele for at opnå samtykke fra en person, der har myndighed over en  

 anden person, med det formål at udnytte vedkommende.
Begrebet  

 udnyttelse omfatter mindst udnyttelse af en andens prostitution eller andre  

 former for seksuel udnyttelse, tvangsarbejde, slaveri eller slaverilignende  

 former for udnyttelse af arbejdskraft eller fjernelse af organer (b)	den omstændighed, at et offer for menneskehandel har givet  

 sit samtykke til den under litra a) omhandlede udnyttelse, skal være  

 uden betydning, når der er gjort brug af et af de i litra a)  

 nævnte midler (c)	at rekruttere, transportere, overføre, skjule eller modtage  

 et barn med udnyttelse af det for øje skal betragtes som  

 »menneskehandel«, selv om der ikke er gjort brug af nogen af de i litra a)  

 nævnte midler (d)	ved »barn« forstås enhver person under 18 år.
Artikel 4 Anvendelsesområde Medmindre andet er fastsat heri, finder denne protokol anvendelse på  

 forebyggelse, efterforskning og retsforfølgning af de handlinger, der  

 i overensstemmelse med artikel 5 er strafbare, når de er af  

 grænseoverskridende karakter og en organiseret kriminel gruppe er  

 involveret heri, samt på beskyttelse af ofre for sådanne  

 kriminelle handlinger.
Artikel 5 Kriminalisering 1. Hver part skal vedtage de love og andre foranstaltninger, der  

 måtte være nødvendige for at fastsætte, at de i  

 artikel 3 omhandlede handlinger er strafbare, når de begås  

 forsætligt.
 2. Hver part skal tillige vedtage de love og andre foranstaltninger, der  

 måtte være nødvendige for at fastsætte, at  

 følgende handlinger er strafbare:
(a)	forsøg på at begå de i stk. 1 omhandlede  

 handlinger, i det omfang, hvor det er foreneligt med de grundlæggende  

 principper i dens nationale ret (b)	deltagelse i en kriminel handling omfattet af stk. 1 (c)	tilrettelæggelse eller anstiftelse af en kriminel handling  

 omfattet af stk. 1.
II.
Beskyttelse af ofre for menneskehandel Artikel 6 Bistand til og beskyttelse af ofre for  

 menneskehandel 1. I passende tilfælde og i det omfang, det er muligt efter national  

 ret, skal hver part sikre ofre for menneskehandel beskyttelse af deres  

 privatliv og identitet, herunder bl.a. ved at gøre straffesager om  

 menneskehandel fortrolige.
 2. Hver part skal drage omsorg for, at dens nationale retlige eller  

 administrative system indeholder ordninger, der i passende tilfælde kan  

 sikre ofre for menneskehandel:
(a)	oplysning om relevante retslige og administrative procedurer (b)	bistand til at sikre, at deres synspunkter kan fremføres og  

 tages med i betragtning på de relevante stadier i  

 retsforfølgningen af gerningsmændene under fuld overholdelse af  

 kontradiktionsretten.
 3. Hver part skal overveje at træffe foranstaltninger til at sikre  

 fysisk, mental og social restituering af ofre for menneskehandel, herunder  

 bl.a., når det skønnes hensigtsmæssigt, i samarbejde med  

 ikke-statslige organisationer, andre relevante organisationer og dele af det  

 civile samfund, i særdeleshed med henblik på at  

 tilvejebringe:
(a)	en passende bolig (b)	rådgivning og information, særligt med hensyn til deres  

 juridiske rettigheder, på et sprog, som ofre for menneskehandel kan  

 forstå (c)	lægelig, psykologisk og materiel bistand (d)	mulighed for beskæftigelse og uddannelse.
 4. Hver part skal ved anvendelsen af disse bestemmelser tage hensyn til  

 det pågældende offers alder, køn og særlige behov,  

 navnlig børns særlige behov, herunder for en passende bolig,  

 uddannelse og omsorg.
 5. Hver part skal bestræbe sig på at værne om ofres  

 fysiske sikkerhed, så længe de befinder sig på dens  

 område.
 6. Hver part skal sikre, at dens nationale retssystem åbner mulighed  

 for, at ofre for menneskehandel kan opnå erstatning for skade, der er  

 lidt.
Artikel 7 Ofres status i modtagerlande 1. Ud over de i artikel 6 omhandlede foranstaltninger skal hver part  

 overveje at vedtage love eller andre egnede foranstaltninger, der giver ofre  

 for menneskehandel mulighed for i passende tilfælde midlertidigt eller  

 varigt at forblive på dens område.
 2. Ved gennemførelsen af de i stk. 1 omhandlede  

 foranstaltninger skal hver part tage behørigt hensyn til  

 humanitære og personlige forhold.
Artikel 8 Repatriering af ofre for menneskehandel 1. Den part, i hvis land et offer for menneskehandel er statsborger eller  

 havde permanent opholdstilladelse ved indrejsen til modtagerlandet, skal  

 under behørig hensyntagen til den pågældendes sikkerhed  

 lette og acceptere hans eller hendes tilbagesendelse uden ugrundet eller  

 urimelig ophold.
 2. Når en part tilbagesender et offer for menneskehandel til et  

 land, hvori vedkommende er statsborger eller havde permanent  

 opholdstilladelse ved indrejsen til modtagerlandet, skal denne  

 tilbagesendelse ske under behørig hensyntagen til denne persons  

 sikkerhed og til enhver retsforfølgning i anledning af, at vedkommende  

 er offer for menneskehandel, og den skal så vidt muligt ske  

 frivilligt.
 3. Efter anmodning fra et modtagerland skal en part uden ugrundet eller  

 urimeligt ophold bekræfte, om en person, der er offer for  

 menneskehandel, er statsborger i dens land eller havde permanent  

 opholdstilladelse på dens territorium på tidspunktet for  

 indrejsen til modtagerlandet.
 4. For at lette tilbagesendelse af et offer for menneskehandel, som ikke  

 er i besiddelse af de fornødne dokumenter, skal den part, i hvis land  

 den pågældende er statsborger eller havde permanent  

 opholdstilladelse på tidspunktet for indrejse til modtagerlandet, efter  

 anmodning fra modtagerlandet udstede de rejsedokumenter eller andre  

 tilladelser, der kræves for den pågældendes tilbagerejse  

 til det pågældende land.
 5. Denne artikel berører ikke de rettigheder, ofre for  

 menneskehandel måtte være blevet tillagt i henhold til  

 modtagerlandets lovgivning.
 6. Denne artikel berører ikke gældende bilaterale eller  

 multilaterale aftaler, der helt eller delvis omhandler tilbagesendelse af  

 ofre for menneskehandel.
III.
Forebyggelse, samarbejde og andre  

 foranstaltninger Artikel 9 Forebyggelse af menneskehandel 1. Parterne skal iværksætte sammenhængende politikker,  

 programmer og andre foranstaltninger til at (a)	forebygge og bekæmpe menneskehandel (b)	beskytte ofre for menneskehandel, navnlig kvinder og børn,  

 fra at blive ofre på ny.
 2. Parterne skal bestræbe sig på at iværksætte  

 foranstaltninger såsom forskning, information og kampagner i  

 massemedier samt sociale og økonomiske initiativer til forebyggelse og  

 bekæmpelse af menneskehandel.
 3. De politikker, programmer og andre foranstaltninger, der  

 iværksættes i overensstemmelse med denne artikel, skal, når  

 det er hensigtsmæssigt, gennemføres i samarbejde med  

 ikke-statslige organisationer, andre relevante organisationer og andre dele  

 af det civile samfund.
 4. Parterne skal træffe eller intensivere foranstaltninger, herunder  

 bl.a. gennem bilateralt eller multilateralt samarbejde, med henblik på  

 at afhjælpe de faktorer, der gør navnlig kvinder og børn  

 særligt udsatte for menneskehandel, såsom fattigdom,  

 underudvikling og mangel på lige muligheder.
 5. Parterne skal bl.a. gennem bilateralt og multilateralt samarbejde  

 vedtage eller styrke lovgivningsmæssige eller andre foranstaltninger,  

 herunder uddannelsesmæssige, sociale og kulturelle foranstaltninger,  

 med henblik på at modvirke den efterspørgsel, der er  

 årsagen til alle former for udnyttelse af andre mennesker, navnlig  

 kvinder og børn, der fører til menneskehandel.
Artikel 10 Informationsudveksling og uddannelse 1. Parternes retshåndhævende myndigheder,  

 immigrationsmyndigheder og andre relevante myndigheder skal i det  

 fornødne omfang samarbejde med hinanden ved i overensstemmelse med  

 deres nationale ret at udveksle oplysninger, der gør det muligt for  

 dem at afgøre:
(a)	om personer, der passerer eller forsøger at passere en  

 international grænse med rejsedokumenter tilhørende andre  

 personer eller uden rejsedokumenter, er menneskehandlere eller ofre for  

 menneskehandel (b)	hvilke typer rejsedokument der er benyttet af personer, der har  

 passeret eller forsøgt at passere en international grænse med  

 menneskehandel for øje (c)	hvilke midler og metoder organiserede kriminelle grupper benytter  

 til menneskehandel, herunder til rekruttering og transport af ofre, ruter og  

 forbindelser mellem enkeltpersoner og grupper involveret i menneskehandel, og  

 mulige metoder til afsløring af disse.
 2. Parterne skal tilvejebringe eller styrke uddannelse af  

 retshåndhævende myndigheders og immigrationsmyndigheders  

 personale og andet relevant personale i forebyggelse af menneskehandel.  

 Uddannelsen bør koncentreres om metoder til forebyggelse af  

 menneskehandel, retsforfølgning af menneskehandlere og beskyttelse af  

 ofrenes rettigheder, herunder beskyttelse af ofrene mod menneskehandlerne.  

 Uddannelsen bør tillige tilgodese aspekter i forbindelse med  

 menneskerettigheder og særlige problemer for kvinder og børn og  

 fremme samarbejde med ikke-statslige organisationer, andre relevante  

 organisationer og andre dele af det civile samfund.
 3. En part, der modtager oplysninger, skal efterkomme enhver anmodning fra  

 den meddelende part om begrænsninger i brugen af de  

 pågældende oplysninger.
Artikel 11 Foranstaltninger ved grænserne 1. Uden at det berører internationale forpligtelser med hensyn til  

 personers fri bevægelighed, skal parterne i videst mulige omfang  

 skærpe den grænsekontrol, der måtte være  

 nødvendig for at forebygge og afsløre menneskehandel.
 2. Hver part skal vedtage lovgivningsmæssige eller andre egnede  

 foranstaltninger til i videst mulige omfang at forhindre, at  

 transportvirksomheders transportmidler benyttes til begåelse af  

 kriminelle handlinger omfattet af denne protokols artikel 5.
 3. I passende omfang og uden at gældende internationale konventioner  

 berøres heraf, bør sådanne foranstaltninger omfatte krav  

 om, at trafikselskaber, herunder enhver transportvirksomhed og ejeren eller  

 operatøren af ethvert transportmiddel, har pligt til at kontrollere,  

 at alle passagerer er i besiddelse af de rejsedokumenter, der kræves  

 for indrejse til bestemmelseslandet.
 4. Hver part skal i overensstemmelse med national ret træffe de  

 foranstaltninger, der er nødvendige for at fastsætte sanktioner  

 for overtrædelse af den i stk. 3 omhandlede forpligtelse.
 5. Hver part skal overveje at træffe foranstaltninger, der i  

 overensstemmelse med dens nationale ret åbner mulighed for at  

 nægte personer involveret i kriminelle handlinger omfattet af denne  

 protokol indrejse i dens land eller inddrage en sådan persons  

 visum.
 6. Uden at det berører konventionens artikel 27, skal parterne  

 overveje at styrke samarbejdet mellem grænsemyndigheder, bl.a. ved at  

 etablere og opretholde direkte kommunikationskanaler.
Artikel 12 Dokumenters sikkerhed og kontrol af dokumenter Hver part skal inden for rammerne af sine muligheder træffe de  

 foranstaltninger, der måtte være nødvendige for  

 at:
(a)	sikre, at rejse- eller identitetsdokumenter udstedt af den er af en  

 sådan kvalitet, at de ikke let kan misbruges og ikke uden  

 vanskeligheder kan forfalskes eller ændres, kopieres eller udstedes  

 ulovligt (b)	sikre integritet og sikkerhed omkring rejse- eller  

 identitetsdokumenter udstedt af den eller på dens vegne og forebygge  

 ulovlig fremstilling, udstedelse og brug af dem.
Artikel 13 Dokumenters legitimitet og gyldighed På en anden parts begæring skal enhver part i overensstemmelse  

 med national ret inden for et rimeligt tidsrum bekræfte legitimitet og  

 gyldighed af rejse- eller identitetsdokumenter udstedt eller angiveligt  

 udstedt i dens navn, som mistænkes for at blive brugt til  

 menneskehandel.
IV.
Afsluttende bestemmelser Artikel 14 Beskyttelsesklausul 1. Intet i denne protokol anfægter de rettigheder, forpligtelser og  

 beføjelser, stater og enkeltpersoner har i henhold til international  

 ret, herunder humanitær folkeret og international menneskerettighedsret  

 og i særdeleshed, hvor det er relevant, konventionen af 195121)  og protokollen af 196722)  om flygtninges status og det deri  

 indeholdte »non-refoulement«-princip.
 2. Bestemmelserne i denne protokol skal fortolkes og anvendes på en  

 sådan måde, at der ikke udøves nogen diskrimination mod en  

 person af den grund, at vedkommende er offer for menneskehandel.  

 Bestemmelserne skal fortolkes og anvendes i overensstemmelse med  

 internationalt anerkendte principper om ikke-diskrimination.
Artikel 15 Bilæggelse af tvister l.
Parterne bestræber sig på at bilægge tvister  

 angående fortolkningen eller anvendelsen af denne protokol gennem  

 forhandling.
2. Enhver tvist mellem to eller flere parter angående fortolkningen  

 eller anvendelsen af denne protokol, der ikke inden for et rimeligt tidsrum  

 kan bilægges gennem forhandling, skal efter anmodning fra en af de  

 berørte parter underkastes voldgift.
Har de pågældende  

 parter ikke seks måneder efter datoen for anmodningen om voldgift  

 kunnet nå til enighed om denne voldgifts tilrettelæggelse, kan  

 enhver af disse parter indbringe tvisten for Den Internationale Domstol efter  

 en begæring indgivet i overensstemmelse med denne domstols  

 vedtægter.
 3. Hver part kan ved undertegnelsen, ratifikationen, accepten,  

 godkendelsen eller tiltrædelsen af denne protokol afgive  

 erklæring om, at den ikke anser sig for bundet af stk. 2. De andre  

 parter er ikke bundet af stk. 2 i forholdet til en part, der har taget  

 dette forbehold.
 4. Enhver part, der har taget forbehold efter stk. 3, kan til enhver  

 tid tilbagekalde dette forbehold ved at give De Forenede Nationers  

 generalsekretær meddelelse herom.
Artikel 16 Undertegnelse, ratifikation, accept, godkendelse og  

 tiltrædelse 1. Denne protokol er åben for undertegnelse af enhver stat fra den  

 12. til den 15. december 2000 i Palermo, Italien, og derefter i De Forenede  

 Nationers hovedkvarter i New York indtil den 12. december 2002.
 2. Denne protokol er også åben for undertegnelse af regionale  

 organisationer for økonomisk integration, forudsat at mindst en  

 medlemsstat af en sådan organisation har undertegnet denne protokol i  

 overensstemmelse med stk. 1.
3. Denne protokol skal ratificeres, accepteres eller godkendes.  

 Ratifikations-, accept- eller godkendelsesinstrument deponeres hos De  

 Forenede Nationers generalsekretær.
En regional organisation for  

 økonomisk integration kan deponere sit ratifikations-, accept- eller  

 godkendelsesinstrument, hvis mindst en af dens medlemsstater har gjort det  

 samme.
I dette ratifikations-, accept- eller godkendelsesinstrument skal  

 organisationen afgive erklæring om udstrækningen af sin  

 kompetence med hensyn til de spørgsmål, denne protokol  

 omhandler.
Den pågældende organisation skal tillige meddele  

 depositaren enhver relevant ændring i omfanget af dens kompetence.
4. Denne protokol er åben for tiltrædelse af enhver stat eller  

 regional organisation for økonomisk integration, hvoraf mindst en  

 medlemsstat har tiltrådt denne protokol.
Tiltrædelsesinstrumenter  

 deponeres hos De Forenede Nationers generalsekretær.
Ved sin  

 tiltrædelse skal en regional organisation for økonomisk  

 integration afgive erklæring om udstrækningen af sin kompetence  

 med hensyn til de spørgsmål, denne protokol omhandler.
Den  

 pågældende organisation skal tillige meddele depositaren enhver  

 relevant ændring i omfanget af dens kompetence.
Artikel 17 Ikrafttrædelse 1. Denne protokol træder i kraft på den halvfemsindstyvende  

 dag, efter at det fyrretyvende ratifikations-, accept-, godkendelses- eller  

 tiltrædelsesinstrument er deponeret, men kan dog ikke træde i  

 kraft, før konventionen er trådt i kraft.
Ved anvendelsen af  

 dette stykke gælder, at ethvert instrument deponeret af en regional  

 organisation for økonomisk integration ikke medregnes som et deponeret  

 instrument ud over instrumenter deponeret af dens medlemsstater.
 2. For enhver stat eller regional organisation for økonomisk  

 integration, der ratificerer, accepterer, godkender eller tiltræder  

 denne protokol efter deponering af det fyrretyvende instrument, træder  

 denne protokol i kraft på den tredivte dag efter datoen for denne stats  

 eller organisations deponering af sit instrument eller på den dag, hvor  

 denne protokol træder i kraft jf. stk. 1, såfremt dette sker  

 senere.
Artikel 18 Ændringer 1. Efter udløb af fem år efter denne protokols  

 ikrafttrædelse kan en part foreslå en ændring og  

 forelægge den for De Forenede Nationers generalsekretær, som  

 derefter videresender den foreslåede ændring til de øvrige  

 parter og til konferencen mellem parterne, således at de kan overveje  

 og træffe afgørelse om forslaget.
Parterne i denne protokol skal  

 på konferencen bestræbe sig på at opnå enighed om  

 enhver ændring.
Er det til trods for enhver bestræbelse ikke  

 lykkedes at nå til enighed, kan ændringsforslaget i sidste  

 instans vedtages med to tredjedels flertal af de parter i denne protokol, der  

 er til stede og stemmer på konferencen.
2. Regionale organisationer for økonomisk integration udøver  

 i spørgsmål, der falder ind under deres kompetence, deres  

 stemmeret i henhold til denne artikel med et antal stemmer svarende til  

 antallet af medlemsstater, der er parter i protokollen.
Sådanne  

 organisationer kan ikke udøve deres stemmeret, hvis deres  

 medlemsstater udøver deres, og omvendt.
 3. Et ændringsforslag vedtaget i overensstemmelse med stk. 1  

 skal ratificeres, accepteres eller godkendes af parterne.
 4. Et ændringsforslag vedtaget i overensstemmelse med stk. 1  

 træder i kraft for en part halvfems dage efter den dato, hvor  

 ratifikations-, accept- eller godkendelsesinstrumentet hertil er deponeret  

 hos De Forende Nationers generalsekretær.
5. Et ændringsforslag, der er trådt i kraft, er bindende for  

 de parter, der har tilkendegivet deres samtykke i at være bundet af  

 det.
Andre parter er fortsat bundet af bestemmelserne i denne protokol og  

 ethvert tidligere ændringsforslag, som de har ratificeret, accepteret  

 eller godkendt.
Artikel 19 Opsigelse 1. En part kan opsige denne protokol ved skriftlig opsigelse stilet til De  

 Forenede Nationers generalsekretær.
En sådan opsigelse  

 træder i kraft et år efter datoen for generalsekretærens  

 modtagelse af opsigelsen.
 2. En regional organisation for økonomisk integration  

 ophører med at være part i denne protokol, når alle dens  

 medlemsstater har opsagt den.
Artikel 20 Depositar og sprog 1. Som depositar for denne konvention udpeges De Forenede Nationers  

 generalsekretær.
 2. Originalen til denne konvention, hvis arabiske, kinesiske, engelske,  

 franske, russiske og spanske tekst er lige autentiske, deponeres hos De  

 Forenede Nationers generalsekretær.
 TIL BEKRÆFTELSE HERAF har nedenstående, der er behørigt  

 bemyndigede hertil af deres respektive regeringer, undertegnet denne  

 protokol.
 21)   De forenede Nationer, Traktatsamling,  

 vol. 189, nr. 2545.
 22)   Ibid., vol.  

 606, nr. 8791.
Bilag 8 RÅDET FOR	Bruxelles, den 24. september 2001 DEN EUROPÆISKE UNION Forslag til  

 RÅDETS RAMMEAFGØRELSE  

 om bekæmpelse af menneskehandel Artikel 1 Lovovertrædelser vedrørende menneskehandel med  

 sigte på udnyttelse som arbejdskraft eller seksuel udnyttelse 1. Hver medlemsstat træffer de nødvendige foranstaltninger  

 for at sikre, at følgende handlinger er strafbare:
 rekruttering, transport eller overførsel af en person,  

 herunder at huse vedkommende, efterfølgende at modtage vedkommende,  

 samt overdragelse eller overførsel af kontrollen med den  

 pågældende, hvor:
a)	der anvendes tvang, magt eller trusler, herunder bortførelse,  

 eller b)	der anvendes bedrag eller svig, eller c)	der er tale om misbrug af autoritet eller udnyttelse af en  

 sårbar stilling, der er af en sådan art, at den  

 pågældende ikke har noget reelt og acceptabelt alternativ end at  

 give efter for det pågældende misbrug, eller d)	der ydes eller modtages betaling eller fordele for at opnå  

 samtykke fra en person, der har kontrol med en anden person med henblik på at udnytte den pågældende persons  

 arbejde eller tjenester, herunder i det mindste tvangs- eller pligtarbejde  

 eller tjenester, slaveri eller praksis, der kan sidestilles med slaveri eller  

 trældom eller med henblik på udnyttelse af andres prostitution eller andre  

 former for seksuel udnyttelse, herunder i forbindelse med  

 pornografi.
 2. Den omstændighed, at et offer for menneskehandel har givet sit  

 samtykke til udnyttelsen, hvad enten den er tilsigtet eller reel, er uden  

 betydning, hvis der er gjort brug af et af de i stk. 1, litra a),b), c)  

 eller d) nævnte midler.
 3. Hvis den adfærd, der omhandles i stk. 1, involverer et barn,  

 er det en strafbar handling i form af menneskehandel, selv om der ikke er  

 gjort brug af nogen af de i stk. 1, litra a), b), c) eller d)  

 nævnte midler.
 4. Ved »barn« forstås enhver person under atten år.
Artikel 2 Anstiftelse, medvirken, tilskyndelse og forsøg Medlemsstaterne træffer de nødvendige foranstaltninger for at  

 sikre, at anstiftelse, medvirken, tilskyndelse til og forsøg på  

 at begå en af de i artikel I omhandlede lovovertrædelser er  

 strafbare handlinger.
Artikel 3 Sanktioner 1. Hver medlemsstat træffer de nødvendige foranstaltninger  

 for at sikre, at de i artikel 1 og 2 omhandlede lovovertrædelser kan  

 straffes med strafferetlige sanktioner, der er effektive, står i et  

 rimeligt forhold til lovovertrædelsen, har afskrækkende virkning  

 og som kan medføre udlevering.
 2. Hver medlemsstat træffer de nødvendige foranstaltninger  

 for at sikre, at lovovertrædelser efter artikel 1 kan straffes med  

 fængsel med en maksimumstraf på mindst otte år, når  

 de er begået under én af følgende  

 omstændigheder:
ved lovovertrædelsen er ofret forsætligt eller groft  

 uagtsomt blevet bragt i livsfare lovovertrædelsen er begået mod et offer, der er  

 særlig sårbart.
Et offer betragtes altid som særlig  

 sårbart, når det er under den seksuelle lavalder i henhold til  

 national lovgivning, og lovovertrædelsen er omfattet af artikel 1,  

 stk. 1, sidste afsnit lovovertrædelsen er begået med brug af grov vold eller  

 har forvoldt ofret særlig alvorlig skade lovovertrædelsen er begået inden for en kriminel  

 organisation som defineret i fælles aktion 98/733/RIA af 21. december  

 1998 om at gøre det strafbart at deltage i en kriminel organisation i  

 Den Europæiske Unions medlemsstater, bortset fra det strafniveau, der  

 er fastsat deri.
Artikel 4 Juridiske personers ansvar l . Hver medlemsstat træffer de nødvendige foranstaltninger  

 for at sikre, at juridiske personer kan gøres ansvarlige for en af de  

 i artikel 1, 2 og 3 omhandlede lovovertrædelser, som begås for at  

 skaffe dem vinding af en person, der handler enten individuelt eller som  

 medlem af et organ under den juridiske person, og som har en ledende stilling  

 inden for den juridiske person, baseret på:
a)	beføjelse til at repræsentere den juridiske person,  

 eller b)	beføjelse til at træffe beslutninger på den  

 juridiske persons vegne, eller c)	beføjelse til at udøve intern kontrol.
 2. Ud over de i stk. 1 omhandlede tilfælde træffer hver  

 medlemsstat de nødvendige foranstaltninger til at sikre, at en  

 juridisk person kan kendes ansvarlig, når utilstrækkeligt opsyn  

 eller utilstrækkelig kontrol fra en af de i stk. 1 omhandlede  

 personers side har gjort det muligt for en person, der er underlagt den  

 juridiske persons myndighed, at begå en lovovertrædelse som  

 omhandlet i artikel 1, 2 og 3 for at skaffe den juridiske person vinding.
 3. Juridiske personers ansvar i henhold til stk. 1 og 2 udelukker  

 ikke strafferetlig forfølgning af fysiske personer, der begår,  

 anstifter eller medvirker til en lovovertrædelse som omhandlet i  

 artikel 1, 2 og 3.
 4. I forbindelse med denne rammeafgørelse skal der ved »juridisk  

 person« forstås enhver enhed, der har denne status i henhold til  

 gældende national ret, dog ikke stater og andre offentlige organer  

 under udøvelsen af offentligretlige beføjelser, samt  

 offentligretlige internationale organisationer.
Artikel 5 Sanktioner mod juridiske personer Hver medlemsstat træffer de nødvendige foranstaltninger for  

 at sikre, at der over for en juridisk person, der kendes ansvarlig i henhold  

 til artikel 4, kan iværksættes sanktioner, der er effektive,  

 står i et rimeligt forhold til lovovertrædelsen og har  

 afskrækkende virkning, herunder bødestraf eller administrativt  

 idømte bøder, og som kan indbefatte andre sanktioner som  

 f.eks.:
a)	udelukkelse fra offentlige ydelser eller tilskud, eller b)	midlertidigt eller varigt forbud mod at udøve kommerciel  

 virksomhed, eller c)	anbringelse under retsligt tilsyn, eller d)	likvidation efter retskendelse, eller e)	midlertidig eller permanent lukning af forretningssteder, der er  

 blevet brugt til at begå lovovertrædelsen.
Artikel 6 Kompetence og retsforfølgning l . Hver medlemsstat træffer de nødvendige foranstaltninger  

 for at fastlægge sin jurisdiktion med hensyn til en af de i artikel 1  

 og 2 omhandlede lovovertrædelser, hvor:
a)	lovovertrædelsen helt eller delvis er begået på  

 dens område, eller b)	gerningsmanden er statsborger i den pågældende  

 medlemsstat, eller c)	lovovertrædelsen er begået til fordel for en juridisk  

 person, som har sit hjemsted på den pågældende medlemsstats  

 område.
 2. En medlemsstat kan beslutte, at den ikke eller kun i særlige  

 tilfælde eller på særlige betingelser vil anvende  

 jurisdiktionsbestemmelserne i stk. 1, litra b) og c), for så vidt  

 lovovertrædelsen er begået uden for dens område.
 3. En medlemsstat, som i henhold til sin lovgivning ikke udleverer sine  

 egne statsborgere, træffer de nødvendige foranstaltninger til at  

 fastlægge sin jurisdiktion med hensyn til en af de i artikel 1,2 og 3  

 omhandlede lovovertrædelser og til, når det er  

 hensigtsmæssigt, at retsforfølge sådanne, når  

 lovovertrædelsen er begået af dens egne statsborgere uden for  

 dens område.
 4. Medlemsstater, der beslutter at anvende stk. 2. underretter  

 Generalsekretariatet for Rådet og Kommissionen herom og anfører  

 de særlige tilfælde eller omstændigheder, hvor beslutningen  

 gælder, når det er relevant.
Artikel 7 Beskyttelse af og hjælp til ofre 1. Hver medlemsstat fastsætter, at undersøgelser eller  

 retsforfølgning i forbindelse med lovovertrædelser, der er  

 omfattet af denne rammeafgørelse, ikke afhænger af, om en  

 krænket person indgiver anmeldelse eller klage, i det mindste i  

 tilfælde hvor artikel 6, stk. 1, litra a), finder anvendelse.
 2. Børn, der er ofre for en lovovertrædelse i medfør  

 af artikel 1, skal anses som særlig sårbare ofre, if. artikel 2,  

 stk. 2, artikel 8, stk. 4, og artikel 14, stk. 1, i  

 rammeafgørelsen om ofres stilling i forbindelse med straffesager.
3. Når ofret er et barn, træffer hver medlemsstat de mulige  

 forholdsregler for at sikre passende hjælp til barnets familie.
Navnlig  

 anvender hver medlemsstat, når det er passende og muligt, artikel 4 i  

 rammeafgørelsen om ofres stilling i forbindelse med strafferetlige  

 procedurer på den pågældende familie.
Artikel 8 Gennemførelse 1. Medlemsstaterne træffer de nødvendige foranstaltninger til  

 gennemførelsen af denne rammeafgørelse senest den 2. Medlemsstaterne sender senest samme dato Generalsekretariatet for  

 Rådet og Kommissionen teksten til de love og administrative  

 bestemmelser, hvorved de gennemfører de forpligtelser, som de  

 pålægges ved denne rammeafgørelse.
Rådet evaluerer  

 senest den 30. juni 2004, efter en rapport udarbejdet af Generalsekretariatet  

 for Rådet på grundlag af de oplysninger, der er modtaget af  

 medlemsstaterne, og en skriftlig rapport forelagt af Kommissionen, i hvilket  

 omfang medlemsstaterne har truffet de nødvendige foranstaltninger til  

 at efterkomme denne rammeafgørelse.
Artikel 9 Ophævelse af fælles aktion 97/154/RIA Fælles aktion af 24. februar 1997 vedtaget af Rådet på  

 grundlag af artikel K.3 i traktaten om Den Europæiske Union om  

 bekæmpelse af menneskehandel og seksuel udnyttelse af børn  

 opharves ved denne rammeafgørelse.
Artikel 10 Ikrafttræden Denne rammeafgørelse træder i kraft på datoen for dens  

 offentliggørelse i De Europæiske Fællesskabers  

 Tidende.
Udfærdiget i Bruxelles, den På Rådets vegne Formand Bilag 8 Underbilag Udkast til erklæringer til optagelse i Rådets  

 protokol i forbindelse med vedtagelsen af rammeafgørelsen om  

 bekæmpelse af menneskehandel 1. Erklæring fra Rådet »Rådet erklærer, at de skærpende omstændigheder,  

 der er nævnt i rammeafgørelsen om bekæmpelse af  

 menneskehandel, ikke danner præcedens for, hvilke omstændigheder  

 der anses for skærpende i fremtidige rammeafgørelser.« 2. Erklæring fra Det Forenede Kongeriges delegation »Det Forenede Kongerige støtter fuldt ud en målbevidst  

 bekæmpelse af menneskehandel med seksuel udnyttelse til formål.
I  

 artikel 1, stk. 1, i rammeafgørelsen henvises der til  

 »pornografi«, men begrebet er ikke defineret.
I overensstemmelse med  

 definitionen af »pornografisk materiale« i artikel 9, stk. 2, i udkastet  

 til Europarådskonventionen vedrørende Internetkriminalitet  

 (dateret den 10. januar 2001) vil Det Forenede Kongerige, for så vidt  

 angår forpligtelsen vedrørende pornografi i denne  

 rammeafgørelse, anvende den strenge kontrol med usømmeligt og  

 utugtigt materiale, som findes i vor nationale lovgivning, og som beskytter  

 mennesker mod materiale, der kan demoralisere og fordærve.« Bilag 9 Lovforslaget sammenholdt med gældende lov Lovforslaget Gældende  

 formulering § 1 I straffeloven, jf. lovbekendtgørelse nr. 808 af 14. september  

 2001, foretages følgende ændringer:
 1. § 125 a affattes således:
»§ 125 a.
Den, som for vindings skyld og under i øvrigt  

 skærpende omstændigheder gør sig skyldig i  

 menneskesmugling efter udlændingelovens § 59, stk. 5,  

 straffes med fængsel indtil 8 år.
Som skærpende  

 omstændigheder anses navnlig tilfælde, hvor andres liv  

 udsættes for fare, eller hvor der er tale om overtrædelser af  

 mere systematisk eller organiseret karakter.« § 125 a.
Den, der under skærpende omstændigheder  

 gør sig skyldig i menneskesmugling efter udlændingelovens  

 § 59, stk. 5, straffes med fængsel indtil 4 år.
 2. I 134 a ændres »6 måneder« til: »1 år  

 og 6 måneder«.
§ 134 a.
Deltagere i slagsmål eller i anden grov  

 forstyrrelse af ro og orden på offentligt sted straffes, såfremt  

 de har handlet efter aftale eller flere i forening, med fængsel indtil  

 6 måneder.
 3. I § 216, stk. 1, ændres »6 år« til:  

 »8 år«.
§ 216. Den, der tiltvinger sig samleje ved vold eller trussel  

 om vold, straffes for voldtægt med fængsel indtil 6 år.
Med  

 vold sidestilles hensættelse i en tilstand, i hvilken den  

 pågældende er ude af stand til at modsætte sig  

 handlingen.
 4. I § 216, stk. 2, ændres »10 år«  

 til: »12 år«.
 Stk. 2. Straffen kan stige til fængsel i 10 år,  

 hvis voldtægten har haft en særlig farlig karakter eller der i  

 øvrigt foreligger særligt skærpende  

 omstændigheder.
 5. I § 241 ændres »4 år« til: »8  

 år«.
 § 241. Den, som uagtsomt forvolder en andens død,  

 straffes med bøde eller fængsel indtil 4 måneder eller  

 under skærpende omstændigheder med fængsel indtil 4  

 år.
 6. I § 244 ændres »1 år og 6 måneder«  

 til: »3 år«.
 § 244. Den, som øver vold mod eller på anden  

 måde angriber en andens legeme, straffes med bøde eller  

 fængsel indtil 1 år og 6 måneder.
 7. I §245, stk. 1, og 2, ændres »4  

 år« til: »6 år«.
§ 245. Den, som udøver et legemsangreb af særlig  

 rå, brutal eller farlig karakter eller gør sig skyldig i  

 mishandling, straffes med fængsel indtil 4 år.
Har et  

 sådant legemsangreb haft betydelig skade på legeme eller helbred  

 til følge, skal dette betragtes som en særlig skærpende  

 omstændighed.
 Stk. 2. Den, som uden for de i stk. 1 nævnte  

 tilfælde tilføjer en anden person skade på legeme eller  

 helbred, straffes med fængsel indtil 4 år.
 8. I § 246 ændres »8 år« til: »10  

 år«.
 § 246. Har et legemsangreb, der er omfattet af § 245,  

 været af så grov beskaffenhed eller haft så alvorlige  

 følger eller døden til følge, at der foreligger  

 særdeles skærpende omstændigheder, kan straffen stige til  

 fængsel i 8 år.
 9. I § 249 ændres »4 år« til: »8 år«.
 § 249. Den, som uagtsomt tilføjer nogen betydelig skade  

 på legeme eller helbred, straffes med bøde eller fængsel  

 indtil 4 måneder eller under skærpende omstændigheder med  

 fængsel indtil 4 år.
 10. I § 252, stk. 1, ændres »4 år«  

 til: »8 år«.
 § 252. Med fængsel indtil 4 år straffes den, der  

 for vindings skyld, af grov kådhed eller på lignende  

 hensynsløs måde volder nærliggende fare for nogens liv  

 eller førlighed.
 11. Efter § 262 indsættes:
»§ 262 a.
For menneskehandel straffes med fængsel indtil  

 8 år den, der rekrutterer, transporterer, overfører, huser eller  

 efterfølgende modtager en person, hvor der anvendes eller har  

 været anvendt 1)	ulovlig tvang efter § 260, 2)	frihedsberøvelse efter § 261, 3)	trusler efter § 266, 4)	retsstridig fremkaldelse, bestyrkelse eller udnyttelse af en  

 vildfarelse, eller 5)	anden utilbørlig fremgangsmåde, med henblik på udnyttelse af den  

 pågældende ved kønslig usædelighed, tvangsarbejde,  

 slaveri eller slaverilignende forhold eller fjernelse af organer.
Stk. 2. På samme måde straffes den, der med  

 henblik på udnyttelse af den pågældende ved kønslig  

 usædelighed, tvangsarbejde, slaveri eller slaverilignende forhold eller  

 fjernelse af organer 1)	rekrutterer, transporterer, overfører, huser eller  

 efterfølgende modtager en person under 18 år, eller 2)	yder betaling eller anden fordel for at opnå samtykke til  

 udnyttelsen fra en person, som har myndighed over den forurettede og den, der  

 modtager sådan betaling eller anden fordel.« 12. I § 293, stk. 1, 1. pkt., indsættes  

 efter »straffes med bøde eller fængsel indtil 1 år«: »,  

 medmindre forholdet er omfattet af § 293 a«.
 § 293. Den, som uberettiget bruger en ting, der  

 tilhører en anden, straffes med bøde eller fængsel indtil  

 1 år.
 13. Efter § 293 indsættes:
»§ 293 a.
For brugstyveri af motorkøretøj  

 straffes med bøde eller fængsel indtil 1 år og 6  

 måneder den, der uberettiget bruger et motorkøretøj, der  

 tilhører en anden.
Under skærpende omstændigheder,  

 herunder navnlig i gentagelsestilfælde, kan straffen stige til  

 fængsel i 4 år.« § 2 I lov om rettens pleje, jf. lovbekendtgørelse nr. 809 af 14.  

 september 2001, foretages følgende ændringer:
 1. I § 762, stk. 2, nr. 2, indsættes efter  

 »§ 123,«: »§ 134 a,«.
 2)	en overtrædelse af straffelovens § 119, stk. 1,  

 § 123, §§ 244-246, § 250 eller § 252, såfremt  

 lovovertrædelsen efter oplysningerne om forholdets grovhed kan ventes  

 at ville medføre en ubetinget dom på fængsel i mindst 60  

 dage og hensynet til retshåndhævelsen skønnes at  

 kræve, at sigtede ikke er på fri fod.
 2. I § 781, stk. 1, nr. 3, udgår: »245, 252,  

 stk. 1,«.
§ 781. Indgreb i meddelelseshemmeligheden må kun  

 foretages, såfremt 1)	der er bestemte grunde til at antage, at der på den  

 pågældende måde gives meddelelser eller foretages  

 forsendelser til eller fra en mistænkt, 2)	indgrebet må antages at være af afgørende  

 betydning for efterforskningen og 3)	efterforskningen angår en lovovertrædelse, som efter  

 loven kan straffes med fængsel i 6 år eller derover, en  

 forsætlig overtrædelse af straffelovens kapitler 12 eller 13  

 eller en overtrædelse af straffelovens §§ 124, stk. 1, 125,  

 127, stk. 1, 193, stk. 1, 235, 245, 252, stk. 1, 266, 281,  

 286, stk. 1, eller 289 eller en overtrædelse af  

 udlændingelovens § 59, stk. 5.
Stk. 2-5. --- 3. I § 791 a, stk. 3, nr. 3, udgår: »245,  

 252, stk. 1«.
§ 791 a. --- Stk. 2. --- Stk. 3. Observation af personer, der befinder sig i en bolig  

 eller andre husrum, ved hjælp af fjernbetjent eller automatisk virkende  

 tv-kamera, fotografiapparat eller lignende apparat eller ved hjælp af  

 apparat, der anvendes i boligen eller husrummet, må dog kun foretages,  

 såfremt 1)	der er bestemte grunde til at antage, at bevis i sagen kan  

 opnås ved indgrebet, 2)	indgrebet må antages at være af afgørende  

 betydning for efterforskningen, 3)	efterforskningen angår en lovovertrædelse, der efter  

 loven kan straffes med fængsel i 6 år eller derover, en  

 forsætlig overtrædelse af straffelovens kapitler 12 eller 13  

 eller en overtrædelse af straffelovens §§ 124, stk. 1, 125,  

 127, stk. 1, 193, stk. 1, 245, 252, stk. 1, 266, 281, 286,  

 stk. 1, 289 eller en overtrædelse af udlændingelovens  

 § 59, stk. 5, og 4)	efterforskningen vedrører en lovovertrædelse, som har  

 medført eller som kan medføre fare for menneskers liv eller  

 velfærd eller for betydelige samfundsværdier.
Stk. 4-6. --- § 3 I færdselsloven, jf. lovbekendtgørelse nr. 712 af 2. august  

 2001, foretages følgende ændring:
 1. I § 117, stk. 4, indsættes efter  

 »straffelovens § 293, stk. 1,«: »og 293 a«.
§ 117. --- Stk. 2-3. --- Stk. 4. Spiritus- og promillekørsel, der foregår  

 ved uberettiget brug af et motorkøretøj, en  

 registreringspligtig knallert, en traktor eller et motorredskab, jf.  

 straffelovens § 293, stk. 1, straffes med bøde eller  

 fængsel indtil 1 år.
