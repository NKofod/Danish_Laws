 Vejledning om levnedsmiddelhygiejne og egenkontrol m.v.
 Vejledning til bekendtgørelse om levnedsmiddelhygiejne og egenkontrol m.v.
Levnedsmiddelstyrelsen INDHOLDSFORTEGNELSE Retsregler nævnt i vejledningen Indledning Hygiejnebekendtgørelsen Sundhedsministeren udstedte den 18. december 1995 bekendtgørelse nr. 1053  

 om levnedsmiddelhygiejne og egenkontrol m.v. 1), Hygiejnebekendtgørelsen.  

 Bekendtgørelsen samler og forenkler reglerne om levnedsmiddelhygiejne,  

 egenkontrol, autorisation, godkendelse og registrering i forbindelse med  

 behandling og salg af levnedsmidler.
 Bekendtgørelsen implementerer Rådets direktiv om levnedsmiddelhygiejne 2)  

 og erstatter autorisationsbekendtgørelsen 3), engros 4)- og  

 detailforhandlingsbekendtgørelsen 5). Den nye bekendtgørelse indeholder  

 regler for behandling og salg af levnedsmidler både i autoriserede, godkendte  

 og registrerede virksomheder.
 Som noget nyt indeholder bekendtgørelsen desuden krav til egenkontrol i  

 levnedsmiddelvirksomheder, der er omfattet af bekendtgørelsen.
 Bekendtgørelsens regler er langt mindre detaillerede end de hidtil  

 gældende regler, hvilket vil medføre et større behov for at der udarbejdes  

 vejledninger om administrativ praksis, således at der til en vis grad skabes  

 et ensartet vurderingsgrundlag til brug ved administration af regelsættet.
Hvem er vejledningen rettet til Vejledningen er udarbejdet af Levnedsmiddelstyrelsen.
Vejledningens formål  

 er hovedsageligt at fungere som en hjælp til de lokale tilsynsmyndigheder,  

 som påser, at hygiejnebekendtgørelsens bestemmelser overholdes.
Vejledningen  

 erstatter i vidt omfang de cirkulærer, skrivelser m.v., der har ligget til  

 grund ved administrationen af det hidtil gældende regelsæt.
 Vejledningen er desuden tænkt som en hjælp til brugerne af reglerne nemlig  

 virksomheder, der behandler og sælger levnedsmidler, og som skal overholde  

 bekendtgørelsens krav.
Hvordan er vejledningen opbygget I vejledningen er alle bekendtgørelsens bestemmelser gengivet.
Til de  

 enkelte bestemmelser er der anført bemærkninger og forklaringer til  

 forståelse og anvendelse af bestemmelsen.
Herudover er der i nogle tilfælde  

 gengivet resultatet af konkrete klagesager afgjort i Levnedsmiddelstyrelsen,  

 som fremover vil være retningsgivende ved afgørelsen af lignende sager.
Ikrafttræden Hygiejnebekendtgørelsen trådte i kraft den 1. januar 1996. Samtidig blev  

 Ægbekendtgørelsen 6), Autorisationsbekendtgørelsen 3),  

 Engrosforhandlingsbekendtgørelsen4) og Detailforhandlingsbekendtgørelsen5)  

 ophævet.
Kapitel 1: Område og definitioner § 1.  Denne bekendtgørelse omfatter  

 levnedsmiddelhygiejne, egenkontrol, autorisation, godkendelse og registrering  

 m.v. i forbindelse med behandling og salg af levnedsmidler, herunder til  

 eksport.
 Stk. 2.  Bekendtgørelsen omfatter ikke den primære  

 produktion af landbrugsprodukter.
 Stk. 3.  Bekendtgørelsen omfatter ikke behandling og  

 salg af levnedsmidler engros, som omfattes af de i levnedsmiddellovens § 7  

 omhandlede særlige love og de i medfør heraf fastsatte regler om  

 levnedsmidler, som hører under Landbrugs- og Fiskeriministerens  

 forretningsområde.
 Ad stk. 1.
Hvad omfatter bekendtgørelsen Bekendtgørelsen omfatter levnedsmiddelhygiejne, egenkontrol, autorisation,  

 godkendelse og registrering i forbindelse med behandling og salg af  

 levnedsmidler.
Det vil sige, at bekendtgørelsen finder anvendelse, hvis der  

 sælges levnedsmidler, eller hvis der foretages en behandling med henblik på  

 salg af levnedsmidler.
Begreberne salg og behandling omtales nærmere under  

 bemærkningerne til §§ 3 og 4.
Hvad er levnedsmidler Ordet »levnedsmidler« dækker i Hygiejnebekendtgørelsen det samme  

 begreb, som er defineret i Levnedsmiddellovens 7) § 1. Som levnedsmidler  

 betragtes spisevarer, drikkevarer, nydelsesmidler eller andre varer, der er  

 bestemt til at fortæres af mennesker.
Råvarer, halvfabrikata og andre  

 ingredienser betragtes som levnedsmidler i det omfang, de er bestemt til at  

 fortæres af mennesker.
Vurdering af om et færdigt produkt er et levnedsmiddel  

 giver kun sjældent anledning til tvivl.
Afgrænsningsproblemer kan dog opstå i  

 forhold til fx lægemidler (teer og helsekost), kosmetik (tandpasta og  

 mundskyllemidler) og lignende produkter.
Når der er tale om produkter som fx  

 kartofler, byg, melasse eller andet, der skal forarbejdes yderligere, må man  

 som nævnt se på bestemmelsen med det færdige produkt.
Skal råvarer eller  

 halvfabrikata bruges til produktion af levnedsmidler, betragtes de som  

 levnedsmidler, hvis de skal ingå i en produktion af andre produkter fx foder,  

 er de naturligvis ikke omfattet af levnedsmiddelbegrebet og de regler, der  

 gælder herfor.
 Det er Levnedsmiddelstyrelsens opfattelse, at kvindemælk skal betragtes  

 som et levnedsmiddel i henhold til levnedsmiddellovens § 1, og at  

 kvindemælkscentraler på hospitaler derfor er omfattet af bestemmelserne i  

 denne bekendtgørelse.
Levnedsmidler til eksport Bekendtgørelsen finder også anvendelse på levnedsmiddelhygiejne,  

 egenkontrol, autorisation, godkendelse og registrering m.v. i forbindelse med  

 behandling og salg af levnedsmidler til eksport.
Ifølge Eksportbekendtgørelsen 8) er levnedsmidler og tilsætningsstoffer,  

 som er bestemt til eksport, samt virksomheder, der behandler eller sælger  

 levnedsmidler og tilsætningsstoffer til eksport omfattet af kontrol-,  

 tilsyns-, autorisations- og godkendelsesbestemmelser m.v. fastsat i loven  

 eller i medfør heraf.
Det vil sige, at også virksomheder, der udelukkende  

 behandler og sælger levnedsmidler til eksport, er omfattet af  

 bekendtgørelsens krav.
 Geografisk område.
Bekendtgørelsen finder anvendelse på virksomheder, der er beliggende på  

 dansk område.
Som dansk område betragtes også lufthavnsområderne.  

 Virksomheder, som ligger her, som fx toldfri forretninger skal overholde  

 bekendtgørelsens bestemmelser.
Som dansk område betragtes endvidere danske skibe og fly.
Se § 26.
 Ad stk. 2.
I stk. 2 undtages den primære produktion af landbrugsprodukter fra  

 bekendtgørelsens anvendelsesområde.
Ved den primære produktion forstås  

 dyrkning af afgrøder i landbrug, gartneri o.lign. eller til opdræt af husdyr,  

 fjerkræ m.m.
 Ad stk. 3.
Med bestemmelsens stk. 3 foretages der en afgrænsning af bekendtgørelsens  

 anvendelsesområde i forhold til de love og regler om levnedsmidler, der hører  

 under Landbrugs- og Fiskeriministerens forretningsområde.
Det følger af  

 bestemmelsen, at engros behandling og salg af levnedsmidler omfattet af disse  

 regler ikke er omfattet af bekendtgørelsen.
Det drejer sig om følgende love:  

 Fiskekvalitetsloven 9), lov om frø, kartofler og planter 10), Ægloven 11),  

 Mælkeproduktloven 12) samt Kødloven 13). Af bestemmelsen følger  

 modsætningsvis, at detailbehandling og -salg af de samme levnedsmidler er  

 omfattet af bekendtgørelsen.
 § 2.  Bekendtgørelsens regler om levnedsmidler gælder  

 også tilsætningsstoffer.
Tilsætningsstoffer Bestemmelsen betyder, at bekendtgørelsens regler vedrørende levnedsmidler  

 også gælder tilsætningsstoffer, selv om disse ikke nævnes eksplicit i hvert  

 tilfælde.
 § 3.  Bekendtgørelsens regler om behandling gælder  

 også tilvirkning, opbevaring, aftapning, emballering, ompakning og transport,  

 herunder levering til forbrugeren.
Behandling Bestemmelsen er en gentagelse af levnedsmiddellovens § 6 og har til formål  

 at undgå overflødige gentagelser i bekendtgørelsen.
Den indebærer, at de  

 bestemmelser i bekendtgørelsen, der angår behandling af levnedsmidler, også  

 gælder for de øvrige handlinger, der er nævnt, det vil sige tilvirkning,  

 opbevaring, emballering, ompakning og transport.
Behandling anvendes samtidig  

 som et samlebegreb for de aktiviteter, der er nævnt i bestemmelsen.  § 4.  

 Bekendtgørelsens regler om salg gælder også udbud til salg, opbevaring i  

 salgsøjemed, tilbud og enhver overgivelse til andre.
Salg Bestemmelsen er en gentagelse af levnedsmiddellovens § 5, og den har  

 ligesom bekendtgørelsens § 3 til formål at undgå unødvendige gentagelser i  

 bekendtgørelsen.
Bestemmelsen indebærer, at de bestemmelser i  

 bekendtgørelsen, der angår salg, også finder anvendelse på de øvrige  

 situationer, der er nævnt i bestemmelsen nemlig ved opbevaring i salgsøjemed,  

 ved tilbud og ved enhver anden overgivelse til andre.
 Salg anvendes samtidig som et samlebegreb for de aktiviteter, der er nævnt  

 i bestemmelsen.
Bekendtgørelsens salgsbegreb gælder også i situationer, som normalt ikke  

 betragtes som et salg, fx ved overgivelse af levnedsmidler, der ikke betales  

 for.
Det er altså ikke afgørende, om der gives en modydelse, penge eller  

 varer.
Private husholdninger Levnedsmiddelloven finder i henhold til § 10, stk. 3 ikke anvendelse på  

 levnedsmidler, der fremstilles i private husholdninger.
Den overgivelse, der  

 finder sted i forbindelse med fremstilling af levnedsmidler i private  

 husholdninger, er således heller ikke omfattet af denne bekendtgørelses  

 bestemmelser om salg.
Tilvirkning af mad i en privat husholdning i et omfang, der må anses for  

 at være rimeligt for en privatperson, falder derfor naturligvis uden for  

 bekendtgørelsens område.
Det samme gælder madlavning i kollektiver og på  

 kollegier, hvor beboerne på skift laver mad til hinanden.
Efter  

 Levnedsmiddelstyrelsens opfattelse er de situationer, hvor familier mødes i  

 børneinstitutioner, på skoler o.lign. med mad hjemmefra, som man spiser i  

 fællesskab eventuelt fra en fælles buffet også omfattet af begrebet  

 »privat husholdning«.
Fremstilles maden til pesonalemøder i fx  

 institutioner, til skolefester, spejderarrangementer eller lignende af en  

 eller få personer, er det efter Levnedsmiddelstyrelsens opfattelse størrelsen  

 af arrangementer, og det forhold om der er fri adgang eller kun adgang for en  

 lukket kreds, afgørende for vurderingen af om der er tale om »privat  

 husholdning« eller ej.
Arrangementer som lærermøder, klassefester for en  

 mindre lukket kreds er efter styrelsens opfattelse omfattet af begrebet  

 »privat husholdning«.
Større arrangementer eventuelt med fri adgang  

 eller adgang for en større måske mere ubestemt kreds vil typisk være omfattet  

 af bekendtgørelsen.
Disse arrangementer vil dog ofte falde ind under »  

 midlertidige eller lejlighedsvise« arrangementer i § 26 stk. 1, nr. 1.
Skolekøkkener Madlavning i skolekøkkener, hvor eleverne alene producerer mad til sig  

 selv, sidestilles med madlavning i private husholdninger.
Baggrunden for det  

 er, at formålet med skolekøkkenet er at sætte eleverne i stand til at  

 producere mad til en privat husholdning.
Skolekøkkener er normalt indrettet  

 næsten som en privat husholdning, og typisk laves der mad i portioner, der  

 svarer til en privat husholdning.
 § 5.  Ved tilvirkning forstås i denne bekendtgørelse  

 enhver form for tilberedning, der indebærer en ændring af levnedsmidlet.
Tilvirkning Udtrykket »ændring« af levnedsmidlet fortolkes vidt i denne  

 forbindelse, idet det dækker enhver ændring i levnedsmidler og omfatter  

 således også en mindre ændring af levnedsmidlet, der fx består i udskæring af  

 brød, kager, frugt, grøntsager, ost, formaling af kaffebønner samt blanding  

 af forskellige levnedsmidler, hakning af kød, fisk m.v.
 Omfattet af bestemmelsen er også opvarmning, nedkøling og genopvarmning af  

 levnedsmidler, mens den opretholdelse af kølekæden, der sker eksempelvis når  

 mælk sættes på køl i en detailvirksomhed ikke betragtes som en ændring af  

 levnedsmidlet.
Som hovedregel stiller bekendtgørelsen strengere krav til indretning m.v.  

 af virksomheder, hvor der tilvirkes levnedsmidler.
Der er imidlertid mulighed  

 for at lempe disse krav i visse tilfælde, hvor tilvirkningen er mindre  

 omfattende.
Se §§ 32 og 33.
 § 6.  Ved levnedsmiddelhygiejne (hygiejne) forstås i  

 denne bekendtgørelse alle foranstaltninger i forbindelse med behandling og  

 salg, som er nødvendige for at garantere sikre levnedsmidler, der er egnede  

 til at fortæres af mennesker.
Levnedsmiddelhygiejne Med denne formulering lægges op til en bred fortolkning af begrebet  

 levnedsmiddelhygiejne.
Begrebet dækker over alle de foranstaltninger, der må  

 træffes for at sikre mod forhold af mikrobiologisk, kemisk eller fysisk art,  

 som kan udgøre en risiko for levnedsmidlers sikkerhed, eller som på anden  

 måde kan gøre levnedsmidlerne utjenlige til at fortæres af mennesker.
De  

 biologiske forhold omfatter således både patogene mikroorganismer og  

 fordærvelsesorganismer.
Kemiske og fysiske forhold omfatter ligeledes  

 forhold, som kan udgøre en risiko for menneskers sundhed, fx  

 bekæmpelsesmidler, desinfektionsmidler, glas- og metalsplinter, men også  

 forhold som uden at repræsentere en egentlig risiko for menneskers sundhed  

 alligevel gør levnedsmidler utjenlige til at fortæres af mennesker, fx  

 insektrester.
 § 7.  Ved levnedsmiddelvirksomhed forstås i denne  

 bekendtgørelse en offentlig eller privat virksomhed, som med eller uden  

 gevinst for øje foretager behandling eller sælger levnedsmidler.
Levnedsmiddelvirksomhed Bestemmelsen definerer begrebet levnedsmiddelvirksomhed bredt, og medtager  

 alle virksomheder, der behandler og sælger levnedsmidler, uanset arten og  

 omfanget af levnedsmidler, der behandles eller sælges.
Ordet virksomhed benyttes også om den aktivitet, der udøves.
Fx benyttes  

 begrebet »engrosvirksomhed« om den aktivitet at sælge og behandle  

 levnedsmidler med henblik på salg til andre end den endelige forbruger.
 § 8.  Ved detailvirksomhed forstås i denne  

 bekendtgørelse salg, herunder ved servering, og behandling af levnedsmidler  

 med henblik på salg til den endelige forbruger.
Detailvirksomhed Formålet med denne bestemmelse og med § 9 er at give en beskrivelse af  

 forskellen på detail behandling og salg og på behandling og salg engros.
Som  

 det fremgår af bestemmelserne, er det afgørende, om der sælges til den  

 endelige forbruger.
Med udtrykket »den endelige forbruger« tænkes  

 på det sidste led i kæden, der hvor levnedsmidlet forbruges, uden at det skal  

 videresælges.
En restaurant eller en institution, der modtager levnedsmidler  

 med henblik på tilvirkning og videresalg, er således ikke at betragte som en  

 endelig forbruger.
 Udtrykket »virksomhed« refererer sig i §§ 8 og 9 til  

 aktiviteten/handlingen og dermed ikke til en virksomhed i fysisk forstand.
 § 9.  Ved engrosvirksomhed forstås i denne  

 bekendtgørelse salg og behandling af levnedsmidler med henblik på salg til  

 andre end den endelige forbruger.
Engrosvirksomhed Se bemærkningerne til § 8.
 § 10.  Ved levnedsmiddelautomat forstås i denne  

 bekendtgørelse en teknisk indretning, hvor der ved aktivering ved hjælp af  

 mønter, kode eller lignende behandles eller sælges levnedsmidler uden at  

 personale betjener automaten.
Levnedsmiddelautomat Bestemmelsen svarer til den tidligere regel i  

 detailforhandlingsbekendtgørelsen 5). Der er ikke tilsigtet nogen ændring i  

 anvendelsesområdet for bestemmelsen.
Kendetegnende for en  

 levnedsmiddelautomat er således stadig, at der er tale om en teknisk  

 indretning, hvor aktiveringen sker ved hjælp af mønter, kode eller lignende,  

 og hvor der ikke er personale, der betjener automaten ud over ved opfyldning  

 o.lign.
 § 11.  Ved letfordærvelige levnedsmidler forstås i  

 denne bekendtgørelse levnedsmidler, som ved opbevaring ved stuetemperatur i  

 løbet af kort tid vil udvikle afvigende udseende, lugt eller smag, eller  

 muliggøre fremvækst af sygdomsfremkaldende mikroorganismer til et niveau, der  

 kan være sundhedsskadeligt.
Letfordærvelige levnedsmidler Bestemmelsen er ny og definitionen er nødvendiggjort af, at begrebet  

 »letfordærvelige« anvendes flere steder i bekendtgørelsen, hvor der  

 stilles strengere krav til disse levnedsmidler end til andre levnedsmidler.
 Til letfordærvelige levnedsmidler henregnes fx fersk kød og kødprodukter,  

 fersk fjerkrækød og fjerkræprodukter, hakket kød og kødfars, herunder rå  

 medisterpølse, fersk fisk, ferske fiskevarer og fiskefars, letkonserverede  

 fiskeprodukter, fiskehalvkonserves, konsummælkprodukter, levnedsmidler  

 indeholdende creme, flødeskum eller fromage samt salater, bønnespirer,  

 snittede eller kogte grøntsager.
 Levnedsmidler der ikke anses for at være letfordærvelige er fx brød,  

 bagværk, hel frugt og grønt o.lign.
 Ved »kort tid« forstås nogle timer.
 § 12.  Ved egenkontrol forstås i denne bekendtgørelse  

 en række systematiske handlinger, som virksomhederne udfører for at sikre, at  

 levnedsmiddelloven og regler udstedt i medfør heraf overholdes.
Egenkontrol Egenkontrol bygger på systematiske handlinger.
Handlinger, der foretages  

 for at sikre at levnedsmiddelloven overholdes, men som ikke foretages  

 systematisk er således ikke en del af egenkontrollen.
 § 13.  Ved den lokale tilsynsmyndighed forstås i denne  

 bekendtgørelse de kommunale myndigheder, der i henhold til bekendtgørelsen  

 godkender, registrerer eller fører kontrol med virksomheder omfattet af  

 bekendtgørelsen.
Den lokale tilsynsmyndighed Ifølge levnedsmiddellovens § 44, stk. 1 påser kommunalbestyrelsen, at  

 loven og de med hjemmel i loven fastsatte regler overholdes.
Det vil sige, at  

 tilsynskompetencen som udgangspunkt ligger hos kommunalbestyrelsen.
Af  

 levnedsmiddellovens § 44, stk. 2 fremgår imidlertid, at kommunalbestyrelsen  

 kan bemyndige vedkommende levnedsmiddelkontrol til helt eller delvist at  

 varetage de opgaver, der påhviler kommunalbestyrelsen.
I forbindelse med  

 vedtagelsen af denne bestemmelse anbefalede man, at en væsentlig del af  

 opgaverne blev uddelegeret til levnedsmiddelkontrolenhederne.
Den lokale tilsynsmyndighed kan herefter være kommunalbestyrelsen eller  

 levnedsmiddelkontrollen afhængig af om kompetencen er uddelegeret.
I praksis  

 er det i alt overvejende grad således, at kompetencen i større eller mindre  

 grad er uddelegeret til en levnedsmiddelkontrolenhed.
 Kapitel 2: Autorisation, godkendelse og registrering m.v.
 § 14.  Bekendtgørelsen omfatter følgende  

 virksomhedstyper:
Virksomhedstyper Bestemmelsen indeholder en oversigt over de forskellige typer  

 virksomheder, som er behandlet i kapitlet.
Der er tale om en udtømmende  

 oversigt over virksomheder, som er omfattet af levnedsmiddelloven og dermed  

 af denne bekendtgørelse.
 De kriterier, der er lagt til grund for opdelingen i virksomhedstyper er  

 følgende:
 - Er der tale om engros- eller detailsalg af levnedsmidler.
 - Hvilken form for behandling af levnedsmidler foretages.
 - Hvilke levnedsmidler behandles.
 Bygningsmæssige forhold, eller om der er tale om stationære eller mobile  

 virksomheder, har derimod ikke været tillagt betydning i denne forbindelse.
Flere enheder Såfremt der til en virksomhed er knyttet flere produktions- eller  

 lagersteder, som er geografisk adskilt, skal hvert sted autoriseres,  

 godkendes eller registreres hos Levnedsmiddelstyrelsen henholdsvis den lokale  

 tilsynsmyndighed i hvis område produktions- eller lagerstedet ligger.
Dette  

 er dog ikke tilfældet, hvis produktions- og lagerstederne er placeret  

 således, at det må siges, at de udgør en geografisk enhed.
Dette kan være  

 tilfældet, hvis afstanden mellem enhederne er meget kort således at der har  

 været mulighed for at etablere en funktionel enhed.
Levnedsmidler til eksport Bestemmelserne om autorisation, godkendelse og registrering gælder også  

 for virksomheder, som behandler og sælger levnedsmidler til eksport, jf.  

 kapitel 1.
 § 15.  Forinden tilvirkning af levnedsmidler med  

 henblik på engrossalg påbegyndes, skal autorisation hertil meddeles af  

 Levnedsmiddelstyrelsen.
Stk. 2.  Tilvirkning af honning er dog ikke omfattet af  

 stk. 1, såfremt Ad stk. 1.
Autoriserede virksomheder Bestemmelsen er en videreførelse af de tidligere regler i  

 autorisationsbekendtgørelsen.
Der er ikke tilsigtet nogen ændring i  

 anvendelsesområdet.
Primær produktion af landbrugsprodukter Bekendtgørelsen omfatter ikke den primære produktion af landbrugsprodukter  

 jf. § 1, stk. 2. Det vil sige, at der ikke kræves autorisation efter denne  

 bekendtgørelse til dyrkning af afgrøder i landbrug, gartneri og lignende  

 eller til opdræt af husdyr, fjerkræ m.m.
I følge bemærkningerne til levnedsmiddelloven har det været tanken at  

 begrænse fritagelse fra autorisationskravet til kun at omfatte det  

 traditionelle landbrug og gartneri.
Hvis et gartneri derimod fx foretager  

 behandling som skrælning, totalrensning eller en findeling af grøntsager,  

 anses virksomheden for at være en tilvirkningsvirksomhed, som er omfattet af  

 autorisationskravet.
 Det forhold, at bestemmelsen ikke omfatter den primære produktion af  

 landbrugsprodukter, er fortolket på følgende måde:
Centralkøkkener En række centralkøkkener udleverer mad til klienter/patienter eller andre  

 via afdelingskøkkener eller lignende.
Da der skydes et mellemled ind mellem  

 produktionsvirksomhed og forbruger, er der i princippet tale om en  

 engrosvirksomhed, der skal autoriseres, da virksomheden ikke opfylder  

 definitionen på en detailvirksomhed jf. § 8.
Udlevering af mad fra et centralkøkken via afdelingskøkkener i samme  

 institution og i vist omfang via køkkener på andre institutioner fx plejehjem  

 skal dog efter Levnedsmiddelstyrelsens opfattelse almindeligvis betragtes som  

 detailforhandling.
I disse tilfælde kan køkkenerne betragtes som en enhed,  

 idet de mindre køkkener blot har fungeret som et supplement til  

 centralkøkkenet.
Et andet spørgsmål er om disse køkkener, som modtager mad fra et  

 centralkøkken skal godkendes selvstændigt.
Det er Levnedsmiddelstyrelsens  

 opfattelse, at følgende momenter kan indgå i denne vurdering.
- Hvis et centralkøkken producerer til andre institutionskøkkener fx  

 plejehjemskøkkener i en kommune, vil disse køkkener skulle godkendes eller  

 registreres selvstændigt.
Det forhold, at der er tale om en geografisk enhed  

 fx et hospital taler imidlertid for at betragte køkkenerne som omfattet af en  

 godkendelse.
Denne tolkning har været udvidet til også at gælde i tilfælde,  

 hvor afdelingskøkkenerne har ligget på en anden adresse end centralkøkkenet.  

 Køkkenerne har dog ligget på et geografisk samlet og begrænset område.
- I vurderingen af, om et afdelingskøkkenen på fx et hospital skal  

 godkendes selvstændigt, bør også ingå hvilken form for behandling, der  

 foregår i køkkenet.
Såfremt køkkenet kun behandler levnedsmidler i meget  

 begrænset omfang, det vil sige færdiggører maden fra centralkøkkenet fx ved  

 opvarmning eller kogning af rensede og istandgjorte grøntsager, vil dette  

 tale for, at køkkenet ikke godkendes selvstændigt.
 Ad stk. 2.
Biavlere Visse former for tilvirkning af honning er undtaget fra autorisation efter  

 § 15, virksomheden skal i disse tilfælde godkendes efter § 16.
Betingelserne for undtagelsen er, - at biavleren alene behandler honning af egen avl, dog kan maksimalt 2000  

 kg honning pr. år hidrøre fra andre biavlere, - at behandlingen alene omfatter slyngning, simpel rensning, omrøring,  

 aftapning og pakning med henblik på salg til engros- eller  

 detailvirksomheder.
 Biavlere, der foretager anden behandling end nævnt eller behandler mere  

 end 2000 kg fra andre biavlere, skal autoriseres.
 Se også § 26, stk. 1 nr. 6 og stk. 3.
 § 16.  Forinden følgende former for behandling af  

 levnedsmidler med henblik på engrossalg påbegyndes skal godkendelse hertil  

 meddeles af den lokale tilsynsmyndighed:
 Stk. 2.  Hvis virksomheden tillige tilvirker  

 levnedsmidler inden for samme levnedsmiddelkategori med henblik på  

 engrossalg, skal virksomheden alene autoriseres i henhold til § 15.
Godkendte engrosvirksomheder Ad stk. 1.
Alle virksomheder, der emballerer, aftapper eller ompakker levnedsmidler  

 med henblik på engrossalg, skal godkendes.
Bestemmelsen er en videreførelse  

 af de tidligere regler i engrosforhandlingsbekendtgørelsen.
Der er ikke  

 tilsigtet nogen ændring i anvendelsesområdet.
 Virksomheder, som alene transporterer dybfrosne eller letfordærvelige  

 levnedsmidler, er nu også omfattet af bestemmelsen.
 Når der er tale om opbevaring eller transport af levnedsmidler, skelnes  

 der mellem dybfrosne eller letfordærvelige levnedsmidler, som kræver en  

 godkendelse efter § 16 og andre levnedsmidler, som blot kræver en  

 registrering efter § 16.
Denne sondring blev indført med ændringen af levnedsmiddelloven i 1993. I  

 bemærkningerne til ændringen hedder det, at formålet med sondringen er at  

 fritage visse levnedsmiddelvirksomheder fra godkendelse.
Der tænkes på  

 virksomheder, hvor de sundhedsmæssige og hygiejniske problemstillinger er  

 minimale, og hvor der ikke foregå egentlig tilvirkning af levnedsmidler.
På  

 engrosområdet vedrører fritagelsen virksomheder, der kun foretager en  

 egentlig opbevaring af levnedsmidler f.eks depoter for emballeret øl og  

 mineralvand, kolonialvarelagre og lignende.
Virksomheder, der behandler  

 letfordærvelige levnedsmidler, skal ikke fritages, her tænkes bl.a. på lagre  

 for dybfrosne levnedsmidler.
 Der er foretaget en mindre ændring af bestemmelsen, idet  

 godkendelseskravet gælder alle virksomheder, der opbevarer eller  

 transporterer letfordærvelige levnedsmidler, mens kravet tidligere kun gjaldt  

 for kølede letfordærvelige levnedsmidler. Ændringen skønnes ikke at få større  

 betydning i praksis.
 Ad stk. 2.
Hvis en virksomhed både tilvirker, emballerer, aftapper, opbevarer m.m.  

 inden for samme levnedsmiddelkategori med henblik på engrossalg, skal  

 virksomheden autoriseres, og den samlede behandling omfattes af  

 autorisationen.
Dette gælder også i de tilfælde, hvor tilvirkningen udgør  

 langt den mindste del af den samlede behandling.
 § 17.  Forinden følgende former for salg og behandling  

 med henblik på detailsalg påbegyndes, skal godkendelse hertil meddeles af den  

 lokale tilsynsmyndighed:
 Stk. 2.  Der skal dog ikke indhentes godkendelse til  

 tilvirkning så som udskæring af brød, kager, frugt og grøntsager, ost i  

 mindre omfang, formaling af kaffebønner og lignende, hvis tilvirkningen er  

 uden hygiejniske problemer.
 Stk. 3.  Tilvirkning af levnedsmidler i de i stk. 1  

 nævnte virksomheder med henblik på engrosforhandling er omfattet af stk. 1,  

 såfremt værdien af de levnedsmidler, der sælges engros, ikke overstiger den  

 dobbelte værdi af de levnedsmidler, der sælges til den endelige forbruger.
 Stk. 4.  Virksomheder omfattet af stk. 1. eller § 20,  

 der sælger levnedsmidler engros, omfattes af § 16, hvis virksomheden ved  

 dette engrossalg ændrer karakter af detailvirksomhed.
Godkendte detailvirksomheder Ad stk. 1.
Bestemmelsen i nr. 1 svarer til de tidligere regler i  

 detailforhandlingsbekendtgørelsen, og der er ikke tilsigtet nogen ændring i  

 anvendelsesområdet.
Det vil sige, at den tilvirkning, der typisk foregår hos  

 slagtere, bagere, supermarkeder med slagteafdeling eller bagerafdeling,  

 smørebrødsforretninger, restauranter, grilbarer og lignende skal godkendes  

 efter § 17. Ved ændringen af levnedsmiddelloven i 1993 blev det vedtaget at  

 fritage visse levnedsmiddelvirksomheder fra godkendelse.
Der tænkes på  

 virksomheder, hvor de sundhedsmæssige og hygiejniske problemstillinger er  

 minimale, og hvor der ikke foregå egentlig tilvirkning af levnedsmidler.  

 Indenfor detailområdet er det tanken at fritage f.eks supermarkeder,  

 tobaksforretninger, kiosker og lignende, såfremt der ikke foregår en egentlig  

 tilvirkning af levnedsmidler.
Virksomheder, der behandler letfordærvelige  

 levnedsmidler, skal ikke fritages her tænkes på de virksomheder, som er nævnt  

 først i afsnittet.
 I levnedsmiddelloven stilles som betingelse for, at en tilvirkning i  

 detailleddet er omfattet af godkendelsesbestemmelsen og ikke kræver  

 autorisation, at detailforretningens salg af levnedsmidler direkte til  

 forbrugerne foregår fra det forretningssted, hvor tilvirkningen sker.
 Bestemmelsen betyder, at godkendelse efter § 17 kun kan gives i de  

 tilfælde, hvor tilvirknings- og salgslokaler udgør en geografisk enhed.  

 Tilvirkningslokaler, der ligger adskilt fra salgslokalerne, eller hvis salget  

 foregår adskilt fra tilvirkningen fra mobile levnedsmiddelvirksomheder,  

 markedsboder eller lignende, kan ikke godkendes efter § 17 men skal  

 autoriseres efter § 15.
Bestemmelserne i nr. 2 og 3 er en ændring i forhold til de tidligere  

 regler i detailforhandlingsbekendtgørelsen.
I nr. 2 bestemmes, at der kræves  

 en godkendelse til behandling og salg af letfordærvelige uemballerede  

 levnedsmidler.
Dette vil i forhold til visse detailvirksomheder være en  

 skærpelse og til andre en lempelse.
Bestemmelsen er ændret for at bringe  

 overensstemmelse mellem de principper, der anvendes i §§ 16 og 17 ved  

 sondringen mellem hvilke virksomheder, der skal godkendes og hvilke  

 registreres.
Nr. 3 er en lempelse i forhold til de tidligere regler i  

 detailforhandlingsbekendtgørelsen, idet servering af andet end stærke drikke  

 nu kun kræver registrering.
Der skønnes at være behov for fortsat at kræve  

 godkendelse, når en virksomhed udskænkes stærke drikke.
 Ad stk. 2.
Tilvirkning undtaget fra godkendelse Udskæring af brød, kager, frugt, grøntsager og ost, formaling af  

 kaffebønner og lignende er omfattet af definitionen på tilvirkning.
Da denne  

 form for tilvirkning typisk ikke indebærer hygiejniske problemer, undtages  

 tilvirkningen fra kravet om godkendelse i det omfang, tilvirkningen rent  

 faktisk kan foregå uden hygiejniske problemer.
Bestemmelsen kan også anvendes  

 ved opvarmning af dybfrosne emballerede toasts, som udleveres i emballage og  

 opvarmning af popcorn.
Virksomheder, som foretager denne form for  

 tilvirkning, skal lade sig registrere efter § 20.
 Ad stk. 3 og 4.
2/3-reglen Bestemmelsen er en videreførelse af de tidligere regler i  

 detailforhandlingsbekendtgørelsen.
Der er ikke tilsigtet nogen ændring i  

 anvendelsesområdet.
Såfremt virksomhedens engrossalg i stk. 3 og 4 går ud  

 over det anførte, skal virksomheden autoriseres efter § 15 henholdsvis  

 godkendes efter § 16.
Forsamlingshuse Forsamlingshuse benyttes i forskellig grad og på forskellig måde, hvilket  

 også må afspejle sig i de krav, der fra myndighedsside stilles til denne type  

 virksomhed.
Forsamlinghuse er ud fra disse betragtninger opdelt i tre grupper  

 med forskellig »status« i henhold til bekendtgørelsen.Gruppe 1.  

 Forsamlingshuse, hvor der ikke foretages egentlig tilvirkning af  

 levnedsmidler, eller hvor private selv står for madlavningen.
Disse  

 forsamlingshuse er ikke omfattet af levnedsmiddelloven og skal hverken  

 godkendes eller registreres.
Gruppe 2. Forsamlingshuse hvor fx en kogekone mod betaling tilbereder mad  

 for andre.
Sådanne forsamlingshuse skal godkendes.
Gruppe 3. Forsamlingshuse der har restaurationspræg, og hvor en fast vært  

 eller forpagter sørger for arrangementerne og modtager betaling pr. kuvert  

 eller selskab.
Sådanne forsamlingshuse skal godkendes.
§ 18.  Ansøgning om autorisation og godkendelse kan  

 afgives på skemaer.
Det udfyldte ansøgningsskema, bilagt tegninger og  

 beskrivelser af virksomheden og virksomhedens vareudvalg, sendes til den  

 lokale tilsynsmyndighed.
For virksomheder omfattet af § 15 videresender den  

 lokale tilsynsmyndighed materialet til Levnedsmiddelstyrelsen sammen med  

 tilsynsmyndighedens bemærkninger.
 Stk. 2.  Autorisation og godkendelse meddeles skriftligt  

 med angivelse af særlige vilkår, herunder om indretning, drift og vareudvalg,  

 og med angivelse af frist for vilkårenes opfyldelse.
Ansøgning om autorisation og godkendelse Levnedsmiddelstyrelsen og den lokale tilsynsmyndighed kan kræve  

 oplysninger ud over de, der er anført i skemaet.
 § 19.  Forinden følgende former for engrosvirksomhed  

 påbegyndes, skal virksomheden være registreret hos den lokale  

 tilsynsmyndighed:
Registrerede engrosvirksomheder Se bemærkningerne til § 16.
 § 20.  Forinden følgende former for detailsalg  

 påbegyndes, skal virksomheden være registreret hos den lokale  

 tilsynsmyndighed:
Registrerede detailvirksomheder Se bemærkningerne til § 17 for så vidt angår nr. 1 og 3.
Bestemmelsen i nr. 2 svarer til den tidligere regel  

 detailforhandlingsbekendtgørelsen, idet dog automater, hvor der kun sælges  

 levnedsmidler, der ikke er forbundet med hygiejniske problemer, nu undtages  

 generelt fra godkendelse.
Der tænkes her på levnedsmidler som sodavand på  

 flaske, emballerede konfektureprodukter, chips og lignende.
§ 21.  Anmodning om registrering skal indgives  

 skriftligt senest 14 dage, før virksomhed påbegyndes.
I forbindelse med  

 registreringen skal virksomheden oplyse, hvilke levnedsmidler virksomheden  

 vil behandle eller sælge.
 Stk. 2.  En virksomhed, der er omfattet af  

 registreringsordningen efter § 19 eller § 20, kan på begæring ved  

 virksomhedsstart meddeles godkendelse.
Anmodning om registrering Det er et krav at anmodning om registrering skal være skriftlig og skal  

 indeholde oplysning om, hvilke levnedsmidler virksomheden agter at behandle  

 eller sælge.
Anmodning om registrering skal indgives senest 14 dage før  

 virksomhed påbebegyndes, således at den lokale tilsynsmyndighed har mulighed  

 for at vurdere om, det er korrekt, at virksomhedens behandling og salg ikke  

 kræver autorisation eller godkendelse, men at det er tilstrækkeligt, med en  

 registrering.
 Den lokale tilsynsmyndighed kan ved virksomhedsstart, såfremt virksomheden  

 anmoder om det, godkende denne type virksomhed efter §§16 eller 17. Det er  

 Levnedsmiddelstyrelsens opfattel se, at ejerskifte i denne sammenhæng  

 b((SPECIAL TEGN ED))r sidestilles med virksomhedsstart, således at der også  

 ved ejerskifte er mulighed for at få virksomheden godkendt.
 § 22.  Fornyet autorisation og godkendelse af de i §§  

 15-17 nævnte virksomheder skal indhentes:
Fornyet autorisation og godkendelse Bestemmelserne om, at autorisation eller godkendelse skal indhentes på ny  

 ved væsentlige bygningsmæssige ændringer og ved væsentlige ændringer i  

 virksomhedens indretning og drift, er oprindeligt indført for at beskytte  

 virksomhederne mod for hyppige krav om forandringer af lokaler, inventar m.v.  

 Hvorvidt der i det enkelte tilfælde er tale om en ændring, der i følge  

 lovgivningen kræver en fornyet autorisation eller godkendelse, må vurderes  

 konkret, og er afhængig af omfanget og placeringen af de påtænkte ændringer.
Ved afgørelsen skal der foretages en vurdering af ændringens betydning for  

 hygiejnen i virksomheden som sådan.
Det er derfor vigtigt hvilke dele af  

 virksomheden, der inddrages i ændringen.
Foretages ændringen i  

 tilvirkningslokalerne, er der således større sansynlighed for, at ændringen  

 vil blive betragtet som væsentlig, end hvis ændringen udelukkende omfatter  

 lager- og salgslokaler.
 Indførelse af egenkontrol i henhold til bekendtgørelsens kapitel 13  

 medfører altid, at der skal gennemfører fornyet autorisation eller  

 godkendelse. Ændringer i egenkontrollen udløser kun fornyet autorisation  

 eller godkendelse i det omfang, at der tale om en væsentlig ændring.
 Følgende forhold må almindeligvis tages i betragtning ved vurderingen:
 - Kan ændringen have betydning for hygiejnen i virksomheden.
 - Hvilke dele af virksomheden involveres i ændringen.
 - Hvor stor en del af virksomheden berøres af ændringen.
 - Medfører ændringen, en væsentlig stigning i produktionen.
 Uanset hvorledes disse spørgsmål besvares, skal der dog foretages et  

 samlet skøn over, om ændringen er væsentlig i lovens forstand.
 § 23.  Levnedsmiddelstyrelsen eller den lokale  

 tilsynsmyndighed kan tage en autorisation henholdsvis godkendelse meddelt  

 efter §§ 15-17 op til fornyet behandling, når der er forløbet 5 år siden  

 sidste autorisation eller godkendelse.
5-års reglen Bestemmelsen om, at levnedsmiddelstyrelsen eller den lokale  

 tilsynsmyndighed kan tage en autorisation eller godkendelse op til fornyet  

 vurdering efter 5 år, er ligeledes oprindeligt tænkt som en beskyttelse af  

 virksomhederne mod for hyppige krav om ændringer fra myndighedernes side.  

 Bestemmelsen må efter Levnedsmiddelstyrelsen opfattelse tolkes således, at  

 den giver mulighed for at tage en autorisation eller godkendelse op til  

 vurdering efter 5 år, når der foreligger særlige forhold, der begrunder  

 dette.
En rutinemæssig nyvurdering af alle virksomheder hver 5. år ligger  

 således uden for bestemmelsens rammer.
§ 24.  Virksomheder omfattet af bekendtgørelsen skal  

 skriftligt anmelde ejerskifte til den lokale tilsynsmyndighed senest 14 dage,  

 før ejerskiftet finder sted.
For virksomheder omfattet af § 15 giver den  

 lokale tilsynsmyndighed Levnedsmiddelstyrelsen meddelelse om ejerskifte.
 Stk. 2.  I forbindelse med ejerskifte kan der på  

 begæring meddeles fornyet autorisation eller godkendelse for virksomheder  

 omfattet af §§ 15-17.
Ejerskifte Da det selv sagt er afgørende af hensyn til myndighedernes tilsyn og  

 kontrol samt den almindelig kontakt til virksomheden at vide, hvem der er den  

 ansvarlige for en virksomhed, skal et eventuelt ejerskifte meddeles den  

 lokale tilsynsmyndighed.
Ejerskifte skal meddeles skriftligt og senest 14  

 dage før, dette finder sted.
 Den lokale tilsynsmyndighed giver Levnedsmiddelstyrelsen meddelelse ved  

 ejerskifte i autoriserede virksomheder.
Hvis en virksomhed i forbindelse med ejerskifte ønsker en fornyet  

 autorisation eller godkendelse eventuelt som et salgsvilkår, kan der  

 foretages en fornyet vurdering.
Kravet om fornyet autorisation eller  

 godkendelse i forbindelse med ejerskifte blev ophævet ved ændringen af  

 levnedsmiddelloven i 1993.
 Spørgsmålet om, hvem der er ejer af en virksomhed, er ikke altid helt  

 givet, idet en række forskelligartede konstruktioner af ejer/brugerforholdet  

 kan give uklarhed om, hvem der egentlig må betragtes som den ansvarlige for  

 virksomheden.
 Som virksomhedens ejer betragtes den, som driver en  

 levnedsmiddelvirksomhed, og som tillige ejer den ejendom, hvor virksomheden  

 er beliggende.
I visse tilfælde kan der imidlertid opstå tvivl om, hvem der må betragtes  

 som virksomhedens ejer.
Det drejer sig især om de tilfælde, hvor en anden end  

 bygningens ejer driver virksomheden med andre ord, hvor bygninger, lokaler  

 eller inventar er bortforpagtet, udlejet eller lignende.
Det afgørende for vurderingen i disse situationer er, om der drives  

 selvstændig erhvervsvirksomhed uafhængigt af bygningens ejer.
Til belysning  

 af dette kan nævnes, at hvis et større selskab eller en kommune ejer en række  

 ejendomme, der udlejes eller bortforpagtes til erhverv, vil selskabet eller  

 kommunen typisk ikke have nogen forbindelse til en eventuel  

 erhvervsvirksomhed, idet de alene ejer bygning og lokaler men i øvrigt ikke  

 har indflydelse på virksomheden.
I sådanne tilfælde vil bygningens eller  

 lokalernes ejer normalt ikke blive betragtet som ejer i levnedsmiddellovens  

 forstand, idet virksomhedens ejer typisk vil være den, som driver  

 virksomheden.
Afgørelse af, hvem der i den enkelte situation må betragtes som ejer i  

 loven forstand af virksomheden, må ske ved en konkret vurdering.
Afgørende  

 momenter er:
- i hvor høj grad virksomheden drives selvstændigt af lejeren eller  

 forpagteren, - om udlejeren har mulighed for at øve indflydelse på driften af  

 virksomheden, og - hvem, der har det økonomiske og forretningsmæssige ansvar.
 § 25.  Levnedsmiddelstyrelsen eller den lokale  

 tilsynsmyndighed kan fastsætte vilkår om indretning, drift og vareudvalg for  

 virksomheder omfattet af bekendtgørelsen.
Vilkår Bestemmelsen er Levnedsmiddelstyrelsens og den lokale tilsynsmyndigheds  

 hjemmel til at stille konkrete krav om de forhold, som er omtalt i  

 bekendtgørelsen.
 § 26.  Følgende detailvirksomheder skal ikke  

 autoriseres, godkendes eller registreres:
 Stk. 2.  For virksomheder omfattet af stk. 1 gælder  

 bekendtgørelsens øvrige bestemmelser bortset fra § 28 og §§ 30-33.
 Stk. 3.  Virksomheder omfattet af stk. 1, nr. 6 skal  

 anmelde deres virksomhed til den lokale tilsynsmyndighed.
 Stk. 4.  Den lokale tilsynsmyndighed kan træffe  

 bestemmelse om, at virksomheder omfattet af stk. 1, nr 1, der behandler og  

 sælger levnedsmidler, der kan give anledning til hygiejniske problemer, skal  

 anmelde deres virksomhed til tilsynsmyndigheden.
 De virksomheder, som er nævnt i § 26, skal ikke autoriseres, godkendes  

 eller registreres og er derudover undtaget fra bestemmelserne i § 28 og §§  

 30-33. Virksomhederne er omfattet af bekendtgørelsens bestemmelser i øvrigt  

 og af levnedsmiddellovgivningens øvrige regler.
Midlertidig og lejlighedsvis virksomhed Ad nr. 1) og stk. 4. Det kan være vanskeligt at afgøre i hvilke tilfælde,  

 en virksomhed er omfattet af denne bestemmelse eller fx må betragtes som  

 sæsonvirksomhed med krav om godkendelse eller registrering.
Afgørelsen er en  

 konkret vurdering i det enkelte tilfælde.
Ved vurderingen kan der lægges vægt  

 på momenter som:
 - Hvor hyppigt arrangementet finder sted.
 - Er det en regelmæssig tilbagevendende begivenhed.
 - Hvor lang tid arrangememtet varer.
 - En kombination af de nævnte forhold.
 Arrangementer, som finder sted en gang om ugen, skønnes ikke at være  

 omfattet af bestemmelsen, mens arrangementer, som finder sted årlig eller  

 halvårligt må antages som oftest at være undtaget fra godkendelse og  

 registrering, medmindre de strækker sig over længere tid fx over 1 - 2 uger.
 Omfanget af behandlingen, herunder fx hvor mange mennesker der bespises,  

 hvilken form for behandling levnedsmidlerne underkastes eller hvilken type  

 levnedsmidler, der behandles, er efter Levnedsmiddelstyrelsens opfattelse  

 ikke afgørende for anvendelsen af bestemmelsen.
 Følgende tilfælde har været forelagt styrelsen:
 - Tilvirkning af levnedsmidler til 10.000 mennesker i en uge hvert år.  

 Blev vurderet som midlertidigt eller lejlighedsvist.
- Tilvirkning af levnedsmidler på ridestævne af 1 - 2 dages varighed 5  

 gange årligt.
Blev vurderet som midlertidigt eller lejlighedsvist.
- Salg af levnedsmidler på marked hver lørdag og søndag.
Blev vurderet som  

 ikke midlertidigt eller lejlighedsvist.
 Der gives den lokale tilsynsmyndighed bemyndigelse til som noget nyt at  

 kræve, at disse virksomheder anmelder deres virksomhed i de tilfælde, denne  

 kan give anledning til hygiejniske problemer.
 Virksomhedskantiner m.m.
Ad nr. 2). Virksomhedskantiner og pensionater, der har 12 faste  

 spisegæster eller derunder, skal ikke godkendes.
Små institutionerskøkkener  

 fx i bofællesskaber for adfærdsvanskeligebørn og unge eller for psykisk syge  

 personer, hvor personale og beboere i fællesskab står for madlavning og  

 oprydning er også omfattet af denne undtagelse, såfremt antallet af beboere  

 holdes under 13. Kun institutioner med faste spisegæster er omfattet af  

 bestemmelsen.
Fx er en restaurant med 12 pladser eller mindre, hvor der er  

 adgang for alle, ikke omfattet.
Børneinstitutioner Ad nr. 3). Børneinstitutioner, der alene foretager lejlighedsvis bagning  

 og madlavning med henblik på at beskæftige børnene, skal ikke godkendes eller  

 registreres.
Servering af frisk frugt, youghurt og lignende, udlevering af  

 drikkevarer til børnenes egne madpakker samt opvask af tilhørende service er  

 ligeledes omfattet af undtagelsen.
Tilvirker disse institutioner imidlertid  

 levnedsmidler med henblik på en egentlig forplejning, dvs. daglig eller  

 jævnlig tilberedning af fx frokost eller middag, skal de godkendes.
Blomsterhandlere og sportsforretninger Ad nr. 4). Blomsterhandlere og sportsforretninger er kun undtaget fra  

 kravet om godkendelse og registrering i de tilfælde, hvor virksomhedens salg  

 af levnedsmidler er en ubetydelig aktivitet i forlængelse af de aktiviteter,  

 der i øvrigt foregår i virksomheden.
Salget skal kunne foregå hygiejnisk og  

 sundhedsmæssigt forsvarligt.
Det drejer sig fx om blomsterhandleres salg af  

 vin i forbindelse med blomsterarrangementer og sportsforretningers salg af  

 sportsdrikke.
Sælger forretningen derimod levnedmidler, som er omfattet af  

 reglerne om levnedsmidler til særlig ernæring, skal denne godkendes eller  

 registreres.
Skoleboder Ad nr. 5). Skoleboder, der sælger drikkevarer, frisk frugt,  

 konfekturevarer brød, bagværk og lignende, er undtaget fra godkendelse eller  

 registrering.
Salget skal kunne foregå hygiejnisk og sundhedsmæssigt  

 forsvarligt og må ikke have nødvendiggjort væsentlige indretningsmæssige  

 foranstaltninger ud over køleskab og lignende.
Skoleboder, der behandler eller sælger andre levnedsmidler, skal godkendes  

 eller registreres.
Dette gælder også i de tilfælde, hvor levnedsmidlerne  

 produceres af eleverne selv fx i skolekøkkenet og sælges eller overgives til  

 andre elever via skoleboden.
Biavlere Ad nr. 6) og stk. 3. Virksomheder, som i medfør af denne bestemmelse  

 undtages fra godkendelse og registrering, skal anmelde deres virksomhed til  

 den lokale tilsynsmyndighed.
 Biavlere, der detailpakker mere end 4000 kg honning pr. år heraf maksimum  

 2000 kg fra andre bigårde, skal godkendes efter § 16.
 Biavlere, der detailpakker mere end 4000 kg honning pr. år, heraf mere end  

 2000 kg fra andre bigårde, skal autoriseres efter § 15. Se også  

 bemærkningerne til § 15.
Tog, busser, fly og skibe Ad nr. 7). Behandling og salg af levnedsmidler, der foregår i tog, busser,  

 fly og til besætninger på skibe er undtaget fra godkendelse og registrering.  

 Undtagelsen omfatter for så vidt angår skibe kun behandling og salg af  

 levnesmidler til skibenes besætninger.
Behandling og salg af levnedsmidler  

 til passagerer i restauranter, cafeteriaer og butikker på danske skibe er  

 omfattet af bestemmelserne om godkendelse og registrering.
Kapitel 3: Indretning af virksomheder § 27.  Behandling og salg af levnedsmidler skal  

 udføres under hygiejniske forhold.
 De forhold, der sigtes til med denne bestemmelse, er de fysiske rammer om  

 behandlingen og salget.
 § 28.  Virksomheder, der behandler eller sælger  

 levnedsmidler, skal have lokaler eller områder til de af følgende  

 aktiviteter, de udfører, og til de af følgende indretninger, de råder over:
 Stk. 2.  Virksomhederne skal endvidere have  

 personalefaciliteter i form af spiseplads, garderobe, et passende antal  

 toiletter og om nødvendigt bad.
Stk. 3.  Virksomheder, der serverer levnedsmidler, skal  

 have et passende antal gæstetoiletter, hvis virksomheden er indrettet med  

 siddepladser til gæster, eller hvis der serveres stærke drikke.
Der skal være  

 særskilte toiletrum for damer og herrer.
 Stk. 4.  Lokalerne og områderne skal have en passende  

 størrelse og være placeret i rimelig sammenhæng.
 Stk. 5.  Lokalerne må ikke benyttes til andet formål end  

 det, de er autoriseret, godkendt eller registreret til, og i lokalerne må der  

 ikke være uvedkommende inventar m.v.
 § 28  indeholder bestemmelser om, hvilke lokaler eller  

 områder virksomhederne skal råde over.
 Ad stk. 1.
Lokaler og områder Virksomhederne skal altså have særskilte lokaler eller områder til de  

 aktiviteter og indretninger, der anføres i listen, hvis de pågældende  

 aktiviteter udføres, eller hvis virksomheden råder over de pågældende  

 indretninger.
Lokaler og områder sidestilles i den forstand, at der ikke på forhånd  

 stilles noget krav om, at bestemte aktiviteter skal foregå i særskilte  

 lokaler.
Levnedsmiddelstyrelsen eller tilsynsmyndigheden kan godt stille krav  

 om, at en bestemt aktivitet skal foregå i et særskilt lokale, hvis det  

 skønnes nødvendigt af hygiejniske hensyn, fx ved rensning af særligt  

 forurenede råvarer som vildt eller jordforurenede grøntsager, eller for  

 adskillelse mellem våde og tørre processer.
Et område er en del af virksomhedens areal, som fysisk afgrænser den  

 funktion, der varetages i området, i forhold til den øvrige del af  

 virksomheden.
Et område kan fx være en del af et lokale, som befinder sig ved  

 den ene væg, eller et bestemt arbejdsbord eller et skab.  

 Levnedsmiddelstyrelsen eller tilsynsmyndigheden kan stille krav om, at et  

 område afgrænses i forhold til omgivelserne på en bestemt måde.
 Myndighederne kan også stille krav om indretning af mere end et lokale  

 eller område til den samme type aktivitet, fx opdeling af en virksomheds  

 tilvirkningsareal i forskellige afdelinger til behandling af råvarer,  

 tilvirkede produkter og opvask eller opdeling af et tilvirknings- eller  

 salgsareal i en afdeling til kød og en til fisk.
 Et krav om særskilte lokaler eller om forskellige lokaler eller områder  

 til samme type aktivitet vil normalt være begrundet i hensynet til  

 beskyttelse mod krydskontamination, forurening, skadedyrssikring m.m.
 Ad stk. 2.
Personalefaciliteter Der er som udgangspunkt krav om personalefaciliteter i alle virksomheder.  

 Jf. endvidere Arbejdsmiljøloven.
Tilsynsmyndigheden har dog mulighed for at dispensere fra kravet efter §  

 104 stk. 1, nr. 2, hvis virksomheden er så lille eller har så begrænset  

 åbningstid, at det ikke er muligt eller nødvendigt at etablere toiletter.
Det  

 drejer sig om virksomheder som pølsevogne, is- og slikboder.
Engroslagre for  

 emballerede levnedsmidler, hvor personalet kun befinder sig kortvarigt for at  

 anbringe eller afhente varer, behøver heller ikke toilet.
Spiseplads og garderobe må ikke indrettes i lokaler, hvor der behandles  

 eller sælges levnedsmidler, bortset fra serveringslokaler.
Derimod er der  

 efter bekendtgørelsen ikke noget til hinder for, at spiseplads og garderobe  

 findes i det samme lokale.
Hvilket antal personaletoiletter, der er passende, beror på personalets  

 størrelse.
I mindre og mellemstore detailvirksomheder med et begrænset  

 personale vil et personaletoilet normalt være tilstrækkeligt.
Der stilles  

 således ikke krav om særskilt herre- og dametoilet for personalet.
 Ad stk. 3.
Gæstetoiletter Der stilles krav om indretning af gæstetoiletter i serveringsvirksomheder,  

 hvor :
Tilsynsmyndigheden kan efter § 104 stk. 1, nr. 3) dispensere fra kravet om  

 gæstetoiletter i serveringsvirksomheder, hvor der er mindre end 12  

 siddepladser, og hvor der ikke serveres stærke drikke.
Der er hermed tænkt på  

 virksomheder, der ikke har karakter af en traditionel restauration, men hvis  

 indretning og sortiment lægger op til, at maden hurtigt fortæres, og at det  

 ikke er et sted, man slår sig ned for et længere måltid.
Med til  

 overvejelserne om dispensation for kravet om gæstetoilet i en virksomhed  

 hører også hvilke andre muligheder, gæsterne har for adgang til toiletter i  

 nabolaget.
Fx vil der normalt være mulighed for adgang til toiletter for  

 gæsterne på en banegårds-grillbar.
Tilsynsmyndigheden kan efter § 104 stk. 1,  

 nr. 3 også dispensere fra kravet om, at der skal være særskilte toiletter for  

 damer og herrer.
Det gælder fortrinsvis for bestående virksomheder, hvor der  

 er mindre end 25 siddepladser.
 Det kan ud fra de angivne dispensationsmuligheder modsætningsvis sluttes,  

 at serveringsvirksomheder med 25 siddepladser og derover normalt skal have  

 gæstetoiletter i form af mindst et dametoilet og et herretoilet.
 Til et stigende antal siddepladser hører et stigende antal gæstetoiletter.  

 Som tommelfingerregel kan regnes et toilet pr. 25 siddepladser, dvs. tre  

 gæstetoiletter ved 50 siddepladser (fx to dametoiletter og et herretoilet) og  

 fire gæstetoiletter ved 75 siddepladser (fx to dametoiletter og to  

 herretoiletter).
 Tilsynsmyndigheden kan efter § 104 stk. 1, nr. 4 tillade fælles  

 toiletområde for personale og gæster i virksomheder, hvor der alene serveres  

 drikkevarer.
 Ad stk. 4.
Lokalernes størrelse Lokalerne og områderne skal have en størrelse, der passer til de  

 funktioner, der skal varetages, og som tager hensyn til omfanget af  

 behandlingen eller salget.
Det er vigtigt, at der ved indretning af  

 arbejdspladser, salgsområder, lagerområder m.v. tages hensyn til, at pladsen  

 skal være tilstrækkelig til at yde bekyttelse mod krydskontamination.
Lokalerne og områderne skal placeres i en sådan sammenhæng, at det  

 tilgodeser virksomhedens naturlige produktions- eller salgsflow.
Lokaler og  

 områder med sårbar produktion, fx tilvirkning af varmebehandlede,  

 letfordærvelige levnedsmidler placeres således, at de ikke bliver  

 gennemgangsarealer.
Lokaler og områder med urene funktioner som rensning af  

 forurenede råvarer og opvask placeres således, at transporten af de urene  

 produkter og genstande bliver så kort som muligt og undgår at krydse lokaler  

 og områder med sårbare produktioner og håndteringer.
Lokaler og områder for  

 oplagring og for håndtering af råvarer placeres tæt ved vareindleveringen.
 Ad stk. 5.
Lokalernes anvendelse Et lokale eller et område, som er godkendt til tilvirkning af  

 levnedsmidler, må fx ikke også benyttes til salgslokale uden forud indhentet  

 tilladelse.
 Uvedkommende inventar i et tilvirkningslokale kan være skrivebord eller  

 spisebord for personale, køkkenskabe, udrangeret produktionsudstyr m.m.
 § 29.  Privatkøkkener eller anden del af privat  

 beboelse må ikke indgå som en del af virksomheden.
Hovedreglen er altså, at ingen del af en privat beboelse må anvendes til  

 levnedsmiddelvirksomhed.
Tilsynsmyndigheden kan efter § 104 stk. 1, nr. 5  

 dispensere fra reglen i to tilfælde:
ad 1). Denne mulighed for dispensation kan fx anvendes til den type  

 forhandling, som finder sted af slankekostprodukter eller kosttilskud fra  

 privat beboelse.
Det er en betingelse, at salget har et meget begrænset  

 omfang og ikke har erhvervsmæssig karakter.
Det må sikres, at produkterne  

 opbevares på hygiejnisk tilfredsstillende måde og tilstrækkeligt adskilt fra  

 private ejendele.
ad 2). Denne mulighed for dispensation sigter især til mindre  

 detailvirksomheder, som er bygget sammen med en privat beboelse.
En  

 dispensation bør normalt være betinget af, at der er indendørs forbindelse  

 til toilettet.
 § 30.  I virksomheder, der behandler eller sælger  

 levnedsmidler, skal der være:
 Stk. 2.  Vaske og lignende faciliteter til vask af  

 levnedsmidler, arbejdsredskaber og udstyr skal have rindende varmt og koldt  

 vand.
 Stk. 3.  Håndvaskene skal være forsynet med rindende  

 varmt og koldt vand i blandingsbatteri samt med sæbe og enganghåndklæder  

 eller lignende til vask og tørring af hænderne.
Stk. 4.  Toiletrummene må ikke være direkte forbundet  

 med lokaler, hvor der behandles eller sælges levnedsmidler.
Toiletområderne  

 skal være forsynet med håndvask.
 Stk. 5.  Der skal være forskriftmæssigt afløb fra  

 toiletter og vaske.
 § 30  indeholder regler om, hvilke vaske og  

 toiletfaciliteter, der skal findes i virksomhederne.
 Ad stk. 1.
Vaske Ad nr. 1) og nr. 2). Udgangspunktet er, at der skal være separate vaske  

 til levnedsmidler og til opvask.
Hvis det skønnes hygiejnisk forsvarligt kan  

 det samme vaskearrangement anvendes både til vask af levnedsmidler og til  

 opvask.
Om det skønnes hygiejnisk forvarligt, vil bero på en vurdering af  

 produktionens art og omfang, muligheden for tidsmæssig adskillelse af  

 tilvirkning og opvask og om vaskefaciliteterne består af en enkeltvask eller  

 en dobbeltvask.
Rengøring af forurenede råvarer kan normalt ikke foregå i den samme vask,  

 som anvendes til opvask.
Anvendelse af den samme vask til vask af  

 levnedsmidler og til opvask, kan fx være aktuelt i mindre kantinekøkkener med  

 en enkel produktion og uden behov for vask af forurenede råvarer.
Tilsynsmyndigheden kan også stille krav om etablering af flere forskellige  

 vaske til rengøring af levnedsmidler, fx i store restaurations- eller  

 institutionskøkkener med flere afdelinger, eller hvor hensynet til  

 beskyttelse mod krydskontamination i øvrigt kræver det.
Rengøring af stærkt  

 forurenede råvarer skal normalt foregå i en separat vask.
Opvaskefaciliteterne skal normalt bestå af en todelt vask eller af en  

 enkelt vask og en opvaskemaskine.
En enkelt vask kan accepteres ved en meget  

 begrænset produktion, som kun giver anledning til meget lidt opvask, fx  

 tilvirkning af softice, eller ved en anden behandling eller salg af  

 levnedsmidler, som kun giver anledning til opvask af ganske få redskaber.
 Faciliteterne til vask af levnedsmidler og opvask skal have en kapacitet,  

 som svarer til behandlingen og salget i virksomheden.
Ad nr. 3). Der skal være et tilstrækkeligt antal håndvaske i  

 virksomhederne, og de skal være passende placeret.
Håndvaskene skal placeres,  

 så de er let tilgængelige for personalet.
I lokaler og områder, hvor der  

 håndteres uemballerede letfordærvelige levnedsmidler, skal der normalt være  

 en håndvask.
Tilsynsmyndigheden kan kræve etablering af flere håndvaske, fx i  

 virksomheder med flere tilvirkningsafdelinger, eller under hensyn til, at  

 afstanden til en håndvask bliver for lang for personalet.
 I virksomheder, der udelukkende sælger færdigpakkede levnedsmidler, kan  

 tilsynsmyndigheden acceptere en håndvask, som er placeret i et forrum til  

 toilettet.
En håndvask er normalt en selvstændigt placeret vask med blandingsbatteri,  

 som ved sin udformning ikke umiddelbart forveksles med en vask til  

 levnedsmidler eller til opvask.
Tilsynsmyndigheden kan efter § 104 stk. 1,  

 nr. 7 tillade, at en vask til levnedsmidler også anvendes til håndvask, hvis  

 det skønnes ikke at give anledning til hygiejniske problemer.
Det kunne være  

 tilfældet i køkkener, hvor der i forvejen er placeret mange forskellige vaske  

 til forskellige funktioner, og hvor det vil være naturligt for personalet at  

 benytte en af disse vaske til håndvask.
 Ad stk. 4.
Toiletter Der må ikke være dørforbindelse mellem det rum, hvor toilettet er placeret  

 og lokaler, hvor der behandles eller sælges levnedsmidler.
Et forrum til  

 toiletrummet er tilstrækkelig adskillelse, hvis forrummet er adskilt fra  

 toiletrummet med vægge fra gulv til loft og dør.
Døren fra toiletområdet skal  

 normalt være selvlukkende.
 Ad stk. 5.
 Afløbene skal udføres i overensstemmelse med byggelovgivningens regler.
 § 31.  Lokalernes indretning skal:
 Stk. 2.  Gulve, vægge, lofter, døre og vinduer skal være  

 jævne og tætte og af ikke-absorberende, ugiftigt materiale, der er nemt at  

 rengøre og om nødvendigt at desinficere.
 Stk. 3.  Der skal være tilstrækkelig belysning og  

 ventilation i lokalerne.
 Ad stk. 1.
Generelle regler om indretning § 31  indeholder generelle regler om indretning af  

 alle typer lokaler og områder.
 Ad nr. 1), nr. 2) og nr. 3). Med disse bestemmelser sigtes der både til  

 lokalernes indbyrdes placering, det enkelte lokales indretning og valget af  

 materialer.
Ad nr. 4). Lokalerne skal være sikrede mod indtrængen af skadedyr.
Den  

 fysiske sikring af levnedsmiddelvirksomheder mod skadedyr skal være effektiv,  

 så skadedyr i videst muligt omfang forhindres i at trænge ind i virksomheden.  

 Det er derfor vigtigt:
Mus kan fx transporteres ind i varemodtagelsen på paller med varer.
Derfor  

 bør der altid være en port eller andet skadedyrsfang mellem lokaler, hvor  

 varer modtages, og produktions-, lager- og salgslokaler.
 Ud over den fysiske sikring mod indtrængen af skadedyr kan henvises til  

 afsnittet om forebyggende bekæmpelse og bekæmpelse i kap. 10.
Ad nr. 5). Lokalernes placering og indretning skal tilgodese de  

 temperaturforhold, som skal opretholdes i lokalerne af hensyn til  

 levnedsmidlerne.
Det kan indebære, at vinduespartier skal udstyres med  

 udvendig solafskærmning.
Lokalerne skal endvidere udstyres med  

 ventilationsanlæg af tilstrækkelig kapacitet, hvis der er behov for det.
 Ad stk. 2.
Gulve skal normalt være af et materiale, som er vaskbart, fx linoleum,  

 vinyl, klinker eller beton.
Gulvtæppe vil således normalt ikke kunne  

 accepteres bortset fra kundeområder.
Efter § 104, stk. 1 nr. 8 har  

 tilsynsmyndigheden mulighed for at afvige fra kravet om, at gulve skal være  

 af ikke absorberende, afvaskeligt materiale, hvis der kun sælges  

 færdigpakkede, ikke letfordærvelige levnedsmidler, og det i øvrigt ikke giver  

 anledning til hygiejniske problemer.
Der er med denne dispensationsmulighed  

 især tænkt på virksomheder, hvor der sælges færdigpakkede, holdbare  

 levnedsmidler som slik og vin.
 Vægge skal også have en overflade, som er vaskbar, fx malet eller beklædt  

 med vaskbart materiale.
Lofter skal kunne børstes eller støvsuges.
Loftsmaterialet bør være  

 tilpasset anvendelsen af lokalet.
I visse tilvirkningslokaler, fx vådrum, bør  

 lofterne være af ikke-absorberende materiale.
 Ad stk. 3.
Over områder, hvor der koges eller steges, skal der være udsugning,  

 normalt placeret i en emhætte med fedtfilter.
Hvor et tilvirkningsområde står  

 i åben forbindelse med et serveringsområde, er det vigtigt, at lokalets  

 ventilationssystem sikrer, at der ikke trækkes røgfyldt luft fra  

 serveringsområdet til tilvirkningsområdet.
 § 32.  I lokaler og områder, hvor der tilvirkes  

 levnedsmidler, gælder desuden følgende:
 Stk. 2.  Levnedsmiddelstyrelsen og den lokale  

 tilsynsmyndighed kan desuden stille krav om, at lokaler og områder, der ikke  

 er omfattet af stk. 1, men hvor der sker anden behandling og salg af  

 levnedsmidler, der kan give anledning til hygiejniske problemer, skal  

 indrettes i henhold til stk. 1.
 Ad stk. 1.
Specielle regler om indretning § 32  indeholder specielle regler om indretning af  

 lokaler og områder til tilvirkning af levnedsmidler.
Gulvbelægningen i tilvirkningslokaler eller -områder bør udføres i  

 materialer som klinker eller vinyl med svejste samlinger.
Gulvene skal have  

 fald mod afløbet.
Overgangen mellem gulv og vægge i disse lokaler og områder  

 udføres som hulkehl.
Det gælder også overgangen mellem gulv og andre lodrette  

 faststående flader.
Væggene i tilvirkningslokaler eller -områder beklædes med materialer som  

 glasserede fliser eller vinyl med svejste samlinger.
Tilsynsmyndigheden kan  

 acceptere malede vægge i lokaler og områder, hvor der normalt ikke spules  

 vægge, såfremt den malede overflade er holdbar og uigennemtrængelig for  

 fugtighed.
Vægbeklædningen eller -behandlingen skal være til en højde, der  

 passer til den pågældende tilvirkning.
I tilvirkningslokaler som  

 restaurationskøkkener, kødopskæringslokaler og bagerier vil ca. 2 meter være  

 en passende højde.
Hvor maskiner, oplagring af uemballerede produkter eller  

 lignende kommer over denne højde skal vægbeklædning eller -behandling følge  

 med.
Omvendt kan der ved en begrænset og ikke særligt forurenende tilvirkning  

 accepteres vægbeklædning eller -behandling til en lavere højde.
 I møllerier kan der anvendes træ i stedet for de nævnte materialer, hvis  

 det ikke giver anledning til hygiejniske problemer.
 Ad stk. 2.
 Muligheden for at lade de skærpede indretningskrav i § 32, stk.2 gælde for  

 andet end tilvirkningslokaler og -områder er rettet mod lokaler og områder,  

 hvor der sælges, oplagres eller sker anden behandling af uemballerede  

 levnedsmidler, og hvor der er behov for meget våd rengøring, fx  

 slagterforretninger, kølerum til letfordærvelige levnedsmidler eller lokaler  

 til aftapning af saft, vin eller lignende.
 § 33.  For tilvirkning, så som udskæring af brød og  

 ost, opvarmning af brød og tilvirkning af softice, kan tilsynsmyndigheden  

 fravige kravene i § 32, stk. 1, hvis det ikke giver anledning til hygiejniske  

 problemer.
§ 33  giver mulighed for at tilsynsmyndigheden kan  

 fravige kravene i § 32 om indretning af tilvirkningslokaler og områder ved  

 visse former for behandling, som i princippet er omfattet af begrebet  

 tilvirkning, men hvor tilvirkningen er af en enkel karakter.
Det gælder fx  

 udskæring af brød i mindre omfang, formaling af kaffebønner og tilvirkning af  

 softice.
 § 34.  Bestemmelserne i § 28 og §§ 30-33 gælder ikke  

 for mobile levnedsmiddelvirksomheder, telte, markedsboder og lignende.
 For mobile levnedsmiddelvirksomheder, telte, markedsboder og lignende  

 gælder de mere lempelige krav til indretningen, som er fastsat i § 35.
 § 35.  Detailvirksomheder omfattet af § 26 og § 34  

 skal etableres, udformes og opbygges således, at forurening af levnedsmidler  

 og forekomst af insekter og andre skadedyr undgås.
 Stk. 2.  Følgende faciliteter m.v. skal om nødvendigt  

 være i virksomheden:
 Stk. 3.  Hvis mobile levnedsmiddelvirksomheder behandler  

 og sælger levnedsmidler på en sådan måde og i et sådant omfang, at det må  

 antages at være forbundet med hygiejniske problemer, kan den lokale  

 tilsynsmyndighed stille yderligere krav til virksomhedens indretning og  

 drift, jf. § 28 og §§ 30-33.
 Ad stk. 1.
 Indretning af mobile virksomheder m.v.
 Her fastsættes indretningskravene for de ret forskelligartede  

 detailvirksomheder, som er omtalt i § 26 og § 34, nemlig:
 For mange - men ikke alle - virksomheder, der er omfattet af § 35 gælder,  

 at den behandling eller det salg, der foregår, er af begrænset omfang eller  

 er hygiejnisk uproblematisk.
 Virksomhederne nævnt i 3)-7) er dem, som efter § 26 ikke skal autoriseres,  

 godkendes eller registreres.
 Hvordan disse virksomheder skal indrettes, vil naturligvis i høj grad  

 afhænge af, hvad det er for en type virksomhed, og hvilken type salg eller  

 behandling af levnedsmidler, der foregår.
 Virksomhederne skal have en passende størrelse i forhold til arten af  

 behandling og salg, og de skal indrettes, så tilstrækkelig rengøring og  

 desinfektion er mulig.
 Fra åbne virksomheder, dvs. uoverdækkede vogne, torvestader og lign.,  

 accepteres normalt udelukkende salg af ikke letfordærvelige levnedsmidler som  

 frugt, grønt og bagværk, med mindre der er tale om midlertidig eller  

 lejlighedsvis virksomhed.
Gulve, vægge, lofter, døre og vinduer skal være tætte og af et materiale,  

 som kan rengøres tilstrækkeligt.
Tilsynsmyndigheden kan stille krav om, at  

 gulve og vægge skal være afvaskelige og uigennemtrængelige for fugtighed  

 (fliser, vinyl m.v.) i lokaler, hvor der tilvirkes levnedsmidler eller sker  

 salg eller behandling, som kræver meget våd rengøring.
Det gælder også  

 transportkasser i levnedsmiddelvogne.
Sådanne krav vil især være aktuelle for  

 virksomheder omfattet af § 34.
Der skal være passende belysning i virksomhederne og nødvendig beskyttelse  

 af levnedsmidlerne mod direkte sollys.
Der skal ligeledes være passende  

 ventilation i virksomheden, om nødvendigt ved hjælp af mekanisk udsugning  

 gennem emhætte og fedtfilter.
 Ad stk. 2.
 Hvilke af disse faciliteter virksomhederne skal råde over, og hvordan  

 faciliteterne skal være afhænger igen i høj grad af hvilken type virksomhed,  

 der er tale om.
I »faste« virksomheder, som børnehaver eller pensionater med  

 højst 12 faste spisegæster, bør der være vask med varmt og koldt vand til  

 vask af hænder, levnedsmidler, redskaber m.v.
Det vil normalt kunne  

 accepteres, at der ikke er separat håndvask.
I sådanne virksomheder bør der  

 også være garderobe, spiseplads og toilet til rådighed for personalet.
Det  

 vil normalt kunne accepteres, at det ikke er forbeholdt køkkenpersonalet.
I mobile virksomheder, som betjenes indefra, kan vandet opbevares på  

 vandtank med mulighed for aftapning.
Ved tilvirkning, udover helt enkel  

 tilvirkning (opvarmning af pølser) og salg af letfordærvelige, uemballerede  

 levnedsmidler, vil det normalt anses for nødvendigt også at kræve varmt vand.
For simple torvestader, midlertidig eller lejlighedsvis virksomhed og  

 lign. vil adgang til aftapning af vand normalt anses for tilstrækkeligt.  

 Personalet i sådanne virksomheder og i mobile virksomheder skal i hele  

 arbejdstiden have adgang til toilet.
Det afhænger af virksomhedens art, om et  

 offentligt toilet kan accepteres.
 Ad stk. 3.
I visse mobile detailvirksomheder er art og omfang af behandling og salg  

 af en sådan karakter, at det kan sidestilles med en almindelig  

 »fast« virksomhed.
For sådanne virksomheder kan tilsynsmyndigheden  

 lade nogle eller alle bestemmelser i § 28og §§ 30-33 være gældende.
Kapitel 4: Udstyr og inventar § 36.  Alle redskaber samt alt udstyr og inventar, som  

 anvendes i forbindelse med behandling og salg af levnedsmidler, skal udformes  

 således, være fremstillet af sådanne materialer og holdes i en sådan stand, Stk. 2.  Udstyr og inventar m.v. skal anbringes således,  

 at omgivelserne kan rengøres tilstrækkeligt.
 Ad stk. 1.
Bordplader, diske, hylder m.v. skal være af materialer, som er lette at  

 rengøre.
I lokaler og områder, hvor der tilvirkes levnedsmidler eller  

 håndteres uemballerede letfordærvelige levnedsmidler eller foretages anden  

 behandling og salg, som kræver meget våd rengøring, skal bordplader, diske,  

 hylder m.v. normalt være udført i hårdt, glat, ikke absorberende og  

 korrosionsbestandigt materale, som fx rustfrit stål eller plastlaminat.
Borde  

 til udrulning af fx dej, løse skæreplader og huggeblokke kan dog være af  

 hårdt træ, som skal vedligeholdes med nedslibning.
Maskiner, redskaber, beholdere m.v., som benyttes i forbindelse med  

 behandling og salg af levnedsmidler, skal være af materialer, som er lette at  

 rengøre.
Flader, som kommer i berøring med levnedsmidler, skal være af glat  

 og korrosionsbestandigt materiale, som rustfrit stål eller plast.
Redskaber  

 af hårdt træ til visse funktioner kan også accepteres.
 Ad stk. 2.
Udstyr og inventar som borde, hylder, vaske, køleindretninger, maskiner  

 m.v. anbringes, enten så det er fri af gulv og vægge, dvs. på ben, bæringer  

 o.lign., så gulv og vægge let kan rengøres under og omkring det pågældende  

 udstyr eller med en overgang til gulv og vægge, der er så tæt, at der ikke  

 kan trænge væske, støv m.v. ind.
En sådan tætning kan finde sted ved hjælp af  

 lister, fugemasse o.lign.
I lokaler og områder, hvor der tilvirkes levnedsmidler eller håndteres  

 uemballerede letfordærvelige levnedsmidler eller foretages andet salg og  

 behandling, som kræver meget våd rengøring, skal udstyr og inventar  

 anbringes, så gulvflader og vægflader er frie og let tilgængelige for  

 rengøring.
Lukkede skabe bør ikke anvendes.
Såfremt det skønnes hygiejnsk  

 forsvarligt kan tilsynsmyndigheden i visse tilfælde tillade, at inventar og  

 udstyr i disse lokaler og områder anbringes tæt fuget til gulv eller vægge,  

 og at der anvendes lukkede skabe.
Det gælder især i lokaler og områder med  

 forholdsvis begrænset og enkel produktion som små institutionskøkkener eller  

 kantinekøkkener.
§ 37.  Varme-, køle- og fryseindretninger, som  

 anvendes til opbevaring af levnedsmidler, hvortil der stilles krav om  

 opbevaringstemperatur, skal have en tilstrækkelig kapacitet.
De skal være  

 forsynet med et letaflæseligt termometer.
Er varme-, køle- eller  

 fryseindretningen placeret i salgslokalets kundeområde, skal termometeret  

 være fastmonteret og anbragt således, at det kan aflæses af kunderne.
Varme-, køle- og fryseindretninger Kravet om fastmontering af termometre gælder for de varme-, køle- og  

 fryseindretninger, der er placeret i salgslokalers kundeområde.
Det kan dog  

 være nødvendigt at stille krav om fastmontering af termometre i andre varme-,  

 køle- og fryseindretninger, for at bestemmelsen om, at termometeret skal være  

 letaflæseligt, kan opfyldes.
 Termometeret bør endvidere være placeret på et sted, som anses for et af  

 de varmeste punkter i indretningen og ikke fx i indblæsningen af kuldeluft.
 Der er hermed tænkt på fx køleskabe til øl og sodavand.
Kapitel 5: Levnedsmiddelautomater Levnedsmiddelautomater er defineret i bekendtgørelsens § 10. Begrebet  

 omfatter de samme indretninger, som i de hidtil gældende regler, nemlig en  

 teknisk indretning, hvor der ved hjælp af mønter, kode eller lignende  

 behandles eller sælges levnedsmidler uden at personale betjener automaten  

 udover ved opfyldning.
 Bekendtgørelsens bestemmelser gælder også for automater, dog ikke kapitel  

 3, 4 og 7, som anført i § 42. I bekendtgørelsen nævnes to forskellige typer  

 automater, automater med varme-, køle- eller fryseindretninger i henhold til  

 § 40 og automater uden varme-, køle- eller fryseindretninger i henhold til §  

 41.
Salg af levnedsmidler fra disse automater skal være registreret hos den  

 lokale tilsynsmyndighed, medmindre automaten er opstillet på en  

 levnedsmiddelvirksomhed, eller der fra automaten kun sælges levnedsmidler,  

 der ikke er forbundet med hygiejniske problemer.
Automater, hvorfra der alene  

 sælges fx emballerede konfektureprodukter, skal hverken godkendes eller  

 registreres.
Kapitel 6, indeholder levnedsmiddelbestemmelser og herunder  

 temperaturkrav, bestemmelser om vareudvalg m.v. i forbindelse med behandling  

 og salg af levnedsmidler, disse regler gælder også for levnedsmidler, der  

 sælges fra automat.
Kapitel 8 - 16 gælder også for levnedsmiddelautomater,  

 men med de begrænsninger, der følger af, at der er tale om en særlig  

 »virksomhedstype«.
 § 38.  Levnedsmiddelautomater skal indrettes,  

 opstilles og drives således, at der ikke opstår risiko for forurening eller  

 anden forringelse af de levnedsmidler, der sælges fra automaterne.
 Stk. 2.  Overflader, der kommer i kontakt med  

 levnedsmidler, skal udformes således, være fremstillet af sådanne materialer  

 og holdes i en sådan stand, at de er lette at rengøre og om nødvendigt  

 desinficere så forurening af levnedsmidlerne begrænses mest muligt.
 Ad stk. 1.
Der er ikke i bekendtgørelsen regler, der fastsætter hvilke levnedsmidler,  

 der kan behandles eller sælges fra automater.
De konkrete krav, der skal  

 stilles i henhold til § 38, afhænger derfor af, hvilke levnedsmidler der skal  

 sælges fra automaten.
For at sikre, at der ikke opstår risiko for forurening  

 af levnedsmidlerne, må der således stilles flere og mere specifikke krav, når  

 der sælges fx softice og pommes frites fra automater, end når der sælges  

 frisk frugt.
 For så vidt angår automater, hvorfra der sælges softice, vil det normalt  

 være nødvendigt, at automaterne forsynes med en udleveringslåge, der kan  

 lukke fuldstændigt som afskærmning omkring tappeanordning og spildbakke,  

 således risiko for forurening med støv og lignende undgås.
 Opstilles automaten i et lokale, hvor der foregår forurenende virksomhed,  

 må der træffes forholdsregler, som sikrer, at levnedsmidlerne ikke forurenes  

 fra den forurenende virksomhed.
For at sikre at der ikke opstår risiko for forurening eller anden  

 forringelse af de levnedsmidler, der sælges fra automaten, må automatens  

 jævnlig tilses af ejeren.
Antallet af gange, automaten skal tilses, afhænger  

 af, hvilke levnedsmidler, der behandles og sælges fra automaten.
 Ad stk. 2.
Overflader, der kommer i kontakt med levnedsmidler skal være lette at  

 rengøre og om nødvendigt desinficere.
Overflader, der er fremstillet af  

 glatte og korrosionsbestandige materialer som rustfrit stål eller plast, vil  

 være velegnede.
§ 39.  Levnedsmiddelautomaterne skal være forsynet med  

 oplysning om navn, adresse og telefonnummer på den, der er ansvarlig for  

 automaten.
Dette gælder dog ikke, hvis automaten er opstillet i forbindelse  

 med en levnedsmiddelvirksomhed, der er omfattet af bekendtgørelsen.
 Den ansvarlige for automaten er den, der driver automaten.
 § 40.  Levnedsmiddelautomater med varme-, køle- eller  

 fryseindretninger, som anvendes til opbevaring af levnedsmidler, hvortil der  

 stilles krav om opbevaringstemperatur, skal være forsynet med et  

 letaflæseligt termometer, der skal være anbragt således, at det kan aflæses  

 af kunderne.
Som nævnt gælder kapitel 6 - levnedsmiddelbestemmelser - også for  

 levnedsmiddelautomater.
Det vil sige, at opbevaring af levnedsmidler i varm  

 og kølig tilstand i automater skal ske ved de temperaturer, der er nævnt i §§  

 48-50 og kravet om et letaflæseligt termometer, der skal være anbragt  

 således, at det kan aflæses af kunderne.
 Modsætningsvis kan det sluttes, at i de tilfælde, hvor der ikke stilles  

 krav om opbevaringstemperatur, der tænkes på automater, som fungerer som  

 køleskabe til øl og sodavand, er der ikke krav om termometer.
 § 41.  Fra levnedsmiddelautomater uden varme-, køle-  

 eller fryseindretninger må alene sælges færdigpakkede, ikke-letfordærvelige  

 levnedsmidler samt ikke-færdigpakkede levnedsmidler, der ikke giver anledning  

 til hygiejniske problemer.
De ikke-færdigpakkede levnedsmidler, der kan sælges fra automater uden  

 varme-, køle- eller fryseindretninger, er fx frisk frugt og grønt.
Af  

 færdigpakkede ikke-letfordærvelige levnedsmidler, der kan sælges fra  

 automater uden varme-, køle- eller fryseindretning kan fx nævnes sodavand,  

 konfektureprodukter, chips og lignende.
 § 42.  Levnedsmiddelautomater er ikke omfattet af  

 bestemmelserne i kapitel 3, 4 og 7.
 Reglerne vedrørende indretning af virksomheder, udstyr og transport  

 omfatter ikke levnedsmiddelautomater.
 Kapitel 6: Levnedsmiddelbestemmelser m.v.
 § 43.  Levnedsmidler skal både ved modtagelse,  

 behandling og salg være friske og af sund beskaffenhed, jf.  

 levnedsmiddellovens § 12, og have en rimelig holdbarhed i salgsøjeblikket.  

 Levnedsmidlerne skal i den udstrækning, det foreskrives i lovgivningen,  

 hidrøre fra en autoriseret eller godkendt levnedsmiddelvirksomhed.
Den, der er ansvarlig for en virksomhed, har pligt til at påse, at råvarer  

 og halv-fabrikata ved modtagelsen og ved anvendelsen er friske og af sund  

 beskaffenhed.
Efter levnedsmiddellovens § 12 må levnedsmidler ikke sælges,  

 hvis de ved anvendelse på sædvanlig måde må antages at kunne overføre eller  

 fremkalde sygdom eller at kunne medføre forgiftning: eller hvis de på grund  

 af sygelig forandring, fordærvethed, forurening, fejlagtig tilberedning eller  

 af anden årsag må anses for at være utjenlige til at fortæres af mennesker.
 Levnedsmiddelvirksomheder må således ikke acceptere råvarer eller  

 ingredienser, som er forurenede med patogene mikroorganismer, parasitter,  

 giftige stoffer, fremmedlegemer m.v., og som efter såvel virksomhedens  

 normale hygiejniske sorterings- og/eller behandlingsprocesser, som  

 forbrugerens tilberedning, stadig er uegnede til menneskeføde.
 Flere steder foreskriver lovgivningen, fx for kød, at levnedsmidlerne skal  

 komme fra en godkendt eller autoriseret virksomhed.
 § 44.  Behandling og salg af levnedsmidler skal foregå  

 på en hygiejnisk forsvarlig måde og skal gennemføres således, at  

 levnedsmidlerne ikke udsættes for forurening eller anden skadelig påvirkning  

 eller påvirker andre levnedsmidler i skadelig retning.
Der er mange forhold, virksomheden skal være opmærksom på for at efterleve  

 denne bestemmelse.
Krydskontamination er en centralog gennemgående del af  

 denne bestemmelse.
Krydskontamination - herunder opbevaring og optøning Med henblik på at undgå krydskontamination mellem fx råvarer og færdige  

 produkter bør de enkelte grupper af råvarer og halvfabrikata, fx kød og  

 grøntsager m.m., opbevares adskilt, eventuelt i hvert sit rum.
Opbevarings- og anvendelseforskrifter for råvarer og halvfabrikata bør  

 følges nøje.
Råvarer og ingredienser skal i det hele taget opbevares under  

 forhold, som hindrer skadelig nedbrydning og beskytter dem mod forurening.  

 Ligeledes skal alle andre levnedsmidler, der behandles og sælges i  

 virksomheden, beskyttes mod forurening, som kan gøre dem uegnede til  

 menneskeføde.
Levnedsmidler skal opbevares hensigtmæssigt.
Uemballerede levnedsmidler  

 skal opbevares fri af væg og gulv, og færdigpakkede levnedsmidler fri af  

 gulv.
I frost- og kølerum må levnedsmidlerne ikke placeres direkte op ad væg.  

 Opbevaring af levnedsmidler og af andre varer end levnedsmidler, bør ske  

 passende adskilt.
Hvad der er en passende adskillelse afhænger af hvilke  

 varer, der er tale om.
Der kan iøvrigt henvises til § 45.
 Forskellige typer levnedsmidler i kølemontre o. lign. bør være anbragt  

 overskueligt.
Optøning af levnedsmidler, herunder råvarer og halvfabrikata, skal foregå  

 således, at varen ved hensigtsmæssig placering, fx i kølerum, sikres mod  

 forurening eller anden forringelse i hygiejnisk henseende.
På tilsvarende  

 måde skal det for at undgå krydskontamination sikres, at varen under optøning  

 ikke forurener andre levnedsmidler, fx via dryp fra kødsaft m.v.
Endelig bør der med henblik på at undgå krydskontamination være en  

 hensigtsmæssig adskillelse mellem rå og færdigtilberedte levnedsmidler, samt  

 mellem tilvirkningsprocesser så som rensning af grøntsager, håndtering af  

 fersk kød, udslåning af æg o. lign., fx gennem adskilte arbejdspladser,  

 adskilte arbejdsgange og brug af separate redskaber, skærebrætter m.m. til  

 »rent« og »urent« arbejde.
Se endvidere bemærkningerne  

 til § 31.
 Ved detailforhandling af ikke-færdigpakkede levnedsmidler må de samme  

 redskaber ikke anvendes ved kundebetjeningen af rå og færdigtilberedte  

 levnedsmidler.
Ved tilvirkning af levnedsmidler, der erfaringsmæssigt udgør en særlig  

 hygiejnemæssig risiko, skal der udvises særlig påpasselighed.
Det gælder fx  

 for sovse, supper, desserter, ægholdige retter, mayonaise, samt letsaltede og  

 røgede kød- og fiskevarer.
Emballering Ved tilvirkning af færdigpakkede levnedsmidler skal emballering foretages  

 hurtigst muligt efter, at levnedsmidlerne er tilvirket og evt. dampet af.
Et færdigpakket levnedsmiddel skal være emballeret således, at emballagen  

 beskytter hele det pågældende levnedsmiddel.
Der er dog tradition for, at  

 visse levnedsmidler, fx clementiner, løg m.m., sælges i netposer.
Sådanne  

 levnedsmidler vil typisk også være tilladt at sælge uemballerede ved  

 selvbetjening.
Returnering og oparbejdning af varer Levnedsmidler, der er udleveret til private forbrugere, må ikke leveres  

 tilbage til virksomheden.
Der er dog tradition for, at øl, vand og vin i et  

 begrænset omfang kan leveres tilbage af forbrugeren.
 Der må ikke ske ompakning af færdigpakkede levnedsmidler i virksomheden,  

 hvis der ikke forinden er sket nogen form for oparbejdning jf. nedenfor.
Færdigpakkede levnedsmidler, der er udleveret til engroskunder, fx  

 slagtere, købmænd, bagere osv., må dog leveres tilbage til virksomheden i  

 ubrudt original-emballage.
Sådanne returnerede levnedsmidler må ikke ompakkes  

 eller forsynes med forlænget salgsfrist eller holdbarhedsfrist.
Men de må  

 udtages af forbrugerpakningen og oparbejdes så hurtigt som muligt, såfremt de  

 bl.a. opfylder levnedsmiddellovens §§ 12 og 23.
Det vil være tilladt at udtage fx en færdigpakket kam og oparbejde den til  

 koteletter i et detailudsalg og dernæst indpakke disse koteletter og forsyne  

 emballagen med ny salgsfrist.
Stadig under henvisning til levnedsmiddellovens  

 generelle regler, §§ 12 og 23.
 Såvel udtagningen af levnedsmidler fra forbrugerpakningen, som  

 oparbejdningen skal foregå således, at der ikke sker forurening af andre  

 levnedsmidler.
Returneringstilladelser Tilsynsmyndigheden kan endvidere give såkaldte returneringstilladelser,  

 hvor to virksomheder aftaler en eventuel returnering af færdigpakninger, hvor  

 »mindst holdbar til« -datoen ikke er overskredet.
Således kan  

 detailslagtere, der leverer detailemballeret kød til købmænd og små  

 supermarkeder, lave aftale om, at sådant kød, der ikke bliver solgt, kan  

 returneres til produktionsstedet, hvor det typisk indgår i pølse- og  

 pålægsproduktion.
 Der kan dog stilles visse betingelser for en sådan returneringstilladelse.  

 Herunder at returvarerne indtil returneringen opbevares i overensstemmelse  

 med den angivne opbevaringsforskrift, at transportreglerne overholdes, at de  

 særlige tidsmæssige begrænsninger for anvendelse af hakket kød, kødfars m.v.  

 overholdes, samt at der er daglig leverance mellem de to virksomheder, m.v.
Smagsdemonstration Smagsdemonstration af levnedsmidler skal ske på en hygiejnemæssigt set  

 forsvarlig måde, hvilket bl.a vil sige med brug af engangsservice.
 § 45.  Farlige eller uspiselige stoffer, herunder  

 rengørings- og desinfektionsmidler, dyrefoder og lignende, skal forsynes med  

 en passende mærkning og opbevares effektivt adskilt fra levnedsmidler.
 Stk. 2.  Virksomhederne skal sikre sig, at beholdere med  

 tilsætningsstoffer, ingredienser m.v. ikke kan forveksles med andet.
Opbevaring af farlige eller uspiselige stoffer Ad stk. 1.
 Det må ikke være muligt at forveksle farlige eller uspiselige stoffer med  

 levnedsmidler eller levnedsmiddelingredienser.
 Rengørings- og desinfektionsmidler må i virksomheden kun forefindes i  

 beholdere, der er forsynet med oplysning om midlernes aktive bestanddele.
 Giftstoffer, fx til skadedyrsbekæmpelse, må kun modtages og forefindes i  

 tætte og robuste originalemballager, og skal holdes effektivt adskilt fra  

 levnedsmidler.
 Dyrefoder, fx hunde- og kattefoder, der oplagres i en  

 levnedsmiddelvirksomhed, skal være tydeligt mærket som sådant.
Oplagring af frosset dyrefoder skal ske adskilt fra dybfrosne  

 levnedsmidler.
Såfremt der er adgang for kunder til det frosne dyrefoder,  

 skal det ved skiltning fremgå, at de pågældende varer er dyrefoder.
Dyrefoder  

 skal være tilvirket i overensstemmelse med gældende lovgivning herom.
 Ad stk. 2.
Man skal undgå, at der kan ske forveksling af beholdere med fx mel,  

 sukker, salt, tilsætningsstoffer o.lign.
Fejltagelser skal udelukkes.
Dette  

 kan gøres v.h.a. mærkning med tydelig angivelse af indhold.
For større  

 virksomheder med mange ansatte vil det fx være nødvendigt med en sådan  

 mærkning.
 § 46.  Mælk og mælkeprodukter, som anvendes eller  

 sælges i virksomheder omfattet af bekendtgørelsen, skal være varmebehandlede  

 efter gældende regler om mælkeprodukter.
 Stk. 2.  Konsummælkprodukter, som anvendes eller sælges  

 i disse virksomheder, skal overholde gældende bestemmelser om  

 konsummælkprodukter.
 Stk. 3.  Uanset stk. 1 kan den lokale tilsynsmyndighed  

 tillade, at køkkener i virksomheder, der har egen malkebesætning, anvender rå  

 mælk af egen produktion, hvis besætningen underkastes mælkekontrol efter de  

 regler, der gælder for salg af rå mælk direkte til den endelige forbruger.
Anvendelse af mælk og mælkeprodukter Ad stk. 1.
Som udgangspunkt skal mælk og mælkeprodukter, der anvendes eller sælges i  

 levnedsmiddelvirksomheder, være varmebehandlet.
Det kan dog tillades, at der  

 anvendes rå mælk i køkkener i virksomheder, der har egen mælkebesætning  

 underkastet mælkekontrol i henhold til Landbrugs- og Fiskeriminsteriets  

 regler herom.
Der kan fx være tale om landbrugsskoler, som normalt besidder  

 et fagligt grundlag for malkning og den efterfølgende håndtering af mælken i  

 mælkerum og køkken.
Undtagelsen gælder fx ikke for børneinstitutioner med  

 husdyr.
 Anvendte konsummælkprodukter skal overholde Landbrugs- og  

 Fiskeriministeriets regler herom.
 § 47.  På institutioner, restauranter og i kantiner  

 m.v. samt ved fremstilling af ikke-industrialiserede ægprodukter eller  

 produkter, der indeholder æg, må kun anvendes æg, der er pakket i små eller  

 store pakninger, og som er i overensstemmelse med forordning (EØF) nr.  

 1907/90 og nr. 1274/91 og ægprodukter, der er i overensstemmelse med  

 bekendtgørelse nr. 626 af 14. juli 1992 om ægprodukter.
 Stk. 2.  Stk. 1 gælder dog ikke for mindre institutioner  

 og lignende, der på stedet producerer æg til eget forbrug.
Anvendelse af æg De anvendte æg og ægprodukter i levnedsmiddelvirksomheder skal opfylde  

 lovgivningen indenfor ægområdet.
Det vil bl.a. sige, at æggene skal komme fra  

 et autoriseret ægpakkeri.
Mindre institutioner o.lign. med eget hønsehold kan  

 dog anvende egne æg.
 § 48.  Levnedsmidler skal behandles og sælges under  

 hensigtsmæssige temperaturforhold, så der ikke opstår hygiejniske problemer.
Temperaturkrav Denne bestemmelse gælder både for detail- og engrosleddet, herunder for  

 autoriserede virksomheder.
Bestemmelsen dækker varmebehandling, køling,  

 frysning, transport m.v. af levnedsmidler.
 Råvarer, ingredienser, halvfabrikata og færdige produkter skal behandles  

 og sælges ved temperaturer, der ikke indebærer nogen hygiejnemæssig risiko.  

 Med henblik på dette skal levnedsmidler, fx umiddelbart efter den endelige  

 varmebehandling eller den endelige tilvirkning, nedkøles til en temperatur,  

 der ikke indebærer nogen sundhedsfare.
 § 49.  Er der i forbindelse med levnedsmidlets  

 mærkning angivet en opbevaringstemperatur for levnedsmidlet, skal denne  

 temperatur overholdes, dog under forbehold af §§ 48 og 50.
Opbevaringstemperatur Der er ikke for alle grupper af levnedsmidler fastsat lovgivningsmæssige  

 temperaturkrav til fx køleopbevaring.
For sådanne produkter, fx juice, kan  

 producenten i mærkningen selv have oplyst en opbevaringstemperatur.
I så fald  

 skal denne opbevaringstemperatur overholdes med henblik på at sikre bl.a., at  

 holdbarhedsdatoen holder stik.
Hvis producenten imidlertid i mærkningen af et produkt, der er listet i  

 bilag 1, anfører en højere temperatur, end det foreskrives i bilag 1, er det  

 temperaturen i bilag 1, der gælder.
Hvis producentens anførte temperatur  

 omvendt er lavere, end det anførte i bilag 1, er det temperaturen anført af  

 producenten, der skal overholdes.
Sidstnævnte under hensyn til, at bilag 1  

 alene er de maksimale opbevaringstemperaturer.
 § 50.  Opbevaring af de i bilag 1 nævnte levnedsmidler  

 skal maksimalt ske ved de temperaturer, der er nævnt ud for de enkelte  

 levnedsmidler.
Med denne bestemmelse er der foretaget en fortolkning af § 48 m.h.t.  

 hensigtsmæssige temperaturforhold for de udvalgte levnedsmidler medtaget i  

 bilag 1. Bilag 1 lister således for forskellige grupper af levnedsmidler de  

 maksimale opbevaringstemperaturer.
For levnedsmidler, der ikke er dækket ind  

 af bilag 1, fx ost, juice og bønnespirer, gælder §§ 48 og 49.
 Kølekravet er som udgangspunkt 5 grader C med undtagelser for visse  

 levnedsmidler ved 2 grader C, 10 grader C og 12 grader C.
Hakket kød og kødfars skal opbevares ved 5 grader C.
Der er dog krav om en  

 opbevaringstemperatur på 2 grader C for hakket kød og kødfars fremstillet på  

 virksomheder, der er autoriseret til fremstilling af hakket kød, svarende til  

 det tidligere L-mærkede kød.
Flødeskumskager, cremedesserter, fromager o.lign. skal som udgangspunkt  

 opbevares ved 5 grader C.
Det er dog tilstrækkeligt fx i bagerforretninger at  

 opbevare sådanne produkter ved 10 grader C, såfremt de anvendes eller sælges  

 inden 12 timer efter tilvirkningstidspunktet.
Såfremt produktet indfryses  

 umiddelbart efter tilvirkningen, skal de 12 timer regnes fra det tidspunkt,  

 hvor produktet netop er optøet.
Varmebehandlede, letfordærvelige levnedsmidler eller færdigretter skal  

 opbevares ved 5 grader C efter nedkølingen.
Opbevaringskravet på 5 grader C  

 gælder såvel for færdigtilberedte, varmebehandlede retter, kødpålæg  

 (kødpølser, leverpostej etc.) som for fx smørrebrød med varmebehandlet,  

 letfordærveligt pålæg.
Under iagtagelse af god hygiejnemæssig praksis kan der tillades korte  

 perioder undenfor de i bilaget nævnte temperaturkrav, når det af praktiske  

 hensyn er nødvendigt under håndtering i forbindelse med håndtering og  

 tilvirkning af levnedsmidler.
Ved længere perioder uden for køl, se §§ 51 og  

 53. Generelt skal det dog altid jf. § 48 sikres, at der ikke opstår  

 hygiejniske problemer.
 Der kan således tillades korte perioder udenfor køl, men virksomhederne  

 skal påse, fx at råvarer sættes på køl straks efter modtagelsen, at kølevarer  

 modtages i tilstrækkelig kølet stand, at levnedsmidler til indfrysning eller  

 nedkøling omgående føres til frostlagerindretninger henholdsvis  

 køleindretninger, osv.
§ 51.  Køling af de i bilag 1 nævnte levnedsmidler kan  

 undlades i tilfælde, hvor levnedsmidlerne er bestemt til at blive fortæret  

 straks efter salg.
I disse tilfælde må levnedsmidlerne stå uden for køl i  

 maksimum 3 timer.
 Stk. 2.  Rester af letfordærvelige levnedsmidler, der  

 har været opbevaret uden for køl i henhold til stk. 1, må ikke genanvendes.
 Stk. 3.  Stk. 2 gælder ikke for rester af  

 letfordærvelige levnedsmidler, der efterfølgende varmebehandles i en sådan  

 grad, at de ikke udgør nogen hygiejnemæssig risiko.
 Ad stk. 1.
Kølekravene i bilag 1 kan fraviges fx i detailudsalg, kantiner, ved  

 buffetarrangementer,»tag-selv-borde« o.lign., hvor maden spises  

 umiddelbart efter.
Levnedsmidlerne og retterne må her stå udenfor køl i  

 maksimum 3 timer, incl. anretnings- og opbevaringstid m.m. i køkkenet.
I fx  

 slagterforretninger må frisk smurte sandwich, smørrebrød m.v. stå uden for  

 køl i op til 3 timer.
 Et produkt, som fx ost, er ikke omfattet af kølekravene i bilag 1 og  

 således ikke af denne 3 timers regel, men her skal § 48 selv-følgelig stadig  

 holdes i erindring.
 Ad stk. 2.
 Rester af letfordærvelige levnedsmidler, der har været opbevaret udenfor  

 køl, må ikke genanvendes eller opblandes med nye varer, men skal destrueres.  

 For eksempel må rester af slicede pålægsvarer fra en buffet ikke genanvendes  

 i fx en skinkesalat, men skal destrueres, med mindre de varmebehandles.  

 Ligeledes skal andre rester af letfordærvelige levnedsmidler, der  

 erfaringsmæssigt udgør en sundhedsmæssig risiko, destrueres efter de 3 timer,  

 fx retter med indhold af sovs, ægholdige retter og desserter.
 Ad stk. 3.
Dette gælder dog ikke for rester, der opvarmes i en sådan grad, at det  

 ikke udgør nogen hygiejnemæssig risiko.
Her tænkes fx på rester af hel kold  

 skinke, der har været inde på en buffet i 3 timer og derefter genanvendes i  

 en ret, fx pizza, der opvarmes til mindst 75 grader C.
§ 52.  Ved tilvirkning af varmebehandlede  

 levnedsmidler og ved genopvarmning af levnedsmidler, skal hele levnedsmidlet  

 opvarmes til en temperatur på mindst 75 grader C.
Dette gælder dog ikke:
Varmebehandling For varmebehandling og genopvarmning af levnedsmidler og retter gælder, at  

 levnedsmidlet eller retten overalt skal opvarmes til en produkttemperatur på  

 mindst 75 grader C.
Det vil sige, at også varmebehandlede levnedsmidler eller  

 retter, der opvarmes to gange inden salg eller servering, ved begge  

 opvarmninger overalt skal opvarmes til en temperatur på mindst 75 grader C.  

 Kravet om 75 grader C gælder også ved grill-stegning, friture-stegning  

 o.lign.
 Hvis man imidlertid anvender forkogning eller forstegning gælder kravet om  

 75 grader C ikke for disse processer, såfremt produktet nedkøles helt, inden  

 den endelige opvarmning til 75 grader C før servering til forbrugeren.
 Varmebehandlingen til 75 grader C bør normalt være den sidste behandling  

 af levnedsmidlet.
Der er enkelte undtagelser fra kravet om 75 grader C.
Undtaget er således  

 hele kødstykker, som der ikke er tradition for at gennemstege, fx visse typer  

 oksestege og roastbeef: enkeltvis servering af kødstykker, der ikke ønskes  

 gennemstegt, fx bøffer og rosastegt andebryst: enkeltvis servering af æg, fx  

 spejlæg og blødkogt æg: og endelig, hvor det af hensyn til levnedsmidlets  

 karakter ikke er muligt at opvarme til 75 grader C, hvis det ikke giver  

 hygiejniske problemer at opvarme eller genopvarme til en lavere temperatur.  

 For eksempel kan det være nødvendigt at opvarme visse saucer til en lavere  

 temperatur for at undgå, at saucen skiller.
I sådanne tilfælde skal det dog  

 vurderes, hvorvidt det vil udgøre en sundhedsmæssig risiko at undlade  

 opvarmning til 75 grader C.
 Undtagelserne fra kravet om 75 grader C beror således dels på  

 levnedsmidlets karakter og dels på, at den enkelte forbruger i visse tilfælde  

 bevidst vælger en tilberedningsform (blødkogt æg, rosastegt kød etc.), der  

 evt. kan udgøre en risiko.
§ 53.  Varmebehandlede, letfordærvelige levnedsmidler  

 skal nedkøles umiddelbart efter varmebehandlingen.
Nedkølingen skal om  

 nødvendigt foregå i særlige nedkølingsfaciliteter.
Levnedsmidlet skal under  

 nedkølingen passere temperaturintervallet fra 65 grader C til 10 grader C så  

 hurtigt som muligt og inden for højst 3 timer, det skal derefter opbevares  

 ved maksimum 5 grader C, jf. bilag 1.
 Stk. 2.  Nedkølingen kan undlades, hvis temperaturen  

 overalt i det varmebehandlede levnedsmiddel holdes på mindst 65 grader C  

 eller hvis levnedsmidlet sælges inden for højst 3 timer efter  

 varmebehandlingens afslutning.
 Stk. 3.  Rester af letfordærvelige levnedsmidler, der  

 har været varmeholdt ved mindst 65 grader C eller udbudt til salg i højst 3  

 timer efter varmebehandlingens afslutning, i henhold til stk. 2, må ikke  

 sælges eller genanvendes.
 Stk. 4.  Stk. 3 gælder ikke for rester af  

 letfordærvelige levnedsmidler, der efterfølgende varmebehandles i en sådan  

 grad, at de ikke udgør nogen hygiejnemæssig risiko.
 Ad stk. 1.
Nedkøling Varmebehandlede levnedsmidler eller retter skal nedkøles hurtigst muligt  

 efter varmebehandlingen, og herefter opbevares ved 5 grader C.
Det vil sige,  

 når opvarmet mad skal køles ned og opbevares koldt til senere brug, bør  

 nedkølingen ske hurtigt.
Går nedkølingen for langsomt, kan det give mulighed  

 for vækst af sygdomsfremkaldende bakterier i maden.
Nedkølingen kan foretages ved kuldeluft i dertil indrettede  

 nedkølingsskabe, svalerum eller lignende.
Der skal være god luftcirkulation i  

 kølerummet, som ikke må overfyldes.
Inden nedkølingen vil det ofte være  

 nødvendigt at opdele den varmebehandlede portion i mindre portioner for at  

 opnå en hurtigere nedkøling.
Ved køling af portionerede levnedsmidler skal  

 opstillingen tillade effektiv kuldecirkulation.
Med henblik på at undgå unødvendigt høje temperaturstigninger skal man  

 undgå at sætte alt for varme levnedsmidler ind i et kølerum, hvor der i  

 forvejen står levnedsmidler til nedkøling.
Når der sættes varme levnedsmidler  

 til afkøling i et kølerum, bør der holdes særligt øje med eventuelle  

 temperaturstigninger, således at kølekravet overholdes.
Kan kølekravet ikke  

 overholdes, er det nødvendigt at indrette et særligt nedkølingsskab eller at  

 øge kapaciteten i kølerummet.
Levnedsmidlet eller retten skal under nedkølingen passere  

 temperaturintervallet fra 65 grader C til 10 grader C så hurtigt som muligt  

 og indenfor maksimalt 3 timer.
Man kan dog undlade denne nedkøling, såfremt  

 man enten varmeholder levnedsmidlet ved mindst 65 grader C, eller sælger det  

 indenfor 3 timer efter varmebehandlingen er slut.
 Ad stk. 2.
Varmeholdelse Man kan undlade nedkøling af et til 75 grader C varmebehandlet  

 levnedsmiddel, hvis det varmeholdes ved 65 grader C.
Holder man opvarmet mad  

 varm i længere tid, skal man således sørge for, at maden konstant har en  

 temperatur på mindst 65 grader C.
Der er ikke fastsat nogen konkret  

 tidsmæssig begrænsning for en sådan varmeholdelse, men et levnedsmiddel eller  

 en ret, der har været varmeholdt i en periode, må ikke nedkøles og køles for  

 senere brug eller salg, jf. nedenfor.
Levnedsmidlet skal altså direkte efter  

 varmebehandlingen konstant varmeholdes ved en temperatur på mindst 65 grader  

 C.
Levnedsmidlet, der skal varmeholdes, må ikke opbevares ved en lavere  

 temperatur, heller ikke under en kortere eller længere transport.
Alternativt til varmeholdelsen kan man sætte fx en til 75 grader  

 C-varmebehandlet steg til salg udenfor køl inden for 3 timer efter, den er  

 varmebehandlet.
Der er ingen retningslinier for madens serveringstemperatur  

 indenfor disse 3 timer, ligesom der ikke er regler for, hvor længe maden må  

 holdes varm ved 65 grader C.
 Ad stk. 3.
Rester af levnedsmidler, der har været således varmeholdt eller sat til  

 salg udenfor køl i op til 3 timer, må som udgangspunkt ikke hverken sælges  

 eller genanvendes.
Dette gælder også, hvis levnedsmidlerne har stået uden for  

 køl i fx 1 time.
Der er dog en undtagelse herfra i tilfælde, hvor de  

 pågældende rester efterfølgende varmebehandles i en sådan grad, at der ikke  

 er nogen hygiejnemæssig risiko ved anvendelsen.
Der kan fx være tale om en  

 genanvendelse af hele stege, der har været opvarmet til mindst 75 grader C,  

 sat til salg udenfor køl i 3 timer, og som derefter genanvendes i fx en  

 sammensat ret, der skal opvarmes til mindst 75 grader C.
 Der er ikke noget til hinder for, at man nedkøler et varmebehandlet  

 levnedsmiddel efter tilvirkningen til 5 grader C, genopvarmer det for  

 derefter at varmholde det ved mindst 65 grader C.
 § 54.  Ved tilvirkning af ægholdige levnedsmidler skal  

 der anvendes pasteuriserede æg.
 Stk. 2.  Stk. 1 gælder dog ikke:
 i henhold til § 52.
Anvendelse af pasteruriserede æg Ad stk. 1.
På grund af risikoen for forekomst af Salmonella må der ved tilvirkning i  

 levnedsmiddelvirksomheder af ægholdige levnedsmidler udelukkende anvendes  

 pasteuriserede æg.
Det vil sige, man må ikke i levnedsmiddelvirksomheder  

 tilberede fx røræg, bearnaisesauce, desserter m.v. ud fra ikke-pasteuriserede  

 æg.
Produktion af ægholdige levnedsmidler i fx skolekøkkener er ikke omfattet  

 af kravet om pasteuriserede æg.
Skolekøkkener sidestilles med private  

 husholdninger jf. bemærkningerne til § 4.
 Ad stk. 2.
 Kravet om anvendelse af pasteuriserede æg kan fraviges for ægholdige  

 levnedsmidler og retter, der overalt opvarmes til en temperatur på mindst 75  

 grader C, fx kager, gennemstegte farsretter og postejer o.lign.: samt for æg,  

 der serveres enkeltvis, fx blødkogte æg, spejlæg og rå æggeblomme til tartar.  

 Igen er undtagelserne i sidstnævnte tilfælde baseret på, at det er  

 forbrugerens eget valg.
Der kan gøres opmærksom på, at brugen af de pasteuriserede æg ikke  

 forlænger levnedsmidlernes holdbarhed.
Almindelige hygiejniske  

 foranstaltninger ved tilberedning og servering af levnedsmidler skal stadig  

 følges ved anvendelse af pasteruriserede æg.
 § 55.  Vareudvalg i levnedsmiddelvirksomheder skal  

 være sammensat således, at der ikke opstår hygiejniske problemer med  

 levnedsmidlerne.
Stk. 2.  Levnedsmiddelstyrelsen eller den lokale  

 tilsynsmyndighed træffer bestemmelse om, hvilke levnedsmidler og hvilke andre  

 varer, der må behandles og sælges og i hvilket omfang.
Arten og mængden af de  

 levnedsmidler, der behandles eller sælges, kan begrænses af hygiejnemæssige  

 årsager.
 Stk. 3.  I forbindelse med angivelse af vareudvalget kan  

 der stilles krav om, hvorledes behandlingen og salget skal foregå.
Vareudvalg Ad stk. 1.
Sammensætningen af varer i en levnedsmiddelvirksomhed skal være således,  

 at der ikke opstår risiko for sundhedsfare eller skadelig påvirkning af  

 levnedsmidlerne.
Dette gælder for alle typer levnedsmiddelvirksomhed, for  

 salg, tilvirkning og anden behandling.
 Det er Levnedsmiddelstyrelsen og tilsynsmyndighederne, der på baggrund af  

 en ansøgning i forbindelse med autorisation og godkendelse fastsætter  

 virksomhedens vareudvalg, jf. §§ 18 og 21.
Ved fastsættelse af en virksomheds vareudvalg bør der indgå flere  

 forskellige overvejelser.
Myndighederne må vurdere den enkelte virksomheds  

 indretning og drift og derefter tillade det vareudvalg, der skønnes  

 hygiejnemæssigt forsvarligt.
Specielt bør risikoen for krydskontamination  

 mellem levnedsmidler, processer, udstyr m.v. overvejes.
 Myndighederne kan fx gå ind og foretage konkrete vurderinger på følgende  

 fire punkter:
Levnedsmiddeltype Der bør skelnes mellem, hvorvidt der er tale om:
- færdigpakkede eller ikke-færdigpakkede levnedsmidler, - forarbejdede eller uforarbejdede levnedsmidler, - letfordærvelige eller ikke letfordærvelige levnedsmidler, og endelig - skal det vurderes, om det er hygiejnemæssigt acceptabelt samtidigt at  

 håndtere råvarer og færdige levnedsmidler.
 Som eksempel kan der opstå hygiejnemæssige problemer i en  

 detailvirksomhed, der ønsker at sælge ikke-færdigpakket fersk kød sammen med  

 ikke-færdigpakkede jordforurenede grøntsager, fx kartofler, rodfrugter og  

 salat.
Lokalefaciliteter Virksomhedens vareudvalg skal være tilpasset de pågældende  

 lokalefaciliteter.
Det skal vurderes, om virksomhedens planlagte aktiviteter  

 står i forhold til lokalefaciliteterne.
Det er klart, at et bredspektret  

 vareudvalg med flere forskellige aktiviteter, fx tilvirkning, stiller større  

 krav til lokalefaciliteterne.
I princippet kan alt lade sig gøre, blot der er tilstrækkelig plads til,  

 at behandlingen af levnedsmidler kan foregå hygiejnisk forsvarligt, hvilket  

 bl.a. vil sige, at der ikke er risiko for kryds-kontamination, at der  

 tilstrækkelige kølefaciliteter m.v.
Omvendt kan det af pladsmangel være  

 nødvendigt at indskrænke virksomhedens aktiviteter.
Levnedsmiddelstyrelsen  

 eller tilsynsmyndigheden kan således fastsætte omfanget af tilvirkning af  

 levnedsmidler for den enkelte virksomhed efter en konkret vurdering af  

 virksomhedens størrelse, indretning og drift m.m.
 Levnedsmiddelstyrelsen og tilsynsmyndigheden kan fx indskrænke den  

 behandling, der foretages i tilknytning til kundebetjening i mindre  

 virksomhder til fx:
- enten udskæring af kød,eller - flåning, rensning samt udskæring af fisk, eller - enklere former for tilvirkning (fx. en varmebehandling) af  

 levnedsmidler, modtaget i serveringsklar eller næsten serveringsklar stand.
For mindre detailvirksomheder med enklere former for tilvirkning kan der  

 fx stilles krav om, at ferske varer af animalsk oprindelse, fx hamburgers,  

 kyllinger, fiskefilet o.lign., skal leveres og opbevares i dybfrossen stand  

 fra autoriseret eller godkendt virksomhed, samt at pølser, forårsruller,  

 pommes frites o.lign. skal leveres og opbevares i dybfrossen eller kølet  

 stand indtil varmebehandling.
For eksempel vil det fra en mindre pølsevogn  

 kunne tillades, at der tilvirkes og forhandles bøfsandwiches, såfremt  

 bøfferne til bøfsandwiches modtages og opbevares i dybfrossen stand, hvorimod  

 håndtering samtidig af snittede grøntsager ikke altid vil kunne accepteres på  

 grund af begrænsede pladsforhold.
Behandling af levnedsmidler Ved fastsættelse af vareudvalg skal det klarlægges, hvordan virksomheden  

 påtænker at håndtere og behandle levnedsmidlerne, om der tilvirkes, og om der  

 er særligt udsatte processer.
Tilsynsmyndigheden kan fx gøre begrænsninger i vareudvalget eller knytte  

 betingelser til vareudvalget, såfremt der er flere særligt udsatte processer  

 i virksomheden.
Fx i forbindelse med hakning af fjerkrækød, rensning og  

 flåning af fisk etc.
På grund af risikoen for forekomst af Salmonella i fjerkrækød bør der i  

 forbindelse med fastsættelse af vareudvalg skelnes mellem, om der er tale om  

 tilvirkning eller forhandling af »rødt« kød eller fjerkrækød, med  

 henblik på detailforhandling som et fersk produkt.
I en godkendelse skal det  

 således præciseres, om virksomheden håndterer »rødt« og/eller  

 »hvidt« kød (fjerkrækød).
Specielt indebærer hakning af fjerkrækød en øget risiko for en evt.  

 kontamination af andre varer med Salmonella - en kontamination via inventar,  

 redskaber m.v.
Såfremt en virksomhed ønsker at hakke fjerkrækød, skal der i  

 forbindelse med angivelse af vareudvalget stilles krav om, at:- fjerkrækødet  

 kommer fra en Salmonellafri besætning underkastet  

 »Salmonellakontrol«, jf.
Landbrugs- og Fiskeriministeriets regler  

 herom, samt - de enkelte partier ved levering til virksomheden er mærket med  

 slagteriets navn og adresse samt autorisationsnummer.
 Der føres i Levnedsmiddelstyrelsen en liste over hvilke fjerkræslagterier,  

 der er konstateret fri for Salmonella.
 Levnedsmiddelkontrolenhederne vil blive underrettet om denne liste.
Importeret fjerkrækød til hakning i danske virksomheder skal være  

 underlagt en Salmonella-kontrol, tilsvarende den gældende for dansk  

 produceret kød.
Det vil sige, at importeret fjerkrækød kan anvendes til  

 produktion af fersk hakket fjerkrækød, hvis virksomheden har en godkendelse  

 og kan dokumentere, at kødet er fri for Salmonella, fx ved en analyseattest  

 eller et certifikat.
Af analyseattesten bør det som minimum fremgå:
- hvilket laboratorium, der har foretaget analysen, - hvilket produkt er undersøgt, - batchnummer og partiets størrelse i antal eller kg, - antal stikprøver, der er udtaget, svarende til en anerkendt  

 stikprøveplan, jfr.
Cirkulære om mikrobiologiske undersøgelser, - prøveudtagningssted, dato og analysemetoder.
Salgsform Der bør for detailvirksomheder sondres mellem, om der er betjening eller  

 selvbetjening i virksomheden.
Jf. § 57 er det tilladt at sælge visse typer  

 levnedsmidler ved selvbetjening.
Vareudvalg i automater Ved fastsættelse af vareudvalg i automater bør samme punkter indgå i  

 tilsynsmyndighedens vurdering.
Dvs. tilsynsmyndigheden må på samme måde i  

 forbindelse med fastsættelse af vareudvalg i automater, herunder  

 opvarmningsautomater, overveje hvilke levnedsmidler, der er egnede til at  

 sælges fra en automat og i den forbindelse evt. som forudsætning stille krav  

 om regelmæssig tømning, overvågning, beskyttelse, rengøring af automaten og  

 køleanordning til opbevaring af råvaren.
 Ad stk. 2 og 3.
 Tilsynsmyndigheden kan tillade, at der i virksomheden behandles eller  

 sælges andre varer end levnedsmidler, når dette ikke indvirker hygiejnisk  

 uheldigt på levnedsmidlerne.
 Ligeledes kan tilsynsmyndigheden stille krav om en begrænsning af mængden  

 af en vare - såvel af levnedsmidler som af andre varer end levnedsmidler -  

 med det formål at sikre hygiejnisk forsvarlig behandling og salg af  

 levnedsmidler.
 I forbindelse med fastsættelse af vareudvalget kan tilsynsmyndigheden  

 tillade levnedsmidler og andre varer end levnedsmidler anbragt udenfor et  

 detailudsalg.
 § 56.  Ikke færdigpakkede levnedsmidler i  

 detailvirksomheder skal anbringes således, at kunderne ikke kan berøre eller  

 forurene levnedsmidlerne.
 Salg, selvbetjening m.v.
 Som udgangspunkt må ikke-færdigpakkede levnedsmidler, der udbydes til  

 salg, ikke anbringes således, at de kan berøres eller forurenes af kunderne.  

 Betjeningsdiske, vinduesdiske, hylder, borde o. lign. i levnedsmiddeludsalg,  

 hvorpå ikke-færdigpakkede levnedsmidler placeres, skal være afskærmet eller  

 placeret således, at varerne ikke kan berøres eller forurenes af kunderne.
 § 57.  Ved selvbetjening i detailvirksomheder kan dog  

 sælges færdigpakkede levnedsmidler samt ikke-færdigpakkede levnedsmidler så  

 som æg, hel frisk frugt og grønt, samt ved brug af tænger, skeer eller  

 lignende korn, ris, majs, tørrede pastaprodukter, te, hele, groft skårne  

 eller groft knuste krydderier og lignende, hvor det ikke giver anledning til  

 hygiejniske problemer.
Stk. 2.  Herudover kan der ved selvbetjening og ved brug  

 af tænger, skeer eller lignende sælges ikke-færdigpakkede sukkervarer,  

 chokolade- og vekaovarer, snackvarer samt afskallede nødder og  

 morgenmadsprodukter.
Dette salg er betinget af, at det sker fra beholdere,  

 der er indrettet således, at levnedsmidlerne er beskyttet mod forurening fra  

 omgivelserne, og at levnedsmidlerne ikke udsættes for hygiejnisk overlast.
Stk. 3.  I restauranter kan sælges andre end de i stk. 1  

 nævnte ikke-færdigpakkede levnedsmidler ved selvbetjening til at spise på  

 stedet.
Selvbetjeningen er betinget af, at virksomheden sikrer sig, at  

 levnedsmidlerne ikke herved udsættes for hygiejnisk overlast.
 Ad stk. 1.
Udviklingen indenfor detailhandelen går i retning af, at flere typer af  

 levnedsmidler ønskes forhandlet uemballeret eller ved selvbetjening.
På den  

 baggrund er der gjort undtagelser for visse grupper af levnedsmidler,  

 herunder ikke-færdigpakkede levnedsmidler så som æg, hel frisk frugt og  

 grønt, og endelig kan visse andre produkter, som sædvanligvis varmebehandles,  

 inden de indtages, også undtages.
For enkelte mere sårbare produkter er der tilknyttet et krav om, at salget  

 sker fra beholdere til beskyttelse mod forurening, berøring m.v.
Dette er  

 tilfældet for fx sukkervarer og morgenmadsprodukter.
 Endvidere er der åbnet op for muligheden af buffetarrangementer i  

 restauranter o.lign., hvor ikke-færdigpakkede levnedsmidler kan sælges ved  

 selvbetjening til at spise på stedet.
 For andre former for selvbetjeningsdiske end buffetarrangementer i  

 restaurationer, kantiner o. lign. gælder det, at levnedsmidlerne skal  

 beskyttes mod forurening fx ved, at levnedsmidlerne kun kan udtages gennem  

 begrænsede åbninger.
 For alle former for selvbetjening skal virksomheden sikre sig, at  

 levnedsmidlerne ikke udsættes for hygiejnisk overlast.
 Beholdere til opbevaring af ikke-færdigpakkede levnedsmidler ved  

 selvbetjening bør være lukkede, når der ikke udtages varer, evt. med et  

 selvlukkende låg.
 Endvidere bør virksomheden føre en tilstrækkelig overvågning af  

 forhandlingen ved selvbetjening.
 § 58.  Færdigpakket hakket kød, kødfars, herunder rå  

 medisterpølse, fiskefars og hakket fiskekød skal være mærket med oplysning om  

 hakningstidspunktet ved dato og klokkeslet.
 Stk. 2.  Hakket kød, kødfars fiskefars og hakket  

 fiskekød skal anvendes eller sælges inden 24 timer efter hakningen.
 Stk. 3.  Stk. 1 og 2 gælder dog ikke for produkter, der  

 er fremstillet og færdigpakket på virksomheder, som er autoriseret til  

 fremstilling af hakket kød.
Mærkning og emballering Ad stk. 1.
 Hakningstidspunktet for de nævnte produkter skal være oplyst, fx som  

 »Fremstillet den 1. november 1995 kl. 22.00«.
 Herudover skal de øvrige gældende regler for mærkning af kød være  

 overholdt.
 Ad stk. 2.
De i stk. 2 nævnte hakkede produkter skal inden 24 timer efter hakningen  

 sælges eller anvendes, fx ved varmebehandling på behørig måde.
Det skal  

 bemærkes, at salgsfristen på højst 24 timer er gældende, uanset at  

 holdbarhedstiden er angivet længere end 24 timer fra tilvirkningen.
 § 59.  Emballage, der kommer i berøring med  

 levnedsmidler, skal være ren og passe til formålet.
 Stk. 2.  Returemballage skal håndteres og opbevares  

 således, at det ikke giver anledning til forurening af levnedsmidler.
Emballage skal være af et materiale, der ikke påvirker eller påvirkes af  

 levnedsmidlet.
Emballagen skal være ren og ubrugt og må ikke afgive stoffer,  

 der kan påvirke levnedsmidlets smag, lugt eller farve, eller i øvrigt give  

 anledning til sundhedsmæssige betænkeligheder.
 Emballagen skal yde levnedsmidlet en tilstrækkelig beskyttelse mod  

 forurening eller lugt fra omgivelserne, og skal beskytte omgivelserne mod  

 forurening fra levnedsmidlerne (krydskontamination).
 Returemballage skal rengøres tilstrækkeligt.
 Derudover kan henvises til regelsættet om materialer og genstande bestemt  

 til at komme i berøring med levnedsmidler.
Kapitel 7: Transport af levnedsmidler Godkendelse og registrering Virksomheder, der foretager transport med henblik på engrossalg af  

 henholdsvis dybfrosne og letfordærvelige levnedsmidler, skal godkendes efter  

 § 16, mens engrosvirksomheder, der foretager transport af øvrige  

 levnedsmidler, skal være registreret efter § 19 forinden virksomhed  

 påbegyndes.
 Ved detailtransport af levnedsmidler, det vil sige levering direkte til  

 den endelige forbruger, skal virksomheder, der foretager transport af  

 letfordærvelige levnedsmidler, der er uemballerede være godkendt efter § 17,  

 andre virksomheder skal blot registreres efter § 20.
Transportmidler, som er en del af en levnedsmiddelvirksomhed, godkendes  

 eller registreres som andet udstyr i forbindelse med myndighedernes  

 autorisation, godkendelse eller registrering af virksomheden.
Efterfølgende  

 kontrol med virksomheden vil herefter også omfatte virksomhedens  

 transportmidler.
For transport- og speditionsvirksomheder, der ikke er en del  

 af en levnedsmiddelvirksomhed, men som transporterer levnedsmidler for  

 levnedsmiddelvirksomheder, vil det være tilstrækkeligt at give virksomheden  

 en samlet godkendelse til transport af levnedsmidler, henholdsvis registrere  

 virksomheden som sådan.
Der vil ikke blive tale om godkendelse eller  

 registrering af de enkelte transportmidler.
 Uanset de enkelte køretøjer, containere, tanke m.v. ikke skal godkendes  

 eller registreres, er de omfattet af bekendtgørelsens regler vedrørende  

 transport af levnedsmidler.
 De følgende bestemmelserne gælder for al transport af levnedsmidler også  

 for transport af levnedsmidler, som føres gennem Danmark som transitgods.
 § 60.  Køretøjer, tanke, containere, beholdere m.v.,  

 der anvendes til transport af levnedsmidler, skal være egnede til formålet og  

 holdes rene og i god stand, således at levnedsmidlerne beskyttes mod  

 forurening.
 Stk. 2.  Køretøjerne m.v. skal være udformet og  

 konstrueret således, at de kan rengøres eller desinficeres tilstrækkeligt.
 Ad stk. 1.
Køretøjet, tanken, containeren, beholderen m.v. skal være egnet til  

 transport af det eller de levnedsmidler, der skal transporteres, om der er  

 tale om letfordærvelige levnedsmidler, emballerede levnedsmidler m.m.
Kravene  

 til rengøring og vedligeholdelse vil ligeledes afhænge af hvilke  

 levnedsmidler, der skal transporteres.
 Ad stk. 2.
Vurderingen af, hvilke krav der skal stilles til udformningen og  

 kontruktionen af køretøjerne og til det materiale, der kommer i kontakt med  

 levnedsmidlerne ligesom behovet for rengøring afhænger af levnedsmidlets  

 karakter og emballering.
Det vil sige, at der selvsagt må stilles forskellige  

 krav afhængigt af om der er tale om transport af tanke med korn og olie eller  

 emballerede levnedsmidler som helkonserves.
 § 61.  Køretøjer, tanke, containere, beholdere m.v. må  

 ikke anvendes til transport af andet end levnedsmidler, hvis dette kan føre  

 til forurening af levnedsmidlerne.
Der er tale om en hovedregel, som betyder, at der som udgangspunkt godt må  

 transporteres levnedsmidler og andre varer i de samme køretøjer, tanke m.v.,  

 hvis dette ikke medfører, at levnedsmidlerne forurenes.
I følge § 62 må nogle  

 levnedsmidler dog kun transporteres i beholdere, der er forbeholdt  

 levnedsmidler.
 § 62.  Bulktransport af uemballerede levnedsmidler i  

 flydende form eller i form af granulat eller pulver skal foregå i køretøjer,  

 tanke, containere, beholdere m.v., der er forbeholdt transport af  

 levnedsmidler.
 Stk. 2.  Køretøjer, tanke, containere, beholdere m.v. i  

 henhold til stk. 1 skal på et eller flere fællesskabssprog bære en tydelig og  

 uudslettelig angivelse af, at de anvendes til transport af levnedsmidler,  

 eller de skal mærkes »kun til levnedsmidler«.
 Stk. 3.  Bulktransport af flydende olier og fedtstoffer  

 på søgående fartøjer er ikke omfattet af stk. 1 og 2, når følgende  

 betingelser er opfyldt:
 Stk. 4.  Kaptajnen på et søgående fartøj, som  

 transporterer flydende olier og fedtstoffer efter stk. 3, skal være i  

 besiddelse af nøjagtige dokumenterede oplysninger over de tre foregående  

 ladninger, som er transporteret i tanken og over arten og effektiviteten af  

 den rengøringsproces, der er anvendt mellem disse ladninger.
 Stk. 5.  Såfremt en ladning har været omskibet, skal  

 kaptajnen på det modtagende fartøj endvidere kunne dokumentere, at ladningen  

 under den foregående skibstransport opfylder betingelserne i stk. 3, og 4.
 Stk. 6.  Kaptajnen skal på anmodning fra de lokale  

 tilsynsmyndigheder fremlægge den dokumentation, der er nævnt i stk. 4 og 5.
 Ad stk. 1.
Uemballerede levnedsmidler i flydende form Bestemmelsen, er en direkte implementering af hygiejnedirektivet, og der  

 er tale om en væsentlig skærpelse i forhold til de hidtil gældende regler.  

 Bestemmelsen er en undtagelse til § 61, idet den fastsætter specifikke regler  

 for bulktransport af levnedsmidler i flydende form eller i form af pulver  

 eller granulat.
Bestemmelsen betyder, at bulktransport af produkter, der er  

 bestemt til at fortæres af mennesker, jf. bemærkningerne til § 1, og som er i  

 flydende form eller i form af pulver eller granulat, skal ske i køretøjer,  

 tanke, containere, beholdere m.v., der er forbeholdt transport af  

 levnedsmidler.
 Som eksempel på bestemmelsens anvendelsesområde kan nævnes, at malt og  

 bygmalt, der har karakter af korn, og som skal bruges til ølfremstilling ikke  

 betragtes som værende hverken flydende, pulver eller granulat, og malt og  

 maltbyg er således ikke omfattet af bestemmelsen i § 62, stk. 1, mel, olie og  

 vin er derimod omfattet.
 Ad stk. 2.
Mærkningskrav Formålet med bestemmelsen er at sikre, at det klart og tydeligt fremgår af  

 køretøjer m.v., som er omfattet af stk. 1, at de kun må anvendes til  

 transport af levnedsmidler.
 Ad stk. 3.
Søtransport af flydende olier og fedtstoffer Stk. 3,  er en undtagelse fra det generelle krav i stk.  

 1, som er begrundet i, at kravet om forbeholdte tanke i praksis ikke er  

 muligt at gennemføre for så vidt angår disse levnedsmidler med det  

 eksisterende udbud på fragtmarkedet for lange søtransporter.
Tanken med  

 bestemmelsen er at fastsætte alternative krav, som i lige så høj grad  

 tilgodeser hygiejniske krav, således at levnedsmidler tranporteret efter  

 disse regler ikke forurenes.
 Bestemmelsen vedrører kun bulktransport af flydende olier og fedtstoffer  

 og kun ved søtransport med andre ord fx ikke landevejstransport.
 Der sondres mellem levnedsmidler, som skal forarbejdes og levnedsmidler,  

 som er færdigforarbejdede, idet der stilles strengere krav ved transport af  

 sidstnævnte.
 Det materiale, som tankene er udarbejdet af, har ligeledes betydning for  

 de krav, der stilles, og i den forbindelse kan det nævnes, at forzinkede  

 tanke betragtes som et teknisk ækvivalent stof til epoxyharpiks.
 Ad stk. 4, 5 og 6.
Dokumentation Der stilles krav om, at kaptajnen på det aktuelle skib skriftligt kan  

 dokumentere, at kravene i stk. 3 er opfyldt også i de situationer, hvor  

 ladningen har været omlastet.
Envidere skal kaptajnen kunne fremlægge  

 dokumentation for arten og effektiviteten af den rengøring, der er foretaget  

 mellem ladningerne.
Tilsynsmyndigheden kan forlange denne dokumentation  

 fremlagt.
 § 63.  Når køretøjer, tanke, containere, beholdere  

 m.v. anvendes til transport af andet end levnedsmidler eller til transport af  

 forskellige levnedsmidler samtidig, skal varerne holdes effektivt adskilt,  

 hvis det er nødvendigt for at beskytte dem mod risiko for forurening.
Ved transport af levnedsmidler og andet end levnedsmidler samt ved  

 samtidig transport af forskellige levnedsmidler skal varerne holdes adskilt,  

 hvis det er nødvendigt for at beskytte levnedsmidlerne mod risiko for  

 forurening.
Hvornår der skal ske en adskillelse afhænger af hvilke  

 levnedsmidler og andre varer, der transporteres.
Ved transport af færdige/forarbejdede emballerede levnedsmidler samtidig  

 vil der yderst sjældent være behov for adskillelse af produkterne på grund af  

 risikoen for forurening.
Behovet for adskillelse vil derimod ofte være  

 tilstede, hvis der er tale om uforarbejdede og uemballerede levnedsmidler.
 Er der tale om samtidig transport af eksempelvis dybfrosne levnedsmidler  

 og frosset dyrefoder betragtes adskillelsen som effektiv, hvis varerne er  

 emballerede, og de er placeret særskilt under transporten.
 § 64.  Levnedsmidler i køretøjer, tanke, containere,  

 beholdere m.v. skal anbringes og beskyttes således, at forureningsrisikoen  

 mindskes mest muligt.
 Når levnedsmidler skal anbringes i køretøjer m.v., skal der tages hensyn  

 til udformningen af køretøjet m.v. og til karakteren af levnedsmidlet.
 § 65.  Når køretøjer, tanke, containere, beholdere  

 m.m. har været anvendt til transport af andet end levnedsmidler eller til  

 transport af forskellige levnedsmidler, skal der gøres grundigt rent mellem  

 transporterne for at undgå risiko for forurening.
Afgørende er også her, at der ikke sker en forurening af levnedsmidler.
I  

 hvilket omfang der skal gøres rent afhænger af, hvad der tidligere er blevet  

 transporteret og hvad der herefter skal transporteres.
 § 66.  Levnedsmidler under transport skal opbevares  

 under de temperaturforhold, der er nævnt i § 50 og § 53, stk. 2.
 Stk. 2.  Stk. 1 gælder ikke for levnedsmidler, der er  

 under transport til den endelige forbruger i op til 3 timer.
 Ad stk. 1.
Temperaturkrav I bestemmelsen understreges, at ved transport af levnedsmidler gælder de  

 opbevaringstemperaturer, som er fastsat i § 50 og i § 53, stk. 2. Denne  

 bestemmelse er hovedsagelig aktuel for engrostransport af levnedsmidler, idet  

 detailtransport i vidt omfang er undtaget fra bestemmelsen i henhold til stk.  

 2.
 Ad stk. 2.
3-timers reglen I bestemmelsen undtages levnedsmidler, der er under transport til den  

 endelige forbruger, fra de temperaturkrav i § 50 og § 53, stk. 2, der i  

 øvrigt gælder for opbevaring af levnedsmidler, i op til 3 timer.
Dog gælder  

 det overordnede krav i § 48 om, at levnedsmidler skal behandles og sælges  

 under hensigtsmæssige temperaturforhold, så der ikke opstår hygiejniske  

 problemer.
I henhold til de tidligere regler var det ligeledes muligt at  

 foretage udbringning af henholdsvis varm og kold mad uden krav om  

 varmholdelse henholdsvis nedkøling under transporten.
Dette har ikke givet  

 anledning til hygiejniske problemer, der har kunnet berettige en radikal  

 ændring af ordningen.
 Hensigten har bl.a. været at undtage diner transportable virksomheder og  

 kommunale madudbringningsordninger fra bestemmelsen i stk. 1.
 Undtagelsen gælder ikke for dybfrosne levnedsmidler, da der er specielle  

 regler for dette område.
Kapitel 8: Affald § 67.  Der skal være tilstrækkelig mulighed for  

 bortskaffelse og opbevaring af affald.
Der må ikke ske ophobning af hverken levnedsmiddelaffald eller andet  

 affald, fx emballage m.v., i levnedsmiddelvirksomheder.
Efter § 28 skal  

 virksomhederne have et egnet område eller et særskilt lokale til opbevaring  

 af affald.
 Affald skal kunne opsamles, opbevares og fjernes på en hygiejnisk  

 hensigtsmæssig måde.
 § 68.  I lokaler, hvor der behandles og sælges  

 levnedsmidler, må opsamling af affald kun ske, hvor det er nødvendigt af  

 hensyn til virksomhedens drift og på betingelse af, at det kan ske på en  

 hygiejnisk hensigtsmæssig måde.
 Stk. 2.  Åbning til affaldsskakt må ikke forefindes i  

 tilvirkningslokaler og -områder.
 Ad stk. 1.
Opsamling af affald i tilvirknings- og salgslokaler eller -områder må kun  

 ske i nødvendigt omfang.
Der kan fx være tale om levnedsmiddelaffald, så som  

 skræller fra grøntsager, emballage fra råvarer m.v.
I så fald skal det bl.a.  

 sikres, at der forefindes et tilstrækkeligt antal affaldsbeholdere, som skal  

 tømmes efter behov og mindst en gang dagligt.
 Ad stk. 2.
 Der må ikke være åbning til affaldsskakt i tilvirkningslokaler og  

 -områder, da dette kan give mulighed for forurening af levnedsmidler samt  

 problemer med forekomst af skadedyr.
§ 69.  Affald skal anbringes i beholdere.
Beholderne  

 skal være hensigtsmæssigt udformet og skal om nødvendigt kunne lukkes.  

 Beholderne skal holdes i god stand, således at de er lette at rengøre og  

 desinficere.
Stk. 2.  Beholderantal, tømningsfrekvens, placering og  

 rengøring skal være sådan, at der sikres en god hygiejne.
Det skal sikres, at  

 insekter og andre skadedyr ikke får adgang til affaldet, og at drikkevand,  

 udstyr, inventar og lokaler ikke forurenes.
Affaldsbeholdere Ad stk. 1.
Affald skal opsamles i beholdere.
I tilvirkningslokaler og -områder kan  

 dette fx være plastbeholdere eller stativer med indsats af papir- eller  

 plastsække.
Herudover kan der ved virksomheden forefindes egentlige  

 renovationsbeholdere så som affaldscontainere, skraldespande o. lign.  

 Renovationsbeholdere må ikke opstilles i virksomhedens lokaler, men skal  

 placeres udenfor eller i renovationsrum.
Renovationsrum bør være ventilerede,  

 sikret mod insekter og andre skadedyr, samt forsynet med spulehane med varmt  

 og koldt vand til rengøring af såvel renovationsbeholdere som renovationsrum.  

 Gulv og vægge skal være afvaskelige, der skal være gulvafløb, og der skal  

 være adgang til rummet fra det fri.
Der kan meddeles afvigelser fra kravet om, at affald skal anbringes i  

 beholdere, hvis dette ikke medfører hygiejniske problemer.
Dette kan fx være  

 aktuelt for opsamling i tilvirkningslokaler eller -områder af affald, såsom  

 store papkasser i begrænset omfang.
Såvel affaldsbeholdere som renovationsbeholdere skal være hensigtsmæssigt  

 udformet.
Beholderne skal enten være faste beholdere i et afvaskeligt  

 materiale eller et affaldsstativ af et egnet materiale med indsats af plast  

 eller papir.
Affaldsbeholderne skal være af en passende størrelse og om  

 nødvendigt forsynet med tætsluttende låg for at undgå lugtgener og risiko for  

 forurening af levnedsmidler.
Udendørs containere skal have tætsluttende låg  

 for at undgå forekomst af skadedyr.
Beholderne skal være nemme at rengøre og  

 i god stand.
 Ad stk. 2.
Opbevaringen af affald skal foregå således, at det ikke medfører gener.  

 Der skal være et tilstrækkeligt antal affaldsbeholdere, der svarer til  

 opsamlingen af affald.
Opsamling og fjernelse af affald skal ske så hyppigt,  

 det af hygiejniske grunde er nødvendigt.
 Sorteringen af madaffald i forbindelse med indsamlingsordninger fra fx  

 storkøkkener vil kunne medføre et forøget antal affaldsbeholdere i køkkenet,  

 ligesom man evt. vil kunne forvente et forøget antal renovationsbeholdere i  

 renovationsrum.
 Ved fastsættelse af tømningsfrekvens for den enkelte virksomhed bør  

 tilsynsmyndighederne derfor nøje afveje pladsforholdene i såvel køkkenet som  

 renovationsrum mod afhentningshyppighed, så indsamlingen ikke giver  

 hygiejniske problemer.
Affaldsbeholdere med levnedsmiddelaffald inde i selve virksomheden bør  

 tømmes mindst en gang dagligt.
Beholdere med andet affald, fx emballage m.v.,  

 kan eventuelt tømmes sjældnere.
 Affaldsbeholdere bør være placeret i umiddelbar tilknytning til den  

 proces, hvor affaldet opstår, fx ved udpakning, skrælning osv.
 I tilslutning til automater skal der om nødvendigt opsættes  

 affaldsbeholdere eller -kurve samt eventuelt returemballagecontainere.
Kapitel 9: Vand § 70.  I levnedsmiddelvirksomheder skal der være  

 adgang til vand i tilstrækkelige mængder.
 Stk. 2.  Vand, herunder vand til is og damp, der  

 anvendes til og i forbindelse med behandling og salg af levnedsmidler, skal  

 opfylde kravene til drikkevand, jf. gældende regler herom.
 Stk. 3.  Varmt vand til rengøring skal være tilgængeligt  

 i tilstrækkelige mængder.
 Ad stk. 1.
Der skal være nem adgang til vand i rigelig mængde.
Såvel vand til  

 tilvirkning som til rengøring i virksomheden skal opfylde kravene til  

 drikkevand.
Såvel vand, is og damp skal håndteres og opbevares under forhold,  

 der beskytter mod forurening.
 Ad stk. 2.
Det er tilladt at anvende genbrugsvand/genindvindingsvand an-vendt  

 tidligere i tilvirkningen, såfremt dette er renset og opfylder kravene til  

 drikkevand.
Dette kan være aktuelt i fx kartoffelskrællerier,  

 grøntsagsskyllerier, sukkerfabrikker m.v.
Det er en forudsætning, at  

 anvendelsen kan foregå uden hygiejniske problemer.
Ligeledes er det tilladt  

 at anvende modstrømsprincippet fx ved skylning af grøntsager.
 § 71.  Vand, der ikke er egnet til drikkevand, og som  

 benyttes til fremstilling af damp, til køling, brandslukning og lignende  

 formål uden forbindelse med levnedsmidler, skal ledes gennem særskilte  

 ledningssystemer, der er let genkendelige og ikke har nogen forbindelse med  

 drikkevandssystemerne eller mulighed for tilbagestrømning til disse.
Der må ikke være mulighed for at forveksle ledningssystemer til vand af  

 drikkevandskvalitet med tilsvarende til vand, der ikke er af  

 drikkevandskvalitet.
Ligeledes må der ikke være mulighed for, at der kan ske  

 opblanding af vand af de to typer vandkvalitet.
Det vil bl.a. sige, at der  

 ikke må være mulighed for tilbagestrømning og utætheder i ledningerne.
 Kapitel 10: Rengøring, vedligeholdelse m.v.
 § 72.  Udenomsarealer til levnedsmiddelvirksomheder  

 skal være hensigtsmæssigt udformet og holdes rene, ryddelige og i god stand.
Omgivelser Levnedsmiddelvirksomheder skal være placeret således i forhold til  

 omgivelserne, herunder i forhold til andre virksomheder, at der ikke opstår  

 ulemper i hygiejnisk henseende.
Her tænkes fx på særligt luftforurenende  

 virksomheder i nabolaget.
 Såfremt virksomheden kun udgør en del af en større bebyggelse, bør dette  

 ikke give anledning til hygiejniske problemer, herunder lugtgener m.v. i  

 virksomheden.
 Udenomsarealerne bør være belagt med asfalt, beton eller andet materiale,  

 som muliggør rengøring af arealet.
Bestemmelsen skal også iagttages ved opstilling af levnedsmiddelautomater.  

 Omgivelserne skal være lette at renholde, og der skal tages hensyn til, om  

 automatens placering, fx i vaskerier, renserier og andre virksomheder, kan  

 give anledning til hygiejniske problemer.
I visse tilfælde kan det overvejes  

 at afskærme automaten - fx ved salg af uemballerede levnedsmidler.
Se  

 endvidere § 38.
 § 73.  Samtlige lokaler i levnedsmiddelvirksomheder  

 skal holdes rene, i god orden og vel vedligeholdte.
 Stk. 2.  Levnedsmidlerne skal anbringes således, at  

 omgivelserne kan rengøres tilstrækkeligt.
 Ad stk. 1.
Lokaler Rengøring af og oprydning i såvel lokalerne som udenomsarealerne skal  

 foretages hyppigt med henblik på at forebygge forekomst af skadedyr, samt  

 forurening eller anden forringelse af levnedsmidlerne.
Rengøringshyppigheden  

 afhænger af hvilke aktiviteter, der er i virksomheden.
Fx bør der i et  

 tilvirkningslokale foretages rengøring mindst en gang dagligt.
 Ad stk. 2.
 Levnedsmidlerne skal anbringes på en hensigtsmæssig måde - i god orden,  

 overskueligt og således, at det er nemt at gøre rent.
 § 74.  Inventar, arbejdsredskaber og udstyr, der  

 anvendes i levnedsmiddelvirksomheder skal holdes rent, om nødvendigt  

 desinficeres og holdes i god stand.
 Inventar, udstyr m.v.
Al inventar, herunder i kølerum og køleskabe, hylder, stativer og  

 lignende, samt maskiner, arbejdsredskaber, andet udstyr og sanitære  

 installationer skal holdes rent og vel vedligeholdt.
Rengøring heraf skal  

 foretages så hyppigt, det af hygiejniske grunde er påkrævet.
Redskaber,  

 maskiner m.m. skal rengøres og om nødvendigt desinficeres mindst en gang hver  

 arbejdsdag og beholdere altid efter tømning.
 Brug af karklude skal undgås.
 Fryse- og køleaggregater bør afrimes efter behov.
Som udgangspunkt bør redskaber og maskiner m.m. rengøres og desinficeres  

 dagligt.
For softice-maskiner med et automatisk selvpasteuriseringsanlæg kan  

 man dog undlade en daglig rengøring og desinfektion af de maskindele, der er  

 i kontakt med is-mixen og underkastes en opvarmning ved det automatiske  

 pasteuriseringsanlæ,g på betingelse af:
at disse maskindele rengøres og desinficeres jævnligt, at mixen i maskinen opvarmes (pasteuriseres) dagligt og i overenstemmelse  

 med brugervejledningen for maskinen, samt at den opvarmede mix herefter afkøles til højst 5 graderC i løbet af højst  

 3 timer.
§ 75.  Mekanisk luftstrøm fra et forurenet til et rent  

 område skal undgås.
Ventilationssystemer skal være således konstrueret, at  

 filtre og andre dele, som kræver rengøring, er let tilgængelige.
Em og  

 stegeos skal fjernes fra udviklingsstedet ved effektiv udsugning, om  

 fornødent ved brug af emhætte og filter.
Ventilation Lokalerne skal være effektivt ventilerede.
Ventilationssystemer skal holdes rene.
Filtre skal udskiftes hyppigt eller  

 renses.
 Fx skal en virksomhed, hvori foretages kogning, friturestegning,  

 grillstegning o.lign. være forsynet med et ventilationssystem med nødvendigt  

 friskluftindtag, således at em og stegeos fjernes.
 Friskluftindtaget skal være placeret i en passende højde over omgivende  

 terræn i en passende afstand fra udsugningen og skal være forsynet med et  

 luftfiler eller fintmasket net.
 § 76.  Til rengøring af lokaler, inventar,  

 arbejdsredskaber og udstyr skal anvendes varmt vand og egnede  

 rengøringsmidler.
Stk. 2.  Desinfektion af inventar, arbejdsredskaber og  

 udstyr må først foretages efter forudgående rengøring og bortskylning af  

 rengøringsmidlet.
Til desinfektion må kun anvendes opvarmning ved brug af  

 kogende vand eller damp eller et middel, der er egnet til formålet, og som er  

 godkendt af Levnedsmiddelstyrelsen eller en anden offentlig myndighed, der  

 anvender de samme principper ved godkendelsen.
 Stk. 3.  Ved desinfektion ved hjælp af opvaskemaskine  

 skal desinfektionen foretages med vand, der har en temperatur på mindst 80  

 grader C, jf. dog § 108.
 Rengøringsmidler m.v.
 Til rengøring af lokaler, inventar m.v. skal anvendes varmt vand i  

 rigelige mængder samt egnede rengøringsmidler.
 Rengøring og desinfektion af flasker skal så vidt muligt foretages  

 umiddelbart før påfyldningen.
 Ad stk. 2.
Desinfektion skal først ske efter rengøring og bortskylning af  

 rengøringsmidlet.
Dette gælder selvsagt ikke, hvis der anvendes kombinerede  

 rengørings- og desinfektionsmidler.
I så tilfælde følges vejledningen på det  

 kombinerede produkt.
 Desinfektionsmidler skal være egnede til formålet og godkendt af  

 Levnedsmiddelstyrelsen eller anden offentlig myndighed.
Tilsynsmyndighederne kan på et hvilket som helst tidspunkt forbyde  

 anvendelse af nærmere angivne rengøring- eller desinfektionsmidler, hvis  

 anvendelse giver anledning til sundhedsmæssige betænkeligheder eller kan  

 forurene levnedsmidlerne.
Sådanne rengøringsmidler samt ikke godkendte  

 desinfektionsmidler må ikke forefindes i virksomhedens lokaler - undtagen med  

 salg for øje.
 Desinfektionen kan bestå i opvarmning ved brug af kogende vand eller damp  

 eller ved brug af et desinfektionsmiddel.
 Ad stk. 3.
Ved brug af opvaskemaskine skal desinfektionen foretages med vand med en  

 temperatur på mindst 80 grader C.
Tilsynsmyndigheden kan dog tillade  

 afvigelser fra denne temperatur for børneinstitutioner, der alene foretager  

 lejlighedsvis tilvirkning af levnedsmidler med henblik på beskæftigelse af  

 børnene.
I sådanne institutioner, hvor opvasken er af mindre omfang, vurderes  

 det forsvarligt at anvende opvaskemaskiner beregnet til husholdningsbrug.
 Med henblik på at kontrollere skyllevandets temperatur, bør der enten være  

 et udvendigt aflæseligt termometer, eller der bør bruges opvaskemaskiner,  

 hvor det af brugsanvisningen fremgår, at skyllevandets temperatur er mindst  

 800 C.
 § 77.  Der skal træffes passende foranstaltninger til  

 forebyggelse og eventuelt bekæmpelse af insekter og skadedyr.
Regler for skadedyrbekæmpelse Der er flere regelsæt om skadedyr, dels Miljøstyrelsens bekendtgørelse nr.  

 576 af 1. august 1991 om bekæmpelse af rotter m.v., og dels  

 levnedsmiddellovens regler om behandling og salg af levnedsmidler, og de  

 specifikke produktbekendtgørelser under Veterinærdirektoratets område.
 Ifølge bekendtgørelserne skal lokaler i levnedsmiddelvirksomheder sikres  

 mod skadedyr, og skadedyr skal bekæmpes.
Det er i Miljøstyrelsens bekendtgørelse fastsat, at enhver grundejer skal  

 sikre og renholde ejendomme således, at rotters levemuligheder begrænses mest  

 muligt.
Det er i bekendtgørelsens § 3, stk. 2 anført, at i  

 levnedsmiddelvirksomheder foretages eftersynet for rotter samtidig med det  

 almindelige tilsyn af den offentlige myndighed, der efter gældende  

 bestemmelser udøver tilsynet.
Levnedsmiddelkontrolenhederne er altså  

 eneansvarlige for rotteeftersynet i de levnedsmiddelvirksomheder, hvor  

 enhederne i forvejen fører tilsynet.
Der er en vis parallellitet i opbygningen af reglerne.
Den lokale  

 tilsynsmyndighed har ansvaret for rottetilsynet i levnedsmiddelvirksomheder  

 efter alle regelsæt, og for tilsyn med øvrige skadedyr alene efter  

 levnedsmiddellovens bestemmelser, samt bestemmelserne i de produktspecifikke  

 bekendtgørelser.
 Principperne for sikring, forebyggende bekæmpelse og bekæmpelse er dog ens  

 for lovgivningsområderne.
 For så vidt angår den fysiske sikring af lokaler og bygninger henvises til  

 § 31.
Er der på trods af virksomhedens fysiske sikring mod skadedyr alligevel  

 kommet skadedyr ind i virksomheden, skal disse bekæmpes på en sådan måde, at  

 det ikke går ud over levnedsmidlernes sundhed.
Kampen mod rotter og mus  

 består da i:
- forebyggende bekæmpelse og - egentlig bekæmpelse Det er vigtigt at sondre mellem forebyggende bekæmpelse, og bekæmpelse,  

 når skadedyrsangrebet er konstateret i bygninger, idet anvendelsen af  

 bekæmpelsesmidler er forskellig i de to situationer.
Forebyggende bekæmpelse Anvendelse af kemiske bekæmpelsesmidler i produktions-, lager- eller  

 butiksområder kan hverken tillades udlagt som trædegifte eller ædegifte.  

 Rottegift udlagt i foderkasser er langsomtvirkende.
Rotterne kan gå ud af  

 foderkasserne og nå at sprede giften, før de dør, og det kan være vanskeligt  

 at lokalisere de døde rotter.
Anvendelse af åbne foderkasser med rottegift  

 bør i den forebyggende bekæmpelse kun finde sted udendørs eller i  

 konserveslagre uden direkte adgang til øvrige lokaler i  

 levnedsmiddelvirksomheden.
Herudover kan åbne foderkasser med rottegift  

 anvendes i ingeniørgange, kældre, maskinrum, garager og lign.
Trædegifte må  

 dog ikke anvendes.
I varemodtagelser kan fælder med musegift accepteres i den forebyggende  

 bekæmpelse forudsat, at fælderne er af stabilt materiale og konstrueret  

 således, at musene ikke kan slippe ud igen.
Disse fælder skal tilses dagligt.
Forebyggende bekæmpelse bør således indendørs fortrinsvis ske ved hjælp af  

 fælder.
Til mus bør der anvendes lukkede fælder af fx »Tin-Cat«  

 typen.
Til rotter anvendes smækfælder eller fælder, hvor rotterne fanges  

 levende.
Bekæmpelse Hvis en levnedsmiddelvirksomhed på trods af sikring og forebyggende  

 bekæmpelse har fået rotter ind i virksomheden, kan der for en kort periode  

 anbringes gifte indendørs i foderkasser.
Denne bekæmpelse af indendørs  

 forekomst af rotter (eller mus) på en levnedsmiddelvirksomhed skal altid  

 tilrettelægges i et samarbejde mellem den tilsynsførende myndighed efter  

 levnedsmiddellovgivningen og den kommunale rottebekæmpelse, og  

 bekæmpelsesfirmaet (når det gælder mus). Tilsynsmyndigheden skal sige god for  

 bekæmpelsesprogrammet.
Ved en egentlig bekæmpelse af konstateret forekomst af rotter (og mus) må  

 der anbringes foderkasser i lagerlokaler og salgslokaler, hvor der ikke  

 findes uemballerede levnedsmidler.
Uden for arbejdstiden må der anbringes  

 foderkasser i produktionslokaler, hvor der ikke forefindes levnedsmidler.  

 Efter aftale med tilsynsmyndigheden kan trædegifte anvendes i ingeniørgange,  

 kældre, maskinrum, garager og lignende.
Bekæmpelsesmidler bør således generelt både udendørs og indendørs være  

 anbragt i foderkasser.
I ekstremt vanskelige bekæmpelsessituationer kan  

 tilsynsmyndigheden for en begrænset tid godkende, at rottebekæmperen fraviger  

 et eller flere af de ovennævnte punkter, evt. efter samråd med  

 Miljøstyrelsens konsulent i rottesager for det pågældende område.
Rådgivning Miljøstyrelsen har ansat to konsulenter i rottesager, som skal bistå såvel  

 kommuner som borgere med vejledning vedrørende rottebekæmpelse og  

 rottesikring.
Denne gratis service kan fås ved henvendelse til  

 Miljøstyrelsen.
§ 78.  Det er forbudt at medtage hunde og andre dyr i  

 levnedsmiddelvirksomheder omfattet af denne bekendtgørelse.
Dette gælder dog  

 ikke for kundeområder i serveringsvirksomheder.
Hunde Ud fra et hygiejnisk synspunkt er det ikke tilladt at medbringe hunde og  

 andre dyr i levnedsmiddelvirksomheder.
Forbudet gælder dog ikke kundeområder  

 i restaurationer, cafeer og lignende.
Ligeledes er førerhunde og  

 handicaphunde ikke omfattet af forbudet.
§ 79.  Tobaksrygning er ikke tilladt i lokaler, hvor  

 der behandles eller sælges levnedsmidler.
Dette gælder dog ikke kundeområder  

 i serveringsvirksomheder.
Tobaksrygning Det er ikke tilladt at ryge i lokaler, hvor der behandles eller sælges  

 levnedsmidler.
Der bør i sådanne lokaler på et iøjnefaldende sted være  

 anbragt et skilt, hvoraf det fremgår, at tobaksrygning er forbudt.  

 Forbudsskiltene mod tobaksrygning kan hensigtsmæssigt opsættes ved butikkens  

 indgang, idet denne placering må betragtes som den mest iøjnefaldende.
 Forbudet mod rygning gælder dog ikke kundeområder i restaurationer, cafeer  

 og lign.
Kapitel 11: Personlig hygiejne § 80.  Personer, der arbejder i  

 levnedsmiddelvirksomheder, skal iagttage en høj grad af personlig renlighed  

 og skal bære en beklædning, der er ren og passende til det pågældende  

 arbejde.
Bestemmelsen omfatter alle personer, der håndterer levnedsmidler i en  

 levnedsmiddelvirksomhed.
Med hensyn til definitionen af  

 levnedsmiddelvirksomhed henvises til § 7 og bemærkningerne hertil.
Virksomhedstypen er afgørende for hvilke krav, der skal stilles til den  

 personlige renlighed, og for hvilke krav der skal stilles til beklædningen.
I  

 en virksomhed, der tilvirker levnedsmidler, må der således stilles andre krav  

 til den personlige hygiejne end i virksomheder, der udelukkende sælger  

 emballerede og ikke-letfordærvelige levnedsmidler.
Personlig renlighed Med hensyn til personlig renlighed må det, uanset hvilken virksomhedstype  

 der er tale om, kræves, at personalet vasker hænder umiddelbart før arbejdets  

 begyndelse og efter hvert toiletbesøg.
Herudover er det i visse tilfælde nødvendigt at stille yderligere krav til  

 personalets renlighed i virksomheder, der tilvirker levnedsmidler.
For  

 personer, der arbejder med forskellige typer levnedsmidler, fx kød og  

 grøntsager samt med rå- og færdigvarer må der således også stilles krav om at  

 vaske hænderne og eventuelt også armene mellem arbejdet med de forskellige  

 levnedsmidler.
Beklædning Det er en konkret vurdering hvilke krav, der skal stilles til  

 beklædningen, men generelt kan siges, at personer, der arbejder med  

 tilvirkning af levnedsmidler, skal bære en egnet arbejdsbeklædning, som fx  

 kan være kittel, forklæde eller lignende, samt eventuelt bukser og  

 hovedbeklædning.
I visse tilfælde kan det være nødvendigt at kræve en  

 hovedbeklædning, som fuldstændigt dækker håret og eventuelt skægbind.  

 Beklædningen skal være af vaskbart stof eller af egangsmaterialer.
Hvilken  

 beklædning der vælges afhænger som sagt af arbejdets karakter.
 Beklædningen/arbejdstøjet skal holdes rent og vil derfor normalt skulle  

 skiftes dagligt eller oftere afhængigt af arbejdets karakter.
 § 81.  Personer, som lider af, mistænkes for at lide  

 af eller er bærere af en sygdom, der kan overføres gennem levnedsmidler,  

 eller har fx inficerede sår, hudinfektioner, almindelige sår eller diarre, må  

 ikke arbejde i levnedsmiddelvirksomheder, hvis der er risiko for direkte  

 eller indirekte at forurene levnedsmidlerne med sygdomsfremkaldende  

 mikroorganismer.
 Stk. 2.  Personer, der lider af, mistænkes for at lide  

 af eller er bærere af en sygdom, der kan overføres gennem levnedsmidler, skal  

 meddele dette til den ansvarlige for virksomheden.
Stk. 3.  Den ansvarlige for levnedsmiddelvirksomheden  

 skal anmelde til den lokale tilsynsmyndighed, når han bliver bekendt med, at  

 der blandt personalet er konstateret en sygdom, hvor der er risiko for  

 direkte eller indirekte at forurene levnedsmidlerne med sygdomsfremkaldende  

 mikroorganismer.
Den lokale tilsynsmyndighed skal meddele dette til  

 embedslægeinstitutionen.
 Stk. 4.  Hvis den lokale tilsynsmyndighed eller en  

 embedslægeinstitution får formodning om, at en person, der har fået  

 konstateret sygdomme omfattet af stk. 1, arbejder i en  

 levnedsmiddelvirksomhed omfattet af denne bekendtgørelse, skal der ske  

 gensidig underretning.
 Ad stk. 1.
Udelukkelse fra arbejde Det afgørende, for om en ansat i en levnedsmiddelvirksomhed skal udelukkes  

 fra arbejdet, er om vedkommende lider af, mistænkes for at lide af eller er  

 bærer af en sygdom, der kan overføres gennem levnedsmidler, eller hvis der er  

 risiko for direkte eller indirekte at forurene levnedsmidlerne med  

 sygdomsfremkaldende mikroorganismer.
Der skal altså være en reel risiko.
For  

 en person, der lider af en sygdom, der kan overføres gennem levnedsmidler,  

 men som ikke har kontakt med levnedsmidler i sit arbejde, fx kontorpersonale  

 i en levnedsmiddelvirksomhed, vil risikoen typisk ikke være til stede, og der  

 vil således ikke være grundlag for at udelukke vedkommende fra arbejdet.  

Underretning Ad stk. 2.
Med denne bestemmelse fastslås det, at den ansatte er ansvarlig for at  

 underrette den ansvarlige for virksomheden.
Det gælder både ved mistanke, og  

 selv om den ansatte selv vurderer, at der ikke er risiko for overførsel for  

 smitte.
 Ad stk. 3.
Kun i tilfælde hvor der er konstateret en sygdom blandt personalet, hvor  

 der er risiko for at forurene levnedsmidler med sygdomsfremkaldende  

 mikroorganismer, skal den ansvarlige for levnedsmiddelvirksomheden meddele  

 det til den lokale tilsynsmyndighed.
Den lokale tilsynsmyndighed skal  

 herefter underrette embedslægeinstitutionen.
At sygdommen er konstateret vil  

 sige, at den er lægeligt bekræftet herunder eventuelt verificeret ved  

 undersøgelser.
Mistanke, som nævnt i stk. 1, er således ikke tilstrækkelig  

 her.
 § 82.  Personer, der har været udelukket fra arbejde  

 på grund af smitsomme sygdomme, jf. § 81, må ikke beskæftiges i  

 levnedsmiddelvirksomheder igen, før den lokale tilsynsmyndighed i samråd med  

 embedslægeinstitutionen tillader dette.
 Bestemmelsen skal sikre, at den ansatte ikke påbegynder arbejdet for  

 tidligt efter, at vedkommende har været udelukket fra arbejdet på grund af  

 risiko for forurening af levnedsmidlerne.
Kapitel 12: Uddannelse § 83.  Den, der er ansvarlig for en  

 levnedsmiddelvirksomhed, skal sørge for, at de personer, som behandler eller  

 sælger levnedsmidler i virksomheden, får de nødvendige anvisninger om og  

 eventuelt uddannelse i, hvordan de skal forholde sig med hensyn til  

 levnedsmiddelhygiejne.
De personer, der er beskæftiget i en virksomhed med behandling og salg af  

 levnedsmidler, skal instrueres således, at den enkelte kan udføre sit arbejde  

 i virksomheden på en måde, så de nødvendige hygiejne regler overholdes.
De  

 ansatte skal i den forbindelse oplæres i korrekt behandling af levnedsmidler,  

 og de forholdsregler der skal træffes herunder i forbindelse med  

 virksomhedens egenkontrol.
Det er den ansvarlige for virksomheden, som har  

 ansvaret for, at den nødvendige instruktion og oplæring finder sted.
 På indeværende tidspunkt er der ikke krav om, at ansatte i  

 levnedsmiddelvirksomheder skal gennemføre en formel uddannelse.
Kapitel 13: Egenkontrol Generelle Bemærkninger Egenkontrol defineres i bekendtgørelsens § 12 som en række systematiske  

 handlinger, virksomhederne udfører for at sikre, at levnedsmiddelloven og  

 regler udstedt i medfør heraf overholdes.
Egenkontrol er karakteriseret ved,  

 at den er sat i system, og at den begrænser sig til at kontrollere de  

 forhold, som er dækket af levnedsmiddelloven med tilhørende bekendtgørelser.
Alle virksomheder udøver en form for egenkontrol med de produkter, de  

 fremstiller eller sælger.
Den kontrol, en virksomhed allerede har med sin  

 produktion eller sit salg, kan vise sig at være en tilstrækkelig egenkontrol.  

 Men det kræves altså, at kontrollen udføres på en systematisk måde, og at  

 virksomheden gør sig klart, hvad det er for regler, der sikres overholdt med  

 den udførte kontrol.
Mange virksomheder - især større - har udviklet et  

 kvalitetssikringssystem.
En virksomheds egenkontrol kan udmærket være  

 beskrevet og fungere som en del af virksomhedens kvalitetssikring, men det er  

 vigtigt, at virksomheden gør sig klart, hvad der er egenkontroldelen af den  

 samlede kvalitetssikring - dvs., hvad det er for handlinger, der skal sikre  

 levnedsmiddellovgivningens overholdelse.
Bekendtgørelsens krav om etablering af egenkontrol gælder alle  

 virksomheder på levnedsmiddellovens område.
Vejledningen i dette kapitel  

 omfatter da også alle virksomhederne under et, dvs, den er af generel  

 karakter, omend der er medtaget eksempler.
Da virksomhedernes karakter og størrelse er meget forskellig, må omfanget  

 og niveauet af virksomhedens egenkontrol også blive forskelligt.  

 Egenkontrollen i en pølsevogn eller en døgnkiosk vil kunne begrænses til  

 ganske få parametre som overvågning af køletemperatur og  

 varmholdelsestemperatur.
Hvorimod egenkontrollen i et storkøkken vil bestå i  

 overvågning af en hel række kritiske punkter i forbindelse med mange  

 forskellige produktioner.
Personalets størrelse har også indflydelse på de krav, man må stille til  

 en virksomheds egenkontrolsystem.
I virksomheder med mange ansatte i mange  

 forskellige funktioner vil det normalt være nødvendigt at beskrive  

 egenkontrollen meget detaljeret og med en høj grad af systematik.
Mens en  

 mere enkel beskrivelse kan være tilstrækkelig i små virksomheder med få  

 ansatte, hvor ejeren eller en ansvarlig leder har overblik over hele  

 virksomheden.
En del mindre virksomheder, fx små restaurationskøkkener, har en meget  

 varieret produktion, som repræsenterer det samme spektrum af kritiske  

 punkter, som findes i store institutionskøkkener.
Egenkontrollen i sådanne  

 virksomheder må indrettes, så den på den ene side yder den nødvendige  

 overvågning af de kritiske punkter, og på den anden side bevarer en enkelhed,  

 så den er overskuelig for virksomhedens ansatte.
 Vejledning om etablering af egenkontrol for specifikke virksomhedstyper  

 beskrives i branchekoderne for god hygiejnepraksis, som er omtalt i kapitel  

 14. Branchekoderne udvikles af brancheorganisationerne på frivillig basis.
I dette kapitel gives der til §§ 84, 85 og 86 en generel vejledning til  

 etablering af egenkontrol i virksomhederne.
For at sikre at alle elementer i  

 håndtering af levnedsmidlerne overvejes er der i § 87 givet en ramme for  

 egenkontrollen.
Der gives en række eksempler på de elementer, som kan indgå i  

 virksomhedernes egenkontrolprogrammer.
Vejledning til kapitlets resterende §§  

 88-90 følger indholdet i de enkelte §§.
 § 84.  Virksomheder, som er autoriseret, godkendt  

 eller registreret i henhold til denne bekendtgørelse, skal gennemføre  

 egenkontrol med det formål at sikre, at levnedsmidler ikke sælges, hvis de  

 ved anvendelse på sædvanlig måde kan udgøre en risiko for menneskers sundhed.
 § 85.  Virksomhederne skal, som led i egenkontrol  

 efter § 84, identificere de steder og processer i virksomheden, som er  

 kritiske for levnedsmiddelsikkerheden (kritiske punkter). Virksomhederne skal  

 gennemføre passende sikkerhedsprocedurer for de kritiske punkter.  

 Identifikation af kritiske punkter og gennemførelse af sikkerhedsprocedurer  

 skal tage udgangspunkt i følgende principper, der er anvendt ved  

 udarbejdelsen af HACCP-systemet (Hazard Analysis Critical Control Point):
Egenkontrol af levnedsmidlernes sikkerhed §§ 84 og 85 omfatter den del af virksomhedens egenkontrol, som har at gøre  

 med levnedsmidlernes sikkerhed.
Denne del af egenkontrollen skal sikre, at  

 levnedsmidlerne ikke udsættes for forurening af kemisk eller biologisk art  

 eller udsættes for fysiske forhold, der kan betyde, at levnedsmidlet  

 efterfølgende udgør en risiko for menneskers sundhed.
Alle virksomheder -  

 autoriserede, godkendte og registrerede - skal etablere egenkontrol efter §§  

 84 og 85. Autoriserede virksomheder samt godkendte og registrerede  

 engrosvirksomheder skal endvidere i fornødent omfang etablere egenkontrol  

 efter § 86, jf. denne.
Mange af bekendtgørelsens øvrige bestemmelser - især i kapitlerne 6, 10 og  

 11 om levnedsmiddelbestemmelser, rengøring og personlig hygiejne relaterer  

 sig direkte til levnedsmidlernes sikkerhed.
Den del af egenkontrollen, der  

 har til formål at sørge for levnedsmidlernes sikkerhed, vil derfor også sigte  

 mod, at disse bestemmelser opfyldes.
Kritiske punkter - udpegning og overvågning Udpegning af kritiske punkter og overvågning af de udpegede kritiske  

 punkter er de to helt centrale elementer i egenkontrollen.
Efter § 85 skal virksomhederne identificere, dvs udpege, de kritiske  

 punkter.
Kritiske punkter er de steder og processer i virksomheden, som er  

 kritiske for levnedsmiddelsikkerheden.
D.v.s. steder, hvor forkert behandling  

 kan medføre risiko for, at levnedsmidlet kan udgøre en sundhedsrisiko for  

 mennesker.
Virksomhederne skal endvidere gennemføre passende sikkerhedsprocedurer for  

 de kritiske punkter.
Udpegning af kritiske punkter og gennemførelse af  

 sikkerhedprocedurer skal tage udgangspunkt i nogle af de principper, der er  

 anvendt ved udarbejdelse af HACCP-systemet.
Det er vigtigt at bemærke, at bestemmelsen ikke stiller krav om  

 gennemførelse af egentlige HACCP-programmer i virksomhederne.
Det centrale i  

 bestemmelsen er kravet om, at virksomhederne skal udpege kritiske punkter og  

 gennemføre sikkerhedsprocedurer.
Disse aktiviteter skal foregå med  

 udgangspunkt i nogle af de principper, som ligger bag HACCP-systemet.
 I det følgende gives anvisninger på, hvordan udpegningen af de kritiske  

 punkter og etablering af sikkerhedsprocedurer kan gennemføres med  

 udgangspunkt i de principper, som er anført i § 85.
Ad nr. 1) og 2) Vurdering af levnedsmiddelfarer og udpegning af  

 kritiske kontrolpunkter Efter disse bestemmelser skal virksomhederne:
- vurdere, hvilke risici der er forbundet med den pågældende behandling  

 eller salg, og hvor alvorlige disse risici er, - udpege, hvor i virksomheden det er, at disse risici kan opstå (kritiske  

 punkter), og - afgøre, hvor i forløbet de kritiske punkter kan holdes under kontrol  

 (kritiske kontrolpunkter).
Virksomhedens produktion og opbevaring af levnedsmidler gennemgås således,  

 og de kritiske punkter udpeges.
Eksempler på kritiske punkter er: opvarmning,  

 genopvarmning, varmholdelse, nedkøling, køleopbevaring, steder og processer,  

 hvor der er mulighed for krydskontamination, dosering af visse  

 tilsætningsstoffer, fx nitritsalt eller sulfit, procedurer, som giver risiko  

 for for overførsel af fremmedlegemer som glas eller metal, rengøring af  

 arbejdspladser og redskaber, og visse former for personlig hygiejne.
Der er  

 flere eksempler i forklaringen til § 87.
Det er vigtigt, at kun de punkter, der indebærer en alvorlig risiko for  

 levnedsmidlets sikkerhed, udpeges som kritiske punkter.
Det er således ikke  

 alle former for rengøring i en virksomhed, som er kritiske punkter, det  

 gælder heller ikke alle former for personlig hygiejne eller dosering af  

 tilsætningsstoffer.
Det er vigtigt - også af hensyn til virksomhedens egen  

 forståelse af princippet og for overskueligheden - at listen af kritiske  

 punkter begrænses til det nødvendige.
Det sted i forløbet, hvor et kritisk punkt kan holdes under kontrol,  

 kaldes et kritisk kontrolpunkt.
I de fleste tilfælde vil et kritisk punkt  

 kunne holdes under kontrol i selve punktet.
Det gælder normalt for de  

 kritiske punkter, som er omtalt i vejledningen.
Det er dog ikke alle kritiske punkter, som kan styres og dermed holdes under kontrol.
Det gælder formentlig især i store  

 produktionsvirksomheder med et kompliceret produktionsapparat, at man kan  

 være afskåret fra at øve direkte indflydelse på et kritisk punkt.
Til  

 processen med identifikation af kritiske punkter hører altså også en  

 stillingtagen til, hvor man er i stand til at holde det enkelte kritiske  

 punkt under kontrol.
Hver virksomhed skal således udarbejde en liste over de kritiske  

 kontrolpunkter i virksomheden.
Hvis det skønnes nødvendigt for en nøjagtig  

 forståelse af de kritiske kontrolpunkter, kan det i beskrivelsen angives  

 hvilke produktioner, der knytter sig til de enkelte kritiske punkter.
For  

 større virksomheder kan listen over kritiske kontrolpunkter knyttes til et  

 procesdiagram.
Ad nr. 3) Overvågningsprocedurer Når de kritiske kontrolpunkter er udpeget, skal virksomhederne fastlægge  

 og gennemføre procedurer (overvågningsprocedurer), der sikrer, at  

 levnedsmidlerne behandles korrekt ved de kritiske kontrolpunkter.
En del virksomheder har allerede overvågningsprocedurer for visse kritiske  

 kontrolpunkter.
Fx har en del burgerkæder faste regler for, hvor lang tid en  

 burger skal stege for at sikre, at centrumstemperaturen kommer over 75 grader  

 C.
Overvågningsprocedurernes formål Overvågningsprocedurerne skal forhindre, at levnedsmidlerne kommer til at  

 udgøre en sundhedsmæssig risiko.
De skal altså virke forebyggende.
Det er  

 derfor vigtigt, at overvågningsprocedurerne er kontinuert i anvendelse i  

 virksomhederne.
Fx bør en overvågningsprocedure for opvarmning af et bestemt  

 produkt benyttes hver gang, det pågældende produkt fremstilles.
Virksomhederne bør vælge simple overvågningsprocedurer, som passer ind i  

 virksomhedens arbejdsform.
Arbejdet med fastlæggelse af  

 overvågningsprocedurer bør føre frem til en enkel og overkommelig form for  

 overvågning af de kritiske kontrolpunkter, som virksomheden kan og vil  

 benytte, hver gang en bestemt produktion finder sted.
Det er ikke meningen,  

 at der skal inddrages rutinemæssige målinger - fx af temperatur - i en  

 overvågningsprocedure, hvis ikke det anses for realistisk, at disse målinger  

 foretages, hver gang den pågældende produktion finder sted.
Overvågningsproceduren skal holde øje med, at det kritiske kontrolpunkt er  

 under kontrol, dvs. at det holdes indenfor de grænser, man har bestemt er  

 acceptable for punktet.
Fx at et varmeholdt produkt holdes over 65 grader C,  

 eller at nedkøling af et produkt fra 65 grader C til 10 grader C forløber på  

 højst 3 timer.
Fastlæggelse af overvågningsprocedurer For hvert kritisk kontrolpunkt skal virksomhederne have en  

 overvågningsprocedure.
Virksomhederne skal finde frem til, hvilke simple  

 overvågningsprocedurer, der giver den fornødne sikkerhed for de kritiske  

 kontrolpunkter.
De overvågningsprocedurer virksomheden benytter allerede, bør  

 som udgangspunkt fortsat benyttes, hvis de giver den fornødnesikkerhed.
Der er forskel på, hvor arbejdskrævende det er at etablere en  

 overvågningsprocedure for forskellige typer kritiske kontrolpunkter.
Kritiske  

 kontrolpunkter som varmholdelse og køleopbevaring kan virksomheden simpelthen  

 overvåge ved at aflæse temperaturen ved bestemte intervaller.  

 Overvågningproceduren for disse typer kritiske kontrolpunkter vil som oftest  

 omfatte mange forskellige produkter, fx alle kølevarer eller alle varmholdte  

 produkter.
 Den samme enkelhed præger til en vis grad overvågningsprocedurerne for  

 kritiske kontrolpunkter som rengøring og personlig hygiejne, hvor  

 overvågningsproceduren i mange tilfælde kan bestå i at kontrollere, at der  

 bliver gjort rent på bestemte tider efter bestemte forskrifter eller at  

 kontrollere, at personalet agerer efter bestemte forskrifter vedrørende  

 personlig hygiejne, fx vasker hænder mellem forskellige funktioner.
Noget mere arbejdskrævende er det, når der skal etableres  

 overvågningsprocedurer for kritiske kontrolpunkter som opvarmning og  

 nedkøling.
Her er der nemlig flere parametre, der afgør, om den acceptable  

 grænse for det kritiske kontrolpunkt er overholdt - nemlig tid og temperatur.
Når der skal fastlægges overvågningsprocedurer for de kritiske  

 kontrolpunkter i en virksomhed, vil det normalt være hensigtsmæssigt at  

 arbejde med et kritisk kontrolpunkt ad gangen.
Når det drejer sig om kritiske  

 punkter, som opvarmning og nedkøling og dosering af tilsætningsstoffer, vil  

 det normalt være bedst at arbejde med en konkret produktion, - dvs. fastsætte  

 en overvågningsprocedure for en bestemt produktion.
 For kritiske kontrolpunkter som rengøring og krydskontaminantion arbejdes  

 der med en konkret arbejdsplads, et konkret redskab eller maskine eller  

 vareflow og konkrete håndteringer.
Ved fastlæggelse af overvågningsprocedurer bør virksomheden gå frem efter  

 følgende plan.
Planen er især relevant for overvågningsprocedurer af den mere  

 komplexe slags for fx opvarmning eller nedkøling.
1. Virksomheden beskriver sin egen praksis ved det  

 pågældende kritiske kontrolpunkt.
For eksempel: Hvordan foregår opvarmningen  

 af farsretten »forloren hare«, og hvad er centrumstemperaturen ved  

 opvarmingens afslutning.
 2. Dernæst undersøger virksomheden, om denne praksis  

 er i overensstemmelse med eventuelle regler for det kritiske kontrolpunkt.  

 For eksempel: Bragte virksomhedens opvarmningsmetode farsretten op på de  

 påkrævede 75 grader C.
3. Hvis der ikke er overensstemmelse mellem  

 virksomhedens praksis og gældende regler, skal virksomheden korrigere sin  

 praksis, så reglerne kan overholdes.
For eksempel: Stegetiden forlænges eller  

 ovntemperaturen hæves.
4. Overvågningsproceduren for den pågældende  

 produktion ved det pågældende kritiske kontrolpunkt består herefter i at  

 sørge for, at den korrekte praksis følges hver gang, produktionen finder  

 sted.
Altså at temperaturindstillingen og varmebehandlingstiden er korrekt.  

 Det kan fx gøres ved at indføje den korrekte praksis (fx 4 x 2 kg forloren  

 hare opvarmes ved 200 grader C i 60 min.) i recepten og sørge for, at  

 recepten følges.
Det er vigtigt at bemærke, at planens pkt. 1-3 udføres »en gang for  

 alle«.
Så er overvågningsproceduren fastlagt.
Den egenkontrol, der  

 derefter skal gennemføres, er den, som er anført i planens pkt. 4, nemlig  

 kontrol af, at temperaturindstilling og varmeholdningstid er korrekt.
 Når man arbejder med fastlæggelse af en overvågningsprocedure i  

 forbindelse med en konkret produktion, skal man være opmærksom på, at den  

 korrekte praksis måske skal være anderledes, hvis der benyttes andre mængder,  

 andre ovne eller lignende.
 Selvom produktion og håndtering overvåges med bestemte procedurer - som i  

 ovenstående eksempel - bør de ansatte alligevel være opmærksomme på tegn, der  

 viser, at noget er galt - fx at den varmebehandlede fars ikke er stivnet i  

 midten og dermed heller ikke er gennemstegt.
Det vil fremgå, at fastlæggelse af overvågningsprocedurer for alle  

 produktioner ved alle kritiske kontrolpunkter i virksomheder med mange  

 produktioner, fx restaurationskøkkener, er tidskrævende og kan virke  

 uoverkommeligt.
For at undgå at egenkontrolarbejdet bliver uoverskueligt i de  

 virksomheder, der ikke allerede har egenkontrol, bør arbejdet ske etapevis  

 jf. nedenfor.
Fastlæggelse af egenkontrolprocedurer - omfang og tidsforbrug Fastlæggelse af egenkontrolprocedurer bør ske på følgende måde:
- Først udpeges og nedskrives virksomhedens kritiske kontrolpunkter.
Det  

 giver et overblik over de farer, der er forbundet med virksomhedens  

 produktion og håndtering.
- Dernæst fastlægges overvågningsprocedurer for et kritisk kontrolpunkt ad  

 gangen.
Arbejdet tager udgangspunkt i konkrete produktioner.
Når en  

 overvågningsprocedure er fastlagt, nedskrives den.
I visse typer virksomheder med høj grad af planlægning og ensartede  

 produktioner, fx institutionskøkkener, vil det være målet i løbet af en  

 længere tidsperiode at fastlægge overvågningsprocedurer for alle kritiske  

 kontrolpunkter ved samtlige produktioner og eventuelt lade  

 overvågningsprocedurerne indgå i recepterne.
Dette arbejde vil kunne strække  

 sig over en længere tidsperiode.
Det må dog forventes, at arbejdet med at  

 fastlægge en overvågningsprocedure for en bestemt produktion ved et bestemt  

 kritisk kontrolpunkt vil skærpe virksomhedens opmærksomhed omkring  

 håndteringen af det samme kritiske kontrolpunkt i andre produktioner.  

 Arbejdet må således forventes at have »afsmittende effekt«.
I andre typer virksomheder - mindre virksomheder og virksomheder med  

 varierende produktioner, fx små restaurationer, kan det være urealistisk at  

 nå til en beskrivelse af samtlige overvågningsprocedurer.
Her vil den  

 »afsmittende effekt« fra arbejdet med konkrete produktioner  

 imidlertid også gøre sig gældende, så en tilfredsstillende overvågning af  

 kritiske kontrolpunkter alligevel kan opnås.
Overvågningsparametre De fleste kritiske kontrolpunkter kan udmærket overvåges ved hjælp af  

 enkle iagttagelser eller aflæsninger som fx aflæsninger af tider og  

 temperaturer, eller bedømmelse af udseende, lugt og smag.
I nogle tilfælde vil der være behov for egentlige målinger, fx af  

 temperatur, pH, salt eller vandaktivitet.
Da der er tale om forebyggende  

 overvågning, skal målingerne kunne vise et resultat på meget kort tid.  

 Traditionelle mikrobiologiske undersøgelser er derfor normalt ikke velegnede  

 målinger.
 Under bemærkningerne til § 87 er der givet en række eksempler på  

 overvågningsparametre.
Måleudstyr Virksomhedernes eget måleudstyr, fx termometre, kan som udgangspunkt  

 udmærket benyttes.
Det vil naturligvis være hensigtsmæssigt at kontrollere,  

 om måleudstyret måler korrekt, eller hvor stor afvigelsen er i forhold til et  

 nøjagtigere måleudstyr.
Det er i princippet virksomhedens ansvar at  

 kontrollere, at måleudstyret måler korrekt, men kontrollen kan også foretages  

 som led i den offentlige kontrol.
I visse situationer, fx ved fastlæggelse af  

 overvågningsprocedurer for opvarmning og nedkøling, hvor produkternes  

 centrumstemperatur bør måles, kan det blive nødvendigt for visse  

 detailvirksomheder at låne eller anskaffe det påkrævede måleudstyr til  

 kontrolmålinger, hvis det ikke findes i virksomheden i forvejen.
Gennemførelse af overvågningsprocedurerne - hvor ofte skal der  

 overvåges Spørgsmålet om, hvor ofte de kritiske kontrolpunkter skal overvåges, har  

 ofte været bragt frem.
Her er det vigtigt at gøre sig klart, som det allerede  

 er nævnt, at formålet med overvågningsprocedurerne er at forebygge risiko.
En  

 overvågningsprocedure kan kun virke egentligt forebyggende på en risiko ved  

 en bestemt produktion, hvis den bruges hver gang, produktionen finder sted.  

 Fx bør en overvågningsprocedure for opvarmning af et bestemt produkt følges  

 hver gang, produktet opvarmes.
For et kritisk kontrolpunkt som  

 køleopbevaring, hvor overvågningen består i aflæsning af den aktuelle  

 temperatur, kan overvågningen normalt ikke være kontinuerlig, men bør  

 foretages dagligt.
Ad nr. 4) Løsning af problemer Overvågningsprocedurerne vil undertiden afsløre fejl ved de kritiske  

 kontrolpunkter, fx for høj køletemperatur eller forkert praksis ved  

 nedkøling.
Konsekvensen af sådanne fejl er naturligvis, at virksomheden  

 griber ind over for det, som er årsag til fejlen, således at fejlen rettes,  

 fx justering af kølekapacitet eller ændring af nedkølingspraksis.
Når virksomheden finder fejl ved et kritisk kontrolpunkt, skal  

 virksomheden også vurdere, om fejlen allerede kan have medført en risiko for  

 produktet.
I givet fald skal virksomheden reagere på det, fx med kassation  

 eller ændret behandling af produktet.
Ad nr. 5) Regelmæssig revision De fleste virksomheders arbejde med udpegning og overvågning af kritiske  

 kontrolpunkter vil være i stadig udvikling.
Flere og flere områder af  

 virksomhedens produktion inddrages i arbejdet, og arbejdet må til stadighed  

 tilpasses ændrede produktionsmønstre.
Ved sådanne løbende ændringer, må  

 virksomheden sikre sig, at egenkontrollen stadig giver den fornødne  

 sikkerhed.
 En egentlig gennemgående revision af en allerede etableret egenkontrol kan  

 blive aktuel ved en ændring af virksomhedens aktiviteter, der er af en art,  

 så den kræver fornyet godkendelse.
 § 86.  Udover den egenkontrol, som er pålagt i medfør  

 af § 84 skal virksomheder, der er autoriseret efter § 15, godkendt efter § 16  

 eller registreret efter § 19 som led i virksomhedens egenkontrol i fornødent  

 omfang gennemføre procedurer med det formål at sikre, at levnedsmidler og  

 virksomheder i øvrigt overholder levnedsmiddelloven og bestemmelser fastsat i  

 medfør heraf, fx om levnedsmidlers sammensætning, mærkning eller  

 markedsføring.
 Stk. 2.  Andre godkendte og registrerede virksomheder  

 kan ligeledes gennemføre egenkontrol i henhold til stk. 1.
 Ad stk. 1.
§ 86  omfatter den del af virksomhedens egenkontrol,  

 som ligger uden for området udpegning og overvågning af kritiske  

 kontrolpunkter.
Det er egenkontrol, som ikke direkte har at gøre med  

 levnedsmidlernes sikkerhed, men som retter sig mod forhold, som er omfattet  

 af andre regler på levnedsmiddellovens område.
Det er forhold som  

 varestandarder, nettovægt, mærkning, markedsføring, virksomhedernes  

 vedligeholdelse og den del af rengøringen og personlig hygiejne, som ikke  

 anses for at være kritiske kontrolpunkter.
Princippet med udpegning af kritiske kontrolpunkter og gennemførelse af  

 overvågningsprocedurer er udviklet med henblik på håndtering af forhold, der  

 kan udgøre en sundhedsmæssig risiko.
Anvendelse af princippet er derfor et  

 krav til den del af egenkontrollen efter § 85, som har med  

 levnedsmiddelsikkerhed at gøre.
 Princippet kan dog i mange tilfælde også anvendes til egenkontrollen efter  

 § 86, som ikke direkte har med levnedsmidlernes sikkerhed at gøre, således at  

 virksomhederne gør sig klart, hvor det kan gå galt i forhold til gældende  

 regler og gennemfører en egenkontrol, som sikrer, at det ikke går galt.
 Ad stk. 2.
Egenkontrol efter § 86 er udelukkende obligatorisk for de autoriserede  

 virksomheder samt for godkendte og registrerede engrosvirsomheder.
Andre  

 godkendte og registrerede virksomheder kan på frivillig basis indlemme  

 elementer af denne del af egenkontrollen i deres egenkontrolprogram.  

 Autoriserede, godkendte og registrerede virksomheder kan pålægges at udføre  

 egenkontrol efter §§ 84-86, hvis de overtræder regler på levnedsmiddellovens  

 område.
Formålet er at dokumentere, at de pågældende regler overholdes, jf. §  

 90, stk.2.
 § 87.  Ved opbygning af en virksomheds  

 egenkontrolprogram skal identifikation af kritiske punkter og gennemførelse  

 af sikkerhedsprocedurer efter § 85 og ved eventuel gennemførelse af  

 procedurer efter § 86 finde sted inden for følgende områder:
Der angives således en ramme for opbygningen af egenkontrolprogrammet.  

 Egenkontrolprogrammet skal inddeles i områder for råvarer, produktion,  

 færdigvarer, rengøring og personlig hygiejne, såfremt de pågældende områder  

 er relevante for virksomheden.
For registrerede detailvirksomheder vil  

 området produktion fx ikke være relevant.
 Under hvert enkelt af de fem områder angives i egenkontrolprogrammet dels  

 elementer, som knytter sig til de kritiske kontrolpunkter efter §§ 84 og 85,  

 dels elementer som knytter sig til de øvrige egenkontrolforhold efter § 86.
Nedenfor angives en række eksempler på de elementer, som kan indgå i  

 egenkontrolprogrammets fem områder.
Indenfor det enkelte område sker en  

 yderligere opdeling i kritiske kontrolpunkter og øvrige egenkontrolprocedurer  

 efter § 86.
Kritiske kontrolpunkter Eksempler på kritiske kontrolpunkter ved råvarerne er:
- råvarernes temperatur, - råvarernes mikrobielle status, - kemisk forurening af råvarerne, fx indhold af mykotoksiner, tungmetaller  

 eller bekæmpelsesmidler, - fysisk forurening af råvarerne, fx med glas- eller metalstumper eller  

 andre fremmedlegemer - biologisk forurening fx fra tilblanding af giftige planter.
Overvågningsprocedurer for de kritiske kontrolpunkter Som led i en virksomheds egenkontrol med råvarer er det naturligt at  

 stille krav til leverandører om dokumentation af en bestemt kvalitet af  

 råvarerne, fx hvad angår kimtal, fravær af pesticider m.m..  

 Overvågningsproceduren vil da bestå i at kontrollere, at den krævede  

 dokumentation foreligger ved levering af råvaren.
Herudover kan virksomheden  

 gennemføre overvågningsprocedurer i form af sensoriske bedømmelser,  

 temperaturmålinger eller kontrol af råvarens holdbarhedsfrist.  

 Mikrobiologiske eller kemiske analyser af råvarer, før de frigives til  

 produktion, kan komme på tale i større virksomheder.
Øvrige egenkontrolprocedurer efter § 86 Egenkontrol af de forhold ved råvarerne, som ligger ud over de kritiske  

 kontrolpunkter, kan fx omfatte, at virksomhedene ved ordreafgivelse stiller  

 specifikke krav, som kan sikre lovgivningen overholdt, f.eks. krav til  

 tilsætningsstofffers renhed og identitet, krav om at aromaer overholder  

 aromabekendtgørelsen eller opfyldelse af varestandarder.
Modtagekontrollen  

 kan tillige omfatte egenkontrolprocedurer for mærkningsoplysninger eller for  

 dokumentation af råvarernes sammensætning.
Kritiske kontrolpunkter Eksempler på kritiske kontrolpunkter ved en virksomheds produktion er:
- opvarmning, - varmholdelse, - nedkøling, - køleopbevaring, - afvejning af tilsætningsstoffer med lav ADI, - behandling og salg, som giver mulighed for krydskontamination, - rengøring af arbejdspladser og redskaber, - personlig hygiejne, - processer, der giver mulighed for kemisk forurening, fx dosering af  

 visse tilsætningsstoffer eller næringsstoffer eller brug af rengørings- og  

 desinfektionsmidler og - processer, der giver mulighed for fysisk forurening, fx med metal eller  

 glas.
Overvågningsprocedurer for de kritiske kontrolpunkter Overvågningsprocedurer for opvarmning, varmholdelse, nedkøling,  

 køleopbevaring er kontrol af tider og temperaturer efter retningslinierne i  

 afsnittet om fastlæggelse af overvågningsprocedurer.
Overvågningsprocedurer for at undgå krydskontamination kan bestå i at sørge for, at virksomhedens forskrifter følges for, hvordan  

 arbejdsgangen skal være i den pågældende produktion eller lagerfunktion, så  

 krydskontamination undgås.
 Forskrifterne kan omhandle forebyggelse af krydskontamination mellem  

 levnedsmidler eller fra hænder, maskiner og redskaber til levnedsmidler.  

 Forskrifterne kan omfatte retningslinier for opbevaring, rensning, udskæring,  

 fysisk eller tidsmæssig adskillelse m.v.
 Også for rengøring og personlig hygiejne vil overvågningsprocedurerne  

 naturligt bestå i at sørge for, at forskrifter for rengøring af  

 arbejdspladser, redskaber og for den personlige hygiejne udarbejdes og  

 overholdes.
 Overvågningsprocedurer for de kritiske kontrolpunkter, som har at gøre med  

 kemiske og fysiske forhold, kan omfatte sensoriske bedømmelser og  

 udarbejdelse og brug af forskrifter, fx for opbevaring og brug af rengørings-  

 og desinfektionsmidler og for dosering af tilsætningsstoffer og  

 næringsstoffer.
Øvrige egenkontrolprocedurer efter § 86 Egenkontrol af de forhold ved produktionen, som ligger ud over de kritiske  

 kontrolpunkter, kan omfatte udarbejdelse og brug af recepter og arbejdssedler  

 til sikring af korrekt ingredienssammensætning, samt anvisninger til  

 doseringskontrol for tilsætningsstoffer eller næringsstoffer, som ikke anses  

 for at være kritiske kontrolpunkter, tørstofmålinger til sikring af  

 overholdelse af varestandarder m.m.
Kritiske kontrolpunkter Eksempler på kritiske kontrolpunkter ved de færdige produkter er:
- varmholdelse, - køleopbevaring, - krydskontamination Overvågningsprocedurer for de kritiske kontrolpunkter Varmholdelse og køleopbevaring overvåges ved temperaturaflæsninger.
Overvågningsprocedurer til hindring af kemiske og fysiske forureninger kan  

 bestå i sensoriske bedømmelser.
For nogle produktioner vil overvågningen  

 foretages med analytisk kontrol eller metaldetektor.
Øvrige egenkontrolprocedurer efter § 86 Egenkontrol af andre forhold end kritiske kontrolpunkter ved  

 færdigvarerene kan omfatte kontrolprocedurer for nettovægt, mærkning og  

 næringsdeklaration, føring af afgangsbøger for vin og udstedelse af  

 ledsagedokumenter.
 Egenkontrol af færdigvarer kan endvidere omfatte sensoriske bedømmelser,  

 kemiske og mikrobiologiske undersøgelser før frigivelse af produkterne til  

 salg.
Kritiske kontrolpunkter Eksempler på kritiske kontrolpunkter i forbindelse med rengøring er:
- rengøring og desinfektion af arbejdspladser, - rengøring og desinfektion af redskaber og maskiner.
Overvågningsprocedurer for de kritiske kontrolpunkter Udarbejdelse af forskrifter for rengøring og desinfektion og kontrol af,  

 at forskrifterne følges.
Øvrige egenkontrolprocedurer efter § 86 De øvrige forhold omfatter den resterende rengøring, som altså ikke har  

 direkte indflydelse på produkternes sikkerhed.
Egenkontrollen består her  

 ligeledes i udarbejdelse af forskrifter for rengøring både for lokaler og  

 udstyr og eventuelt desinfektion og i kontrol af, at forskrifterne følges.
Kritiske kontrolpunkter Eksempler på kritiske kontrolpunkter i forbindelse med personlig hygiejne:
- håndvask mellem håndtering af råvarer og færdigvarer, - håndvask efter toiletbesøg, - håndtering af levnedsmidler ved sygdom, som kan overføres gennem  

 levnedsmidlet.
Overvågningsprocedurer for de kritiske kontrolpunkter Udarbejdelse af forskrifter for håndvask og udarbejdelse af forholdsregler  

 ved forskellige sygdomme, fx febersygdom, diarre, sår, eksem og kontrol af,  

 at forskrifter og forholdsregler følges.
Øvrige egenkontrolprocedurer efter § 86 Egenkontrolprocedurer for de øvrige forhold i forbindelse med personlig  

 hygiejne omfatter virksomhedens forskrifter for spisning, tobaksrygning,  

 arbejdsdragt, vask af hænder m.v.
Dokumentation Der er ikke noget specifikt krav i bekendtgørelsen om dokumentation for  

 den udførte egenkontrol, bortset fra bestemmelsen i § 90, stk. 2, som gælder  

 ved overtrædelser af reglerne.
Det forudsættes dog, at der til  

 egenkontrolarbejdet hører nedskrivning af de kritiske kontrolpunkter og  

 beskrivelse af overvågningsprocedurerne.
Procedurerne for egenkontrol efter §  

 86 beskrives ligeledes.
Ved etablering af egenkontrol i virksomhederne - og evt. også undervejs i  

 arbejdet - vil en vis brug af dokumentation for disse data være gavnlig og  

 uundværlig.
Det gælder især i den fase, hvor en virksomheds praksis ved et  

 bestemt kritisk kontrolpunkt undersøges med henblik på at fastlægge en  

 overvågningsprocedure, se afsnittet »Fastlæggelse af  

 overvågningsprocedurer«.
I mindre virksomheder anbefales det at begrænse  

 denne dokumentation til korte afgrænsede perioder, fx den periode der medgår  

 til at undersøge og evt. korrigere en bestemt praksis eller fx dokumentation  

 af målte af køletemperaturer en gang dagligt i en uge.
I større virksomheder  

 med mange ansatte, fx autoriserede virksomheder eller storkøkkener, forventes  

 det, at dokumentation af overvågningsdata kommer til at indgå som en naturlig  

 del af egenkontrollen.
 § 88.  Levnedsmiddelstyrelsen godkender  

 egenkontrolprogrammet for autoriserede virksomheder i henhold til § 84 og §  

 86, stk. 1 i virksomhederns autorisation.
 Stk. 2.  Den lokale tilsynsmyndighed godkender et  

 egenkontrolprogram for godkendte virksomheder i henhold til § 84 og eventuelt  

 § 86, stk. 2 i virksomhedens godkendelse.
 Stk. 3.  Egenkontrolprogrammer efter stk. 1 og 2  

 godkendes efter oplæg fra virksomheden.
 Stk. 4.  Registrerede virksomheder indsender kopi af  

 virksomhedens egenkontrolprogram til den lokale tilsynsmyndighed.
 Ad stk. 1.
Godkendelse af egenkontrollen i autoriserede virksomheder Levnedsmiddelstyrelsen godkender egenkontrolprogrammet for autoriserede  

 virksomheder.
Egenkontrolprogrammet indgår, som en del af virksomhedernes  

 autorisation.
Virksomhederne fremsender egenkontrolprogrammet til  

 tilsynsmyndigheden, som videresender det til Levnedsmiddelstyrelsen med sine  

 bemærkninger.
Styrelsen vurderer programmet og anmoder eventuelt om  

 supplerende oplysninger for godkendelsen.
 Ad stk. 2.
Godkendelse af egenkontrollen i godkendte virksomheder Tilsynsmyndigheden godkender egenkontrolprogrammet for godkendte  

 virksomheder.
Egenkontrolprogrammet indgår i virksomhedernes godkendelse.
Ved  

 godkendelsen vurderer tilsynsmyndigheden, om egenkontrolprogrammet har et  

 tilstrækkeligt omfang, dvs. om de nødvendige elementer er medtaget.  

 Godkendelsesforløbet for mange virksomheders egenkontrolprogram vil typisk  

 strække sig over et længere tidsforløb, hvor der arbejdes med fastlæggelse og  

 beskrivelse af overvågningsprocedurer for kritiske kontrolpunkter og  

 eventuelle øvrige egenkontrolprocedurer efter § 86. I denne fase vil der i en  

 del virksomheder være behov for grundig instruktion fra tilsynsmyndighedens  

 side, således at virksomhederne kommer godt i gang og forstår principperne  

 bag egenkontrollen.
 Godkendelse af egenkontrolprogrammet kan meddeles, når tilsynsmyndigheden  

 skønner, at de nødvendige elementer indgår.
 I de fleste virksomheder, især dem med mange forskellige eller varierende  

 produktioner vil egenkontrolprogrammet også efter godkendelse være i  

 udvikling for at tilpasses ændringer i produktion og håndtering eller for at  

 inddrage nye elementer i egenkontrollen.
 Ad stk. 3.
 Selv om tilsynsmyndighedens grundige instruktion vil være nødvendig i  

 forbindelse med etablering af egenkontrol i en del virksomheder, er det  

 vigtigt, at det er den enkelte virksomhed, der selv tager stilling til,  

 hvordan egenkontrollen skal udformes netop i den pågældende virksomhed,  

 herunder hvordan de kritiske kontrolpunkter kan overvåges på en overkommelig  

 og effektiv måde.
 Ad stk. 4.
Egenkontrol i registrerede virksomheder Egenkontrolprogrammet for registrerede virksomheder skal ikke godkendes,  

 men skal dog indsendes til tilsynsmyndigheden.
I forbindelse med den  

 offentlige kontrol med de registrerede virksomheder tager tilsynsmyndigheden  

 stilling til, om egenkontrolprogrammet er tilfredsstillende.
 § 89.  Levnedsmiddelstyrelsen kan fastsætte regler  

 eller træffe bestemmelse om egenkontrol, herunder om egenkontrol for  

 kategorier af virksomheder.
 Stk. 2.  Levnedsmiddelstyrelsen kan fastsætte regler  

 eller træffe bestemmelser om, at virksomheden i forbindelse med egenkontrol  

 skal lade foretage analyser og undersøgelser på et godkendt privat eller  

 offentligt laboratorium.
 Ad stk. 1.
Denne bestemmelse giver Levnedsmiddelstyrelsen hjemmel til at udforme  

 regler for virksomhedernes egenkontrol, herunder regler for udførelse af  

 egenkontrol i bestemte virksomhedskategorier.
I denne forbindelse kan  

 Levnedsmiddelstyrelsen bestemme, at egenkontrollen i bestemte virksomheder  

 eller i forbindelse med bestemte behandlinger eller salg skal omfatte  

 analyser, som udføres på godkendte offentlige eller private laboratorier.
 § 90.  Levnedsmiddelstyrelsen kan fastsætte regler  

 eller træffe bestemmelser om, at nærmere angivne levnedsmidler eller  

 behandlinger af levnedsmidler skal underkastes en særlig egenkontrol.
 Stk. 2.  Den lokale tilsynsmyndighed kan, ved  

 overtrædelser af levnedsmiddelloven eller af bestemmelser fastsat i medfør  

 heraf, bestemme, at autoriserede, godkendte og registrerede virksomheder  

 fastlægger procedurer i henhold til §§ 84-86 med henblik på at dokumentere,  

 at de pågældende regler overholdes.
 Ad stk. 1.
 Levnedsmiddelstyrelsen kan bestemme, hvordan egenkontrollen eller en del  

 af egenkontrollen for behandling eller salg af bestemte levnedsmidler skal  

 udføres.
 Ad stk. 2.
Tilsynsmyndigheden kan altså pålægge virksomheder at fastlægge og udføre  

 egenkontrolprocedurer efter §§ 84-86 med henblik på dokumentation af den  

 udførte egenkontrol, såfremt virksomhederne overtræder bestemmelserne i  

 levnedsmiddelloven eller i reglerne, der er fastsat i medfør af loven.
Der er  

 efter bekendtgørelsen som udgangspunkt ikke fastsat krav om dokumentation.
 Tilsynsmyndigheden kan ved et påbud om egenkontrol efter denne § kræve  

 dokumentation for den udførte egenkontrol.
 Kapitel 14: Tilsyn og kontrol m.m.
 § 91.  Det påhviler de lokale tilsynsmyndigheder at  

 føre kontrol med, at bestemmelserne i denne bekendtgørelse og afgørelser  

 truffet i henhold til bekendtgørelsen overholdes.
 De lokale tilsynsmyndigheder skal både kontrollere virksomheder, der er  

 autoriseret af Levnedsmiddelstyrelsen og virksomheder, der er godkendt eller  

 registreret af de lokale tilsynsmyndigheder.
 § 92.  De lokale tilsynsmyndigheders kontrol skal  

 omfatte en generel vurdering af de potentielle farer for  

 levnedsmiddelsikkerheden, der er forbundet med virksomheden.  

 Tilsynsmyndighederne skal være særlig opmærksomme på de kritiske punkter, som  

 levnedsmiddelvirksomheden har identificeret for at vurdere, om virksomhedens  

 overvågning og kontrol er tilstrækkelig.
 Stk. 2.  Ved kontrollen i henhold til stk. 1 skal der  

 tages hensyn til branchekoder for god hygiejnepraksis, hvor sådanne findes.
 Stk. 3.  Branchekoderne for god hygiejnepraksis, der kan  

 udarbejdes som en hjælp til overholdelse af bekendtgørelsens bestemmelser,  

 skal indsendes til Levnedsmiddelstyrelsen med henblik på godkendelse af, at  

 de er forenelige med bekendtgørelsens bestemmelser.
 Ad stk. 1.
Kritiske punkter Denne bestemmelse stiller krav om, at kontrollen i særlig grad skal rettes  

 mod de kritiske punkter, virksomhederne har identificeret, og at  

 tilsynsmyndigheden skal vurdere, om den overvågning af de kritiske punkter,  

 som finder sted i virksomheden, er god nok.
Tilsynsmyndigheden skal også  

 foretage en generel vurdering af hvilke farer for levnedsmiddelsikkerheden,  

 der er forbundet med virksomheden.
Det er vurderinger, som kontrolmyndigheden  

 skal lægge til grund for godkendelse af egenkontrolprogrammet i godkendte og  

 autoriserede virksomheder.
I den løbende kontrol med virksomhederne skal der  

 tilstadighed være focus på levnedsmiddelfarerne, de kritiske punkter og  

 overvågningen af dem.
Det skal vurderes, om virksomhederne faktisk  

 gennemfører den overvågning af de kritiske punkter, som er beskrevet i  

 virksomhedens egenkontrolprogram.
I registrede virksomheder vil disse  

 vurderinger udelukkende være knyttet til det løbende kontrolarbejde.
 Ad stk. 2 og 3.
Branchekoder Tilsynsmyndighederne skal ved tilsyn med virksomhederne tage hensyn til,  

 eventuelle branchekoder for god hygiejnepraksis, som kan omfatte den aktuelle  

 virksomhed.
Forskellige levnedsmiddelbrancher kan vælge at udarbejde  

 branchekoder for god hygiejnepraksis.
Branchekoderne skal være en hjælp for  

 den enkelte virksomhed inden for branchen til at sikre sig, at  

 hygiejnebekendtgørelsen er overholdt.
Det er frivilligt, om en virksomhed vil  

 anvende en branchekode, men virksomheden skal overholde  

 hygiejnebekendtgørelsen.
Branchekoderne kommer således til at ligge i forlængelse af  

 bekendtgørelsen og denne vejledning.
Branchekoderne skal indeholde de mere  

 specifikke og brancherelaterede anvisninger på, hvordan en typisk virksomhed  

 indenfor en branche kan opfylde bekendtgørelsen.
Det kan fx være anvisninger  

 på udpegning af kritiske punkter, fastlæggelse af overvågningsprocedurer, men  

 også på indretning og drift af virksomheden.
 De færdige branchekoder skal godkendes af Levnedsmiddelstyrelsen.
 Levnedsmiddelstyrelsen har udarbejdet en Vejledning om branchekoder for  

 god hygiejnepraksis, som primært retter sig til brancherne, med nærmere  

 vejledning bl.a. i, hvordan arbejdet med opstilling af branchekoder kan  

 gribes an.
 § 93.  Overtilsynet med at bestemmelserne i denne  

 bekendtgørelse overholdes, påhviler Levnedsmiddelstyrelsen.
 Stk. 2.  Levnedsmiddelstyrelsen kan fastsætte nærmere  

 regler for og træffe bestemmelse om udførelsen og omfanget af kontrollen med  

 de virksomheder, der er omfattet af bekendtgørelsen.
 Ad stk. 1.
 Bestemmelsen er en gentagelse af Levnedsmiddellovens § 43.
 Ad stk. 2.
 Denne hjemmel til at fastsætte nærmere regler for udførelsen og omfanget  

 af kontrollen med virksomheder omfattet af bekendtgørelsen er udnyttet med  

 Levnedsmiddelstyrelsens mikrobiologiske laboratoriecirkulære og med  

 Levnedsmiddelstyrelsens kontrolcirkulære.
 § 94.  De lokale tilsynsmyndigheder og personer, der  

 af disse er bemyndiget dertil, har adgang til offentlige og private  

 ejendomme, lokaler og transportmidler for at tilvejebringe oplysninger til  

 brug for afgørelser i henhold til bekendtgørelsen.
 Stk. 2.  Politiet yder bistand hertil efter regler, der  

 fastsættes efter forhandling mellem sundhedsministeren og justitsministeren.
 Stk. 3.  Legitimation skal forevises.
Bestemmelsen er stort set en gentagelse af levnedsmiddellovens § 45 Ad stk. 1.
Adgang til virksomhederne Tilsynsmyndighederne har adgang til lokaliteter, som de finder nødvendigt  

 for at udføre kontrollen.
Den, der er ansvarlig for virksomheden, har pligt  

 til at være tilsynsmyngigheden behjælpelig ved udøvelsen af kontrollen.
Med udtrykket »personer, der af disse er bemyndiget dertil«  

 tænkes der på, at det i specielle tilfælde vil være nødvendigt for de lokale  

 tilsynsmyndigheder at betjene sig af personer med en særlig fagkundskab, som  

 ikke er ansat hos den lokale tilsynsmyndighed.
Endvidere giver bestemmelsen  

 mulighed for at EU's kontrolkorps kan medvirke ved kontrollen.
 Reglerne gælder tilsvarende for Levnedsmiddelstyrelsen.
 Ad stk. 2.
Bistand fra politiet Denne bestemmelse sikrer, at tilsynsmyndigheden kan få politiets bistand  

 til at skaffe sig adgang til offentlige og private ejendomme.
 I henhold til en ældre aftale mellem justitsministeriet og  

 miljøministeriet kan politiet endvidere yde bistand til statslige myndigheder  

 til oplysning af klagesager, hvis det under behandlingen af en klagesag viser  

 sig, at det ikke er muligt at få sagen tilfredsstillende oplyst.
 Ad stk. 3.
Legitimation Formålet med stk. 3 er at understrege, at det er naturligt, at  

 repræsentanten for den lokale tilsynsmyndighed skal vise legitimation, hvis  

 vedkommende ikke er kendt på de virksomheder, hvor der føres kontrol.
 § 95.  Levnedsmiddelstyrelsen eller de lokale  

 tilsynsmyndigheder kan pålægge den, der er ansvarlig for virksomheder  

 omfattet af bekendtgørelsen, at give alle oplysninger, herunder om økonomiske  

 og regnskabsmæssige forhold, som har betydning for kontrollens gennemførelse.
 Stk. 2.  Levnedsmiddelstyrelsen eller de lokale  

 tilsynsmyndigheder kan endvidere pålægge den pågældende at afgive prøver uden  

 vederlag samt at emballere og forsende disse efter myndighedernes nærmere  

 bestemmelse og afholde udgifterne herved.
Afgivelse af oplysninger og prøver Bestemmelsen er stort set en gentagelse af Levnedsmiddellovens § 46.
Oplysninger om økonomiske og regnskabsmæssige forhold er et vigtigt led i  

 kontrollen med virksomhederne, men kan dog selvsagt kun kræves afgivet, når  

 det er af direkte betydning for udøvelse af kontrollen.
Bestemmelsen omfatter  

 såvel oplysninger på papir som EDB.
Tilsynsmyndigheden kan endvidere kræve  

 anden fornøden dokumentation forelagt og udtage nødvendige prøver.
§ 96.  De lokale tilsynsmyndigheder kan meddele de  

 påbud eller forbud, der anses for nødvendige for at sikre overholdelse af  

 bekendtgørelsen.
Det kan herunder bestemmes, at levnedsmidlerne, der ikke  

 opfylder bekendtgørelsens krav, skal beslaglægges eller tilintetgøres, og at  

 virksomheden skal kalde levnedsmidlet tilbage fra senere omsætningsled.
Sanktioner Bestemmelsen er stort set en gentagelse af Levnedsmiddellovens § 35.
Tilsynsmyndighederne kan meddele de påbud og forbud til virksomheder  

 omfattet af bekendtgørelsen, som er nødvendige for at sikre, at  

 bekendtgørelsen overholdes.
Eventuelt kan et påbud kombineres med et forbud,  

 fx kan et påbud om at foretage en grundig rengøring gives sammen med et  

 forbud mod fortsat drift af virksomheden, indtil de nødvendige hygiejniske  

 foranstaltninger er gennemført.
Varer, som må antages at være sundhedsskadelige, eller som iøvrigt ikke  

 opfylder reglerne til indhold o.a., kan beslaglægges, tilintetgøres eller  

 kræves kaldt tilbage.
Dette gælder også hvis varerne er mærket med groft  

 vildledende eller fejlagtige oplysninger, og virksomheden ikke vil eller kan  

 rette fejlen.
 § 97.  En autorisation eller godkendelse, meddelt i  

 henhold til denne bekendtgørelse eller efter de hidtil gældende regler, til  

 behandling eller salg af levnedsmidler, kan tilbagekaldes, hvis vilkår,  

 stillet i forbindelse med autorisationen eller godkendelsen, ikke opfyldes,  

 eller hvis det af hygiejniske årsager skønnes nødvendigt.
 Stk. 2.  Salg fra virksomheder registreret i medfør af  

 denne bekendtgørelse kan forbydes, hvis det af hygiejniske årsager skønnes  

 nødvendigt.
Tilbagekaldelse af autorisation og godkendelse Ad stk. 1.
Tilbagekaldelse af autorisation og godkendelse er et alvorligt indgreb i  

 erhvervsudøvelsen, da tilbagekaldelsen i princippet gør fremtidig virksomhed  

 ulovlig.
Tilbagekaldelse forudsætter, at fortsat behandling eller salg er  

 uforsvarlig ud fra et hygiejnemæssigt synspunkt.
En anden situation, som er nævnt i bestemmelsen, er, at vilkår stillet i  

 forbindelse med autorisation og godkendelse ikke opfyldes eller ikke opfyldes  

 længere.
I tilfælde hvor det må siges, at forudsætningerne for autorisationen  

 eller godkendelsen ikke længere er tilstede kan denne tilbagekaldes.
Såfremt  

 en autorisation eller godkendelse er tilbagekaldt, kan virksomheden indhente  

 fornyet autorisation eller godkendelse, såfremt betingelserne herfor er  

 opfyldt.
Der skal betales gebyr for en fornyet autorisation/godkendelse.
 § 98.  Levnedsmiddelstyrelsens og de lokale  

 tilsynsmyndigheders afgørelser meddeles skriftligt.
 Stk. 2.  Omfatter afgørelsen et påbud eller et forbud,  

 skal der i afgørelsen være fastsat en frist for afgørelsens efterkommelse.
Skriftlighed og frist Ad stk. 1.
Kravet om skriftlighed er begrundet i, at der er tale om en afgørelse af  

 retlig betydning, som kan være af vidtrækkende betydning for den enkelte  

 virksomhed.
Endvidere har det betydning, at andre personer eller myndigheder,  

 som har medvirket ved eller har interesse i afgørelsen, bør orienteres om  

 denne.
 I øvrigt henvises til Vejledning om kontrol af levnedsmidler.
Kapitel 15: Klage og dispensation § 99.  De lokale tilsynsmyndigheders afgørelser i  

 henhold til denne bekendtgørelse kan påklages til Levnedsmiddelstyrelsen.  

 Levnedsmiddelstyrelsens afgørelser er endelige.
 Stk. 2.  Afgørelser truffet af Levnedsmiddelstyrelsen  

 som 1. instans kan dog påklages til Sundhedsministeriet, såfremt afgørelsen  

 er af principiel karakter eller i øvrigt må anses for at være af væsentlig  

 betydning.
Klage Ad stk. 1.
Langt størstedelen af de afgørelser der træffes i henhold til  

 bekendtgørelsen træffes af de lokale tilsynsmyndigheder, og disse afgørelser  

 kan påklages til Levnedsmiddelstyrelsen.
Afgørelser truffet af styrelsen som  

 2. instans er endelige og kan ikke påklages til Sundhedsministeriet eller til  

 andre administrative myndigheder.
 Enhver afgørelse kan imidlertid indbringes for domstolene.
 Ad stk. 2.
 Af afgørelser der træffes af Levnedsmiddelstyrelsen som 1. instans kan  

 nævnes afgørelser om autorisation efter § 15 og godkendelse af  

 egenkontrolprogrammer for autoriserede virksomheder efter § 88.
Sundhedsministeriet vurderer i det enkelte tilfælde efter indstilling fra  

 Levnedsmiddelstyrelsen, om en afgørelse må betragtes som principiel eller i  

 øvrigt må anses for at være af væsentlig betydning.
Hvis Sundhedsministeriet  

 vurderer, at der er tale om en principiel eller væsentlig afgørelse, vil  

 sagen blive taget op til realitetsbehandling i ministeriet.
 § 100.  Klagefristen er 4 uger fra den dag, afgørelsen  

 er meddelt den pågældende.
 Stk. 2.  Klagemyndigheden kan indtil 6 måneder efter  

 afgørelsen se bort fra overskridelse af klagefristen, når overskridelsen af  

 særlige grund er undskyldelig.
Klagefrist Ad stk. 1.
 Afgørelsen anses for meddelt den førstkommende hverdag efter afgørelsen er  

 sendt fra myndigheden. 4 ugers fristen løber fra førstkommende hverdag efter  

 afsendelsen, og klagen skal være myndigheden i hænde på 4 ugers dagen herfor.
En afgørelse sendt fra en myndighed mandag den 1. maj anses for meddelt  

 tirsdag den 2. maj.
Klagen skal herefter være myndigheden i hænde 4 uger  

 efter den 2. maj, nemlig tirsdag den 30. maj.
En klage der indgives til  

 myndigheden onsdag den 31. maj anses ikke for rettidigt indgivet.
 Ad stk. 2.
 Denne bestemmelse giver mulighed for, at klagemyndigheden kan bortse fra  

 overskridelse af fristen og tage klagen op til behandling, når  

 fristoverskridelsen af særlige grunde er undskyldelig.
Klagevejledning De almindelige regler om klagevejledning findes i forvaltningsloven14).  

 Heraf fremgår det, at klagevejledning skal gives i de tilfælde, hvor  

 afgørelsen kan påklages til en anden forvaltningsmyndighed.
 Klagevejledningen skal indeholde angivelse af klageinstansen,  

 Levnedsmiddelstyrelsen og om fremgangsmåden ved indgivelse af klagen, at den  

 skal indgives til den myndighed, der har truffet afgørelsen i 1. instans, jf.  

 § 102.
Når der gælder tidsfrister for indgivelse af klage, skal denne også  

 oplyses i klagevejledningen.
Det er en god ide, at det klart fremgår, hvornår  

 klagen skal være kommet frem til myndigheden for at være indgivet rettidigt.  

 Hvis pligten til at meddele klagevejledning ikke opfyldes, medfører det  

 normalt, at klagefristen suspenderes, og at klageren dermed normalt ikke vil  

 være bundet af 4-ugers fristen.
 § 101.  En klage har opsættende virkning indtil  

 klagemyndighedens afgørelse foreligger.
Stk. 2.  Det kan, når særlige grunde taler herfor,  

 samtidig med et påbud eller forbud bestemmes, at dette skal efterkommes  

 uanset klage.
Selv om også denne beslutning påklages, skal påbudet eller  

 forbudet efterkommes, indtil klagemyndigheden bestemmer andet.
Opsættende virkning Ad stk. 1.
Hovedreglen er, at en klage har opsættende virkning, og at et påbud/forbud  

 ikke skal efterkommes, mens sagen behandles af klagemyndigheden.
Dette er  

 nødvendigt for, at klagen kan få den ønskede virkning.
Et påbud om fx  

 udvidelse af kølekapaciteten ved køb af ny montre må således have opsættende  

 virkning, hvis klagen skal have det ønskede formål.
 Ad stk. 2.
Det er imidlertid ikke alle klager, der har opsættende virkning.  

 Myndigheden kan i særlige tilfælde bestemme, at afgørelsen skal efterkommes  

 uanset klage.
Hvis der foreligger en egentlig sundhedsrisiko, der eksempelvis  

 nødvendiggør et påbud om at fjerne visse sundhedsskadelige levnedsmidler fra  

 virksomheden, hvis varen er mærket groft vildledende eller overskrider  

 fastsatte grænser for forurening, vil det være forhold, der kan begrunde, at  

 afgørelsen skal efterkommes uanset klage.
Beslutningen om, at afgørelsen skal efterkommes uanset klage, kan påklages  

 selvstændigt.
Denne afgørelse har dog ikke opsættende virkning.
§ 102.  Klage indgives til den myndighed, der har  

 truffet afgørelsen.
Myndigheden sender klagen til klagemyndigheden ledsaget  

 af det materiale, der er indgået i sagens bedømmelse i første instans.
Fremsendelse af klage Begrundelsen for at klage skal indgives til den myndighed, der har truffet  

 afgørelsen, er praktisk begrundet, idet klagemyndigheden under alle  

 omstændigheder skal indhente en udtalelse fra den myndighed, der har truffet  

 afgørelsen i 1. instans.
En klage, der sendes direkte til klagemyndigheden, betragtes også som  

 rettidigt indkommet, hvis den er kommet frem til klagemyndigheden senest på 4  

 ugers dagen.
Se bemærkningerne til § 100, stk.1.
 § 103.  Levnedsmiddelstyrelsen kan i særlige tilfælde,  

 og når forholdene taler herfor meddele dispensation fra denne bekendtgørelse.
Levnedsmiddelstyrelsens dispensationsadgang Levnedsmiddelstyrelsen muligheder for at dispensere fra bestemmelserne i  

 bekendtgørelsen begrænses bl.a. af, at dele af bekendtgørelsen er en  

 implementering af et EU-direktiv.
 § 104.  De lokale tilsynsmyndigheder kan dispensere  

 fra følgende bestemmelser i bekendtgørelsen under de nævnte betingelser:
Den lokale tilsynsmyndigheds dispensationsadgang Vedrørende muligheden for at dispensere fra de nævnte bestemmelser  

 henvises til bemærkningerne til de enkelte bestemmelser.
 I øvrigt henvises til Vejledning om kontrol af levnedsmidler.
 Kapitel 16: Straf, ikrafttrædelse m.m.
 § 105.  Med bøde straffes den, der overtræder § 15, §  

 16, stk. 1, § 17, stk. 1, 3 og 4, §§ 19 og 20, § 21, stk. 1, § 22, § 24, stk.  

 1, § 26, stk. 3, §§ 27-32 og §§ 35-41, §§ 43-45, § 46, stk. 1 og 2, § 47,  

 stk. 1, §§ 48-50, § 51, stk. 1 og 2, §§ 52, § 53, stk. 1-3, § 54, stk. 1, §  

 55, stk. 1, §§ 56 og 57, §§ 58-65, § 66, stk. 1, §§ 67-87, og § 88, stk. 4 i  

 denne bekendtgørelse eller afgørelser truffet i henhold til bekendtgørelsen.
 Stk. 2.  Er overtrædelsen begået af et aktieselskab,  

 andelsselskab eller lignende, kan der pålægges selskabet som sådant  

 bødeansvar i henhold til § 63, stk. 4 i lov nr. 310 af 6. juni 1973 om  

 levnedsmidler m.m. med senere ændringer.
 Stk. 3.  Straffen kan stige til hæfte eller fængsel i  

 indtil et år, hvis overtrædelsen er begået forsætligt eller ved grov  

 uagtsomhed, og hvis der ved overtrædelsen er:
 § 106.  Denne bekendtgørelse træder i kraft den 1.  

 januar 1996.
 § 107.  Følgende regler ophæves:
 § 108.  Virksomheder, der inden den 1. januar 1996 har  

 fået tilladelse til anvendelse af opvaskemaskiner, der har en vandtemperatur  

 på 70 grader C eller 75 grader C, kan anvende disse indtil næste udskiftning  

 eller senest den 1. januar 2001. Herefter skal bestemmelsen i § 76, stk. 3  

 overholdes.
Retsregler nævnt i vejledningen 1. Bekendtgørelse nr. 1053 af 18. december 1995 om  

 levnedsmiddelhygiejne og egenkontrol m.v. 1) 2. Rådets direktiv nr. 93/43/EØF af 14. juni 1993 om  

 levnedsmiddelhygiejne 2).
 3. Bekendtgørelse nr. 368 af 27. juni 1974 om  

 autorisation af virksomheder, der tilvirker levnedsmidler eller  

 tilsætningsstoffer 3).
 4. Bekendtgørelse nr. 367 af 27. juni 1974 om salg  

 m.v. en gros af levnedsmidler og tilsætningsstoffer 4).
 5. Bekendtgørelse nr. 121 af 28. marts 1980 om  

 detailforhandling af levnedsmidler 5).
6. Bekendtgørelse nr. 215 af 23. juli 1956 om  

 anvendelse af æg i levnedsmidler m.m. 6) 7. Lov nr. 310 af 6. juni 1973 om levnedsmidler m.m.  

 7) 8. Bekendtgørelse nr. 464 om kontrol med levnedsmidler  

 m.m. bestemt til eksport 8).
 9. Lov om kvalitetskontrol med fisk og fiskevarer  

 (lovbekendtgørelse nr. 649 af 4. august 1993) 9).
 10. Lov nr. 834 af 18. december 1991 om frø, kartofler  

 og planter 10).
 11. Lov nr. 290 af 29. april 1992 om æg og ægprodukter  

 11).
 12. Lov nr. 342 af 14. maj 1992 om mælk,  

 mælkeprodukter, margarine m.m. (Mælkeproduktloven) 12).
 13. Lov nr. 343 af 14. maj 1992 om kød (Kødloven) 13).
 14. Lov nr. 571 af 19. december 1985,  

 forvaltningsloven 14).
