Cirkulæreskrivelse om meddelelse om  

 oversigt over sager om ret til refusion af udbetalte ydelser Kommentar mv.:
 Denne Meddelelse fra DfA indeholder en gennemgang af et  

 antal sager om ret til refusion af udbetalte ydelser.
 Formålet er at give et helhedsindtryk af praksis  

 på området.
 Denne meddelelse er en revision af meddelelse nr. 8/97.  

 Tilføjelserne er markeret med en stiplet linje i venstre margin.
 Følgende Meddelelse fra DfA er hermed  

 ophævet:
Meddelelse fra DfA nr. 8/97 af 7. marts 1997 Indhold I.
Forholdet mellem arbejdsløshedsforsikringslovens  

 § 86, stk. 1, og § 86, stk. 4 II.
Administrative fejl III.
Skønsmæssig afgørelse, men  

 grundlaget for det udøvede skøn har ikke været  

 forsvarligt IV.
Uagtsomme forhold V.
Dispensation fra refusionsreglerne VI.
For sen reaktion på tilbagebetalings- og  

 sanktionssager VII.
Ukendskab til gældende regler VIII.
Manglende tilmelding til arbejdsformidlingen IX.
Selvforskyldt ledighed I.
Forholdet mellem arbejdsløshedsforsikringslovens § 86, stk.  

 1, og § 86, stk. 4 Sag nr. 1 Modregning i løbende udbetalinger til medlemmet  

 for beløb, som ikke er refusionsberettigede Et medlem fik beregnet en dagpengesats på 299 kr. og  

 fik udbetalt dagpenge med dette beløb.
 Ved en tilsynsundersøgelse konstaterede DfA, at  

 medlemmet kun havde ret til en dagpengesats på 276 kr. Årsagen  

 til fejludbetalingen var, at arbejdsløshedskassen havde fortolket  

 lønsedlerne forkert.
Arbejdsløshedskassen traf afgørelse  

 om, at medlemmet i ugerne 7 - 12 i 1982 havde fået udbetalt i alt 990  

 kr. for meget i dagpenge.
Medlemmet havde allerede tilbagebetalt  

 beløbet ved modregning.
DfA var enig med arbejdsløshedskassen i, at  

 medlemmet havde fået for meget udbetalt i dagpenge.
Kassen havde ikke  

 krav på refusion af dette beløb.
 I modsætning til arbejdsløshedskassen fandt  

 DfA dog ikke, at medlemmet havde tilbagebetalingspligt, da betingelserne for  

 at bruge § 86, stk. 1, ikke var opfyldt.
Arbejdsløshedskassen klagede over denne  

 afgørelse.
Det forekom besynderligt, at penge, der var tilgået  

 kassen fra medlemmet (modregning i dagpenge), nu skulle udredes tilbage til  

 medlemmet, som vitterlig ikke skulle have haft disse penge.
Ankenævnet fandt ligesom DfA ikke, at  

 betingelserne for at kræve det for meget udbetalte dagpengebeløb  

 tilbage fra medlemmet, var opfyldt. Årsagen hertil var, at  

 fejludbetalingen skyldtes, at arbejdsløshedskassen havde beregnet  

 medlemmets dagpengesats forkert.
Fejlen var ikke så åbenbar, at  

 medlemmet burde have indset, at der var tale om en fejludbetaling.
 Selv om beløbet allerede var tilbagebetalt til  

 arbejdsløshedskassen - gennem modregning i medlemmets dagpenge - kunne  

 det ikke medføre, at der i realiteten pålægges medlemmet  

 en tilbagebetalingspligt, som går ud over den pligt, der er  

 fastslået i arbejdsløshedsforsikringslovens § 86, stk. 1.
(DfA's j.nr. 83-331-11083, AMA's j.nr.
B 697-83) Sag nr. 2 Ophør med drift af selvstændig virksomhed som  

 bibeskæftigelse  

 Dokumentation for ophøret ved hjælp af tro og love  

 erklæring  

 De subjektive betingelser i arbejdsløshedsforsikringslovens § 86, stk.  

 1, var ikke opfyldt Medlemmet var personalerådgiver i et større  

 firma fra den 1. maj 1980 til den 30. november 1987. Den 1. december 1987  

 blev hun ledig.
På bilaget til ledighedserklæringen oplyste  

 medlemmet, at hun fra den 1. august 1987 ejede og drev et  

 personalerådgivningsbureau.
Den ugentlige arbejdstid var på 10 -  

 12 timer, og medlemmet oplyste, at arbejdet i virksomheden blev udført  

 fra kl. 17.00 og til kl. ca. 19.30. Hun havde ikke drevet virksomheden som  

 sin hovedbeskæftigelse.
 Medlemmet modtog herefter dagpenge under det  

 skærpede arbejdskrav og med fradrag for arbejdstimer ved  

 selvstændig bibeskæftigelse.
Den 5. januar 1989 skrev medlemmet til  

 arbejdsløshedskassen og meddelte, at virksomheden var afmeldt og  

 anmodede om at få udbetalt dagpenge på normale vilkår.  

 Medlemmet vedlagde brevet en momsafmelding, som også blev sendt til  

 toldvæsenet.
Medlemmet vedlagde endelig en ophørsanmeldelse, som  

 også blev sendt til Statsskattedirektoratet.
På momsafmeldingsblanketten havde medlemmet oplyst,  

 at virksomheden ophørte den 31. december 1988. Blankettens afsnit om,  

 hvorvidt virksomheden var solgt eller blev videreført af en anden, var  

 derimod ikke udfyldt.
Medlemmet oplyste, at der ikke var et varelager eller  

 maskiner eller andre driftsmidler i virksomheden.
Af kopien af afmeldingsblanketten, som medlemmet  

 underskrev og sendte til toldvæsenet, fremgår derimod, at  

 medlemmets virksomhed blev overdraget til hendes ægtefælle.  

 Arbejdsløshedskassen fik ikke underretning om, at medlemmet havde  

 overdraget virksomheden til sin ægtefælle.
Kassen udbetalte  

 derfor arbejdsløshedsdagpenge fra den 11. januar 1989 til den 30.  

 december 1989 på normale vilkår til medlemmet.
Medlemmet fik  

 herefter nyt arbejde.
I anledning af en stikprøveundersøgelse  

 konstaterede DfA, at medlemmet ikke kunne anses for at være  

 ophørt med drift af sit personalerådgivningsfirma, fordi  

 virksomheden blev overdraget til hendes ægtefælle, jf. § 6 i  

 dagældende bekendtgørelse nr. 260 af 28. april 1988 om retten  

 til arbejdsløshedsdagpenge for medlemmer, som under ledighed har  

 bibeskæftigelse ved selvstændig virksomhed.
Af denne bestemmelse  

 fremgår det, at det er en betingelse for at kunne anses for at  

 være ophørt med bibeskæftigelse, at medlemmet på tro  

 og love har afgivet en skriftlig og begrundet erklæring om at  

 være ophørt med udøvelsen af selvstændig  

 erhvervsvirksomhed.
Ophøret skal være begrundet i virksomhedens  

 lukning eller overdragelse til andre end ægtefællen eller  

 umyndige børn.
DfA fandt efter samtlige omstændigheder ikke,  

 at det kunne anses for godtgjort, at medlemmet mod bedre vidende havde  

 modtaget dagpenge med urette.
Det udbetalte beløb kunne derfor ikke  

 kræves tilbagebetalt af medlemmet, jf.  

 arbejdsløshedsforsikringslovens § 86, stk. 1.
 Som følge heraf havde arbejdsløshedskassen  

 ikke krav på refusion af det fejlagtigt udbetalte beløb, i alt  

 100.549,- kr.
Arbejdsløshedskassen klagede over afgørelsen  

 og gjorde gældende, at medlemmet bevidst afgav urigtige oplysninger for  

 at få dagpenge med urette.
Kassen var af den opfattelse, at medlemmet  

 ved at fremsende en urigtig kopi af momsafmeldingen bevidst havde afgivet  

 urigtige oplysninger over for kassen.
 Ankenævnet var enig med DfA i, at det ikke  

 kunne anses for godtgjort, at medlemmet bevidst afgav urigtige oplysninger  

 over for arbejdsløshedskassen for at opnå udbetaling af  

 dagpenge, som hun ikke var berettiget til, og at hun modtog dagpengene mod  

 bedre vidende, jf. arbejdsløshedsforsikringslovens § 87 og § 86, stk.  

 1. Ankenævnet tiltrådte derfor DfA s afgørelse, jf.  

 arbejdsløshedsforsikringslovens § 86, stk. 4.
Arbejdsløshedskassen anmodede ankenævnet om  

 at genoptage sagen.
Kassen henviste til, at de 2 momsafmeldinger, som  

 medlemmet sendte til kassen og til told- og skatteregionen, var  

 udfærdiget på samme blanket, hvorimod indholdet ikke var det  

 samme.
Ankenævnet fandt fortsat ikke, at det af  

 arbejdsløshedskassen fremførte burde medføre en  

 ændret vurdering af sagen.
Ankenævnet lagde vægt på,  

 at kassen ikke indhentede den tro og love erklæring, som er omtalt i §  

 6 i dagældende bekendtgørelse nr. 260 af 28. april 1988.
 Arbejdsløshedskassen anlagde herefter sag mod  

 medlemmet og ankenævnet (som adciteret).
Østre Landsret har i sin dom af 25. juni  

 1996 bemærket, at arbejdsløshedskassens krav  

 vedrørertilbagebetaling af et beløb på 100.549,- kr.
Det  

 er derfor kassens bevisbyrde at godtgøre, at betingelserne for  

 tilbagebetaling efter arbejdsløshedsforsikringslovens § 86, stk. 1,  

 herunder de subjektive betingelser herfor, er opfyldt.
Beviserne herfor  

 omfatter de afmeldingsblanketter, som medlemmet har underskrevet og sendt til  

 kassen og told- og skatteregionen og forklaringerne under sagen.
Medlemmet har blandt andet forklaret, at hun efter en  

 telefonisk henvendelse i efteråret 1987 fra en medarbejder hos  

 arbejdsløshedskassen, hvis indhold hun ikke nærmere husker,  

 henvendte sig til sin revisor for at afmelde virksomheden, og at hun - efter  

 at have drøftet en overdragelse af virksomheden til sin  

 ægtefælle med denne -  atter henvendte sig til revisoren for at  

 få indsendt afmelding for sit eget vedkommende og de nødvendige  

 oplysninger om overdragelsen.
Retten lagde i denne forbindelse til grund som  

 ubestridt, at de forskellige afmeldelsesblanketter var udfyldt af revisor og  

 underskrevet af medlemmet.
Herefter og under hensyn til medlemmets forklaring  

 om telefonsamtalen med medarbejderen hos arbejdsløshedskassen,  

 hvorunder denne ikke oplyste, at der ved overdragelsen af en virksomhed til  

 ægtefælle gjaldt særlige betingelser for afmelding, fandtes  

 det ikke godtgjort, at medlemmet var bekendt med de nærmere betingelser  

 for afmelding, men alene var af den opfattelse, at hun skulle vælge  

 mellem nyt arbejde eller fortsætte bibeskæftigelsen.  

 Arbejdsløshedskassen fandtes herefter ikke at have godtgjort, at de  

 subjektive betingelser i § 86, stk. 1, om tilbagebetaling af  

 arbejdsløshedsdagpenge var opfyldt.
Medlemmet blev derfor frifundet  

 for arbejdsløshedskassens påstand.
For så vidt angår ankenævnet  

 bemærkede Østre Landsret, at det efter bevisførelsen  

 måtte lægges til grund, at arbejdsløshedskassen har  

 pådraget sig et selvstændigt ansvar for ikke at have kontrolleret  

 sagsøgtes oplysninger eller som krævet efter § 6 i  

 bekendtgørelsen at have anmodet medlemmet om en tro og love  

 erklæring som beskrevet i bestemmelsen.
Det bemærkes, at en  

 sådan urigtig erklæring er særskilt strafsanktioneret i  

 straffelovens § 161. Da de subjektive betingelser for tilbagebetaling i § 86,  

 stk. 1, derfor ikke var opfyldt, blev ankenævnet frifundet for  

 arbejdsløshedskassens påstand om ret til refusion af  

 tilbagebetalingsbeløbet, jf. § 86, stk. 4.
 Højesteret afsagde dom i sagen den 15.  

 oktober 1997 og bemærkede i dommen, at arbejdsløshedskassen ikke  

 inden udbetalingen af dagpenge fra den 11. januar 1989 sørgede for, at  

 medlemmet på tro og love afgav en skriftlig og begrundet  

 erklæring som beskrevet i § 6 i bekendtgørelse nr. 260 af 28.  

 april 1988. Som anført i dommen har kassen heller ikke godtgjort, at  

 hun var bekendt med betydningen af den manglende oplysning om overdragelsen  

 af virksomheden til ægtefællen.
Højesteret tiltrådte derfor, at betingelserne  

 for tilbagebetaling i medfør af arbejdsløshedsforsikringslovens  

 § 86, stk. 1, ikke var opfyldt.
Allerede af den grund kunne  

 arbejdsløshedskassen heller ikke kræve refusion fra statskassen  

 efter lovens § 86, stk. 4. Højesteret stadfæstede derfor  

 Østre Landsrets dom.
(DfA s j.nr. 92-51-84, AMA s j.nr. 94-1-2114, ØLD  

 j.nr. 18. afd. nr.
B-1074-94, HLD j.nr.
I 289/1996) Sag nr. 3 Samtidig udbetaling af uddannelsesydelse og  

 uddannelsesgodtgørelse Medlemmet fik den 27. december 1993 bevilget  

 uddannelsesydelse fra den 17. januar 1994 til den 30. juni 1995, svarende til  

 halvdelen af den maksimale dagpengesats.
 På sit dagpengekort oplyste medlemmet fra mandag den  

 17. januar 1994 om uddannelsesydelse.
 Arbejdsløshedskassen fik kopi af medlemmets  

 ansøgning om og bevilling af uddannelsesydelse.
Arbejdsløshedskassen sendte en erklæring til  

 udbetaling af uddannelsesydelse til medlemmet, som han underskrev den 26.  

 januar 1994. Medlemmet oplyste ikke om arbejde eller indtægter i  

 perioden.
Dette gentog sig den 21. februar og den 25. marts 1994.
 Arbejdsløshedskassen udbetalte på baggrund  

 heraf uddannelsesgodtgørelse.
På sine erklæringer til udbetaling af  

 orlovsydelse af 5. april og 25. maj 1994 oplyste medlemmet, at han havde  

 indtægter på 5.514,17 kr. pr. måned fra  

 arbejdsformidlingen.
Kassen udbetalte herefter uddannelsesgodtgørelse  

 til medlemmet med fradrag for indtægten.
 På de følgende erklæringer til  

 udbetaling af uddannelsesgodtgørelse for ugerne 21 - 42 i 1994 oplyste  

 medlemmet ikke om arbejde og indtægter i perioden.
Fra uge 43 i 1994 til uge 11 i 1995 har  

 arbejdsløshedskassen sendt erklæringer til medlemmet til brug  

 for udbetaling af uddannelsesydelse til personer over 25 år.
Medlemmet  

 oplyste på disse, at han ikke havde arbejde eller indtægter.
Medlemmet henvendte sig til arbejdsløshedskassen i  

 slutningen af marts 1995, da ydelsen fra kassen blev udbetalt med en mindre  

 sats.
Kassen blev herved opmærksom på, at den fejlagtigt havde  

 udbetalt uddannelsesgodtgørelse.
 Medlemmet har forklaret, at han i et brev til  

 arbejdsløshedskassen omkring den anden udbetalingsperiode undrede sig  

 over, at han fik ydelser fra 2 steder.
 Han oplyste også dette på den månedlige  

 erklæring til arbejdsløshedskassen, men der kom ingen reaktion,  

 så han regnede med, at det var i orden.
 Arbejdsløshedskassen traf afgørelse  

 om, at medlemmet havde modtaget i alt 123.115,- kr. i  

 uddannelsesgodtgørelse med urette, som han skulle tilbagebetale til  

 kassen.
Arbejdsløshedskassen lagde vægt på, at  

 medlemmet vidste, at han modtog ydelser fra 2 steder.
Han havde ikke  

 søgt at afklare, hvem der reelt skulle stå for udbetalingen.  

 Kassen fandt derfor, at der forelå svig fra medlemmets side.
 DfA traf afgørelse om, at medlemmet med  

 urette havde fået udbetalt i alt 140.255,- kr. for meget i  

 uddannelsesgodtgørelse.
 DfA fandt dog ikke grund til at kræve dette  

 beløb tilbagebetalt af medlemmet.
 Da den fejlagtige udbetaling ikke skyldtes medlemmets  

 forhold, havde arbejdsløshedskassen ikke krav på refusion af den  

 fejlagtigt udbetalte uddannelsesgodtgørelse, jf.  

 arbejdsløshedsforsikringslovens § 86, stk. 4.
 Ankenævnet var enig med DfA i, at medlemmet  

 ikke opfyldte de subjektive betingelser for at man kunne kræve de  

 udbetalte ydelser tilbagebetalt, da medlemmet måtte anses for at have  

 modtaget uddannelsesgodtgørelse i god tro, jf.  

 arbejdsløshedsforsikringslovens § 86, stk. 1.
 Ankenævnet lagde herved vægt på:
- Arbejdsløshedskassen modtog kopi af medlemmets  

 ansøgning af uddannelsesydelse.
- På sit dagpengekort oplyste medlemmet, at han fra  

 den 17. januar 1994 var gået på uddannel-  

 sesydelse.
- På sin erklæring for april og maj 1995 oplyste  

 medlemmet, at han modtog 5.514,17 kr. pr. måned fra  

 arbejdsformidlingen.
- Medlemmet henvendte sig selv til  

 arbejdsløshedskassen, da hans sats var for lav, og kassen regulerede  

 herefter denne i maj 1994.
- Det samme gentog sig i februar 1995.
- Medlemmet henvendte sig igen til  

 arbejdsløshedskassen den 28. marts 1995, hvorefter kassen blev  

 opmærksom på fejlen.
 Ankenævnet tiltrådte derfor DfA's  

 afgørelse.
(DfA's j.nr. 95-6351-2652, AMA's j.nr. 1996-1-3817) II.
Administrative fejl Sag nr. 1 Oplysninger om gæld til  

 arbejdsløshedskassen på ansøgning om optagelse Et medlem blev i 1982 slettet som medlem af  

 arbejdsløshedskasse A for svig.
 Medlemmet indgik frivilligt forlig om  

 tilbagebetalingsbeløbet, og han blev genoptaget som medlem under  

 forudsætning af, at forliget blev overholdt.
 Medlemmet misligholdt dog forliget, og der forelå  

 senere en insolvenserklæring fra fogedretten.
 I 1985 anmodede medlemmet om optagelse i  

 arbejdsløshedskasse B.
På ansøgningen om optagelse oplyste han, at  

 han tidligere havde været medlem af arbejdsløshedskasse A, og at  

 han havde gæld til denne kasse.
Spørgsmålet om tidspunktet  

 for gældens opståen og årsagen hertil blev ikke  

 besvaret.
 Arbejdsløshedskassen optog medlemmet og udbetalte  

 dagpenge til ham i 1986 - 1988 med i alt 157.527 kr.
 Da medlemmet blev overflyttet til  

 arbejdsløshedskasse A, oplyste denne kasse, at medlemmet havde  

 misligholdt forliget og underrettede DfA for at få en stillingtagen  

 til, om medlemmet var berettiget vil at være medlem af kassen.
Arbejdsløshedskasse B fandt, at medlemmet var  

 optaget og havde fået udbetalt dagpenge med urette.
Han burde  

 være ansvarlig for tilbagebetalingen, da han med forsæt havde  

 fortiet forhold af betydning for dagpengeretten.
 DfA traf derimod afgørelse om, at optagelsen  

 i arbejdsløshedskasse B skyldtes manglende agtpågivenhed, og  

 kassen var derfor eneansvarlig for den skete fejludbetaling.
 Ankenævnet tiltrådte  

 afgørelsen.
(DfA's j.nr. 88-122-2196, AMA's j.nr. 60-202-89) Sag nr. 2 Samtidig udbetaling af dagpenge og  

 kursusgodtgørelse Et medlem deltog i uge 51 i 1986 i et kursus, hvorunder  

 han modtog kursusgodtgørelse.
 Medlemmet oplyste ikke herom på sit dagpengekort,  

 men skrev 0 på kortet for denne uge og fik udbetalt dagpenge for  

 ugen.
 DfA fandt ligesom arbejdsløshedskassen, at  

 et medlem, der deltager i undervisning, der berettiger til  

 kursusgodtgørelse, ikke er til rådighed for arbejdsmarkedet og  

 dermed ikke har ret til dagpenge.
 Da medlemmet havde afgivet urigtige oplysninger på  

 dagpengekortet, skulle han tilbagebetale det med urette modtagne  

 beløb.
DfA fandt også, at arbejdsløshedskassen ikke  

 havde krav på refusion af det udbetalte beløb, da kassen ikke  

 havde godtgjort, at den fejlagtige udbetaling ikke kunne have været  

 forhindret ved almindelig agtpågivenhed fra kassens side.
DfA lagde  

 vægt på, at kassen forestod udbetalingen af både  

 kursusgodtgørelse og arbejdsløshedsdagpenge.
 Ankenævnet tiltrådte DfA's  

 afgørelse.
(DfA's j.nr. 87-1231-128, AMA's j.nr.
B 410-87) Sag nr. 3 Udbetaling af nedsatte dagpenge ved en  

 arbejdsfordeling, hvor arbejdstiden var nedsat med mindre end 2 dage pr.  

 uge Et medlem deltog i en arbejdsfordeling, hvor arbejdstiden  

 var nedsat fra 37 timer til 28 timer om ugen.
Arbejdsløshedskassen udbetalte nedsatte dagpenge  

 til medlemmet under arbejdsfordelingen.
Kassen henviste til, at AF ikke havde  

 haft indvendinger, da de blev orienteret om arbejdsfordelingen.
DfA fandt, at der ikke kunne udbetales dagpenge  

 under fordelingen, fordi arbejdstiden ikke var nedsat med mindst 2 hele dage  

 om ugen.
DfA henviste til § 21, stk. 1, nr. 4, i dagældende  

 bekendtgørelse nr. 825 af 14. oktober 1993 om udbetaling af  

 supplerende dagpenge.
 DfA traf også afgørelse om, at  

 arbejdsløshedskassen ikke havde ret til refusion af de med urette  

 udbetalte dagpenge.
 Ankenævnet tiltrådte DfA's  

 afgørelse.
(DfA's j.nr. 93-6340-14, AMA's j.nr. 1993-1-1285) Sag nr. 4 Udbetaling af dagpenge under et ophold i udlandet, der  

 var en del af et højskoleophold Et medlem deltog i et højskoleophold, hvori der var  

 indlagt et ophold i udlandet.
Medlemmet modtog dagpenge under hele  

 højskoleopholdet, jf. arbejdsløshedsforsikringslovens §  

 62a.
Før medlemmet begyndte på  

 højskoleopholdet, havde medlemmet oplyst arbejdsløshedskassen  

 og AF om opholdet i udlandet.
Medlemmet blev ikke orienteret om de problemer,  

 der kunne opstå som følge af opholdet i udlandet.
Arbejdsløshedskassen havde flere medlemmer, der  

 havde deltaget i dette højskoleophold.
To af kassens afdelinger var  

 også blevet gjort opmærksom på det indlagte ophold i  

 udlandet.
Højskoleopholdet havde også været annonceret med  

 opholdet i udlandet i pressen.
Arbejdsløshedskassen fandt, at skylden ikke  

 kunne lægges på kassen.
Det kunne ikke med rimelighed forventes,  

 at alle medarbejderne skulle have fuldt indblik i, hvilke  

 højskoleophold der indeholdt ekskursioner til udlandet.
Kassen  

 indstillede derfor til DfA, at medlemmet ikke skulle tilbagebetale eller have  

 en sanktion.
DfA traf afgørelse om, at dagpenge var  

 udbetalt med urette i de uger, hvor medlemmet havde opholdt sig i udlandet,  

 fordi medlemmet ikke havde stået til rådighed for  

 arbejdsmarkedet.
Medlemmet måtte antages at have modtaget dagpenge i  

 god tro.
Derfor var betingelserne for at kræve dagpenge tilbagebetalt  

 af medlemmet ikke opfyldt.
 DfA fandt dog, at arbejdsløshedskassen ikke havde  

 ret til refusion af de udbetalte dagpenge, fordi kassen måtte antages  

 at have været vidende om opholdet i udlandet.
 Ankenævnet tiltrådte  

 afgørelsen.
(DfA's j.nr. 93-433-9, AMA's j.nr. 1993-1-1624) Sag nr. 5 Udbetaling af dagpenge til en ledig  

 grænsearbejder, der var bosat i Sverige En person, der siden 1975 havde været bosat i  

 Sverige, meldte sig den 1. april 1992 ind i en dansk  

 arbejdsløshedskasse på grundlag af arbejde som  

 lønmodtager i Danmark.
 Medlemmet meldte sig ledig den 1. april 1994, og på  

 ledighedserklæringen oplyste han en dansk c/o-adresse.
Medlemmet modtog herefter dagpenge indtil den 17. februar  

 1995, hvor arbejdsløshedskassen meddelte medlemmet, at man havde  

 fået oplyst, at medlemmet havde bopæl i Sverige.
Medlemmet  

 oplyste herefter, at han under sit arbejde i Danmark hver dag var vendt hjem  

 til sin bopæl i Sverige.
Arbejdsløshedskassen traf herefter  

 afgørelse om, at medlemmet ikke havde haft ret til at modtage  

 dagpenge, da han havde bopæl i Sverige.
De udbetalte dagpenge skulle  

 derfor tilbagebetales.
Kassen indstillede også til DfA, at medlemmet  

 blev slettet for svig.
DfA lagde til grund, at medlemmet under arbejdet i  

 Danmark havde været grænsearbejder.
Som følge heraf skulle  

 han som helt arbejdsløs have udbetalt dagpenge fra bopælslandet,  

 jf.
EF-forordning nr. 1408/71, artikel 71, stk.1, litra a, punkt ii.  

 Medlemmet opfyldte heller ikke reglen om, at man for at få dagpenge  

 skal opholde sig og have bopæl i Danmark, jf. § 3 i dagældende  

 bekendtgørelse om rådighed og selvforskyldt ledighed.
 Der var derfor udbetalt dagpenge med urette.
DfA fandt dog ikke grundlag for at antage, at medlemmet  

 havde fortiet over for arbejdsløshedskassen, at han ikke havde  

 bopæl i Danmark, eller at han mod bedre vidende havde fået  

 dagpenge.
Der var derfor ikke grundlag for at kræve dagpengene  

 tilbagebetalt af medlemmet.
 Arbejdsløshedskassen mistede derfor retten til  

 refusion af de udbetalte dagpenge, jf. arbejdsløshedsforsikringslovens  

 § 86, stk. 4. DfA fandt også, at kassen ikke ved behandlingen af  

 medlemmets ledighedserklæring mv. havde udvist tilstrækkelig  

 agtpågivenhed.
 DfA lagde herved vægt på:
- Da medlemmet meldte sig ind i arbejdsløshedskassen,  

 havde han oplyst en svensk adresse.
Det måtte derfor være denne  

 adresse, som kassen registrerede medlemmet under, da medlemmet meldte sig  

 ledig.
- På medlemmets lønsedler, opsigelse og  

 skattekort stod der, at medlemmet boede i Sverige.
- Arbejdsløshedskassen havde fra juni 1994  

 løbende sendt udbetalingsspecifikationer til den svenske adresse.
 Medlemmets oplysning om den danske c/o-adresse på  

 ledighedserklæringen var derfor efter DfA's opfattelse ikke et  

 forsøg på at skjule, hvor han rent faktisk havde bopæl.  

 Denne oplysning kunne derfor ikke i sig selv være bestemmende for  

 kassens opfattelse af, at medlemmet på ny havde taget bopæl i  

 Danmark, når det af de øvrige bilag fremgik, at medlemmet  

 fortsat var bosat i Sverige.
 Ankenævnet tiltrådte DfA's  

 afgørelse med den givne begrundelse.
(DfA's j.nr. 95-673-155, AMA's j.nr. 1995-1-3005) Sag nr. 6 Udbetaling af nedsatte dagpenge, selv om  

 frigørelsesattest ikke var indhentet Et medlem, der tidligere havde været ansat af en  

 kommune ved en institution, fik et nyt arbejde som omsorgsmedarbejder i en  

 anden institution ved amtskommunen.
Medlemmet var omfattet af et  

 opsigelsesvarsel under det nye arbejdsforhold.
Medlemmet oplyste om sit jobskifte på  

 dagpengekortet.
Medlemmet fik herefter udbetalt supplerende dagpenge, selv om  

 der ikke var udstedt en frigørelsesattest under det nye  

 arbejdsforhold.
Arbejdsløshedskassen traf afgørelse  

 om, at medlemmet skulle tilbagebetale de dagpenge, som var udbetalt med  

 urette.
Da medlemmet tidligere havde haft et fast arbejde og havde fået  

 udbetalt supplerende dagpenge på grundlag af en  

 frigørelsesattest, burde hun være bekendt med reglerne om  

 supplerende dagpenge.
Kassen mente derfor, at den kun skulle være  

 medansvarlig for den skete fejludbetaling.
DfA lagde til grund, at arbejdsløshedskassen  

 havde fået medlemmets dagpengekort med oplysninger om jobskiftet.  

 Kassen burde derfor ikke have udbetalt dagpenge, før den nærmere  

 havde undersøgt, om betingelserne for udbetaling af dagpenge var til  

 stede.
Kassen var derfor eneansvarlig for den skete fejludbetaling.
Ankenævnet tiltrådte DfA's  

 afgørelse, da man lagde vægt på, at medlemmet havde oplyst  

 om jobskiftet på dagpengekortet.
Det forhold, at medlemmet i sit  

 tidligere arbejde havde haft en frigørelsesattest, kunne ikke i sig  

 selv medføre, at medlemmet burde indse, at hun i forbindelse med sit  

 nye arbejde skulle have en ny frigørelsesattest.
(DfA's j.nr. 87-1231-1028, AMA's j.nr. 60-137-88) Sag nr. 7 Oplysning om drift af selvstændig virksomhed  

 på dagpengekort mv. i en dagpengeperiode Arbejdsløshedskassen undersøgte ikke dette  

 inden start af udbetalingerne Medlemmet blev den 15. januar 1991 tilmeldt momsregisteret  

 med en reklamebureauvirksomhed.
Efter knap 20 års arbejde hos ".....International  

 Hotels" meldte medlemmet sig ledig den 5. marts 1991, da afdelingen blev  

 nedlagt.
På ledighedserklæringen svarede han Nej til  

 spørgsmålet, om han drev selvstændig virksomhed.
 På sit dagpengekort for uge 35 i 1991 oplyste  

 medlemmet om lønarbejde 6 timer, som er streget over for alle dagene.  

 Ud for rubrikken "Selvstændig virksomhed" oplyste han 42 timer, og ud  

 for rubrikken "Indtægt" oplyste han 21.000 kr.
 I uge 51 i 1991 oplyste medlemmet også om  

 selvstændig virksomhed på dagpengekortet.
 På et rådighedsskema af 2. juli 1992 svarede  

 medlemmet Ja til spørgsmålet, om han drev selvstændig  

 virksomhed.
 Arbejdsløshedskassen traf afgørelse om, at  

 dagpenge udbetalt efter den 1. juli 1992 var udbetalt med urette, da  

 medlemmet kun opfyldte det skærpede arbejdskrav indtil denne dato.
Arbejdsløshedskassen var derfor af den opfattelse,  

 at medlemmet skulle tilbagebetale i alt 217.241 kr., fordi han ikke havde  

 opfyldt sin oplysningspligt.
Kassen henviste til, at medlemmet ikke havde  

 oplyst om bevægelserne på momskontoen og til, at han havde brugt  

 skatteregler for selvstændige erhvervsdrivende.
 Arbejdsløshedskassen var endelig af den opfattelse,  

 at medlemmet for uagtsomhed over for kassen skulle gennemgå en effektiv  

 karantæne på 37 timer.
 DfA var enig med arbejdsløshedskassen i, at  

 medlemmet ikke havde været berettiget til at få dagpenge efter  

 uge 35 i 1991. DfA lagde til grund, at medlemmet senest fra uge 35 i 1991  

 havde drevet selvstændig virksomhed, og at virksomheden ikke var  

 forenelig med lønarbejde i normalt omfang.
Derimod fandt DfA, at der ikke var grundlag for at  

 kræve de udbetalte dagpenge tilbagebetalt af medlemmet.
DfA henviste  

 til:
- Første gang medlemmet arbejdede som  

 selvstændig, oplyste han herom ved at skrive timerne på  

 dagpengekortene under rubrikken "selvstændig virksomhed".
- Medlemmet oplyste også om arbejde ved  

 selvstændig virksomhed på dagpengekortet for uge 51 i 1991.
- Medlemmet havde oplyst om virksomheden på et  

 rådighedsskema den 2. juli 1992.
 Da arbejdsløshedskassen på disse tidspunkter  

 havde undladt at undersøge medlemmets oplysninger nærmere,  

 må medlemmet antages at have fået dagpengene i god tro.
 Endelig traf DfA afgørelse om, at  

 arbejdsløshedskassen ikke havde krav på refusion af de  

 fejludbetalte dagpenge, i alt 217.241 kr., da fejludbetalingerne kunne have  

 været forhindret ved almindelig agtpågivenhed fra kassens  

 side.
I sin klage til ankenævnet anførte  

 arbejdsløshedskassen blandt andet, at medlemmet på  

 dagpengekortet for uge 35 i 1991 oprindeligt havde påført  

 timerne i rubrikken "lønarbejde", hvilket senere er streget ud og  

 ændret til et samlet timetal i rubrikken "selvstændig  

 virksomhed". Medlemmet havde også på sine dagpengekort skrevet  

 under på, at der ikke var sket ændringer i de forhold, som han  

 havde oplyst om på sine dagpengekort.
Medlemmet havde ikke oplyst om  

 selvstændig virksomhed på ledighedserklæringen.
 Ankenævnet var enig med DfA i, at medlemmet fra uge  

 35 i 1991 må anses for at have drevet selvstændig virksomhed, og  

 at han ikke har kunnet påtage sig lønarbejde i normalt omfang  

 ved siden af sin virksomhed.
Medlemmet måtte dog anses for at have modtaget de  

 med urette udbetalte dagpenge i god tro.
Det skyldtes, at  

 arbejdsløshedskassen ikke havde fundet grund til nærmere at  

 undersøge hans oplysninger om arbejde og ansættelsesform i uge  

 35 i 1991 eller på noget senere tidspunkt før slutningen af  

 1994.
 Arbejdsløshedskassen havde derfor ikke krav  

 på refusion af de dagpenge, der var udbetalt efter uge 35 i 1991, fordi  

 fejludbetalingen kunne have været undgået ved almindelig  

 agtpågivenhed fra kassens side.
 Ankenævnet lagde vægt på:
- Medlemmets rettelse på dagpengekortet for uge 35 i  

 1991 burde have fået arbejdsløshedskassen til nærmere at  

 undersøge arbejdets art, tidsmæssige omfang og fordeling  

 på de enkelte dage.
- Medlemmet havde både i uge 35 i 1991 og i flere  

 andre uger oplyst, at der var tale om konsulentarbejde, uden at det  

 førte til, at arbejdsløshedskassen undersøgte det  

 nærmere.
(DfA's j.nr. 95-6351-2551, AMA's j.nr. 1996-1-3234) Sag nr. 8 Dokumentation for endeligt ophør med drift af selvstændig  

 virksomhed  

 Arbejdsløshedskassen havde ikke sikret sig dokumentation for  

 overdragelsen af virksomheden til andre Medlemmet (AA) meldte sig ledig den 4. februar 1991.  

 På ledighedserklæringen oplyste AA, at arbejdet var afsluttet den  

 31. januar 1991, da virksomheden G...... var solgt og han ikke fulgte  

 med.
 AA oplyste også, at han havde været salgschef  

 i virksomheden, og han svarede nej til spørgsmålet, om han drev  

 selvstændig virksomhed.
 PÅ AA s opsigelse af 30. juni 1990, der var  

 underskrevet af AA, står der i brevhovedet på opsigelsen:  

 "G...... AA ApS, Reg.nr. 999999".
Da arbejdsløshedskassen konstaterede, at AA var  

 eller havde været indehaver af virksomheden G...... AA ApS, Reg.nr.  

 999999, sendte kassen en ledighedserklæring for selvstændige til  

 AA.
Kassen bad også AA om at indsende dokumentation for overdragelse af  

 virksomheden i form af et af begge parter underskrevet overdragelsesdokument  

 og udfylde bilag til ledighedserklæring med oplysninger om  

 ejerforholdet til selskabet.
AA forklarede herefter til arbejdsløshedskassen, at  

 han højst havde ejet 36% af anparterne, og at disse blev solgt i 1983,  

 hvorefter han siden havde arbejdet som leder og lønmodtager.
Han  

 oplyste også, at virksomheden har været solgt flere gange siden,  

 men at han den sidste gang ikke fulgte med.
Han sendte således ikke den  

 ønskede dokumentation til kassen.
 Arbejdsløshedskassen udbetalte herefter dagpenge  

 til medlemmet.
 Den 27. oktober 1997 underrettede DfA  

 arbejdsløshedskassen om, at skattemyndighederne havde registreret, at  

 AA i årene 1992 - 1993 havde været ansat på fuld tid i  

  G......
 Medlemmet havde i de samme år også været  

 registreret som ansvarlig leder både hos Told og Skat og hos Erhvervs-  

 og Selskabsstyrelsen.
 Arbejdsløshedskassen traf afgørelse  

 om, at medlemmet skulle betale i alt 369.547,- kr. tilbage, som han i  

 årene 1991 - 1993 havde modtaget med urette.
 Arbejdsløshedskassen indstillede også til  

 DfA, at AA som følge af svig blev slettet som medlem af kassen.
DfA var enig med arbejdsløshedskassen i, at  

 medlemmet skulle betale 369.547,- kr. tilbage til kassen.
DfA fandt  

 også, at AA skulle slettes som medlem af kassen for svig over for  

 denne.
 DfA lagde herved blandt andet vægt på, at AA  

 ikke var endeligt ophørt med udøvelse af selvstændig  

 virksomhed, da han var beskæftiget i 1991 - 1993, og både over  

 for Told og Skat og over for Erhvervs- og Selskabsstyrelsen var ansvarlig  

 indehaver af virksomheden.
DfA lagde endelig vægt på, at AA ikke havde  

 dokumenteret, til hvem selskabet var overdraget, da han meldte sig ledig.
Han  

 kunne derfor ikke dokumentere, hvem hans andel af selskabet var solgt videre  

 til, og at han fortsat over for Told og Skat og Erhvervs- og  

 Selskabsstyrelsen var registreret som direktør og ansvarlig leder.
DfA fandt også, at arbejdsløshedskassen ikke  

 havde krav på refusion af tilbagebetalingsbeløbet.
DfA lagde  

 vægt på, at kassen, da AA havde meldt sig ledig, burde have  

 sikret sig dokumentation for, at virksomheden var overdraget til andre,  

 når henses til, at virksomheden på bilaget til  

 ledighedserklæringen lød på AA s navn.
DfA lagde  

 også vægt på, at kassen burde have sikret sig dokumentation  

 for, at AA s andel af virksomheden var overdraget, og til hvem dette var  

 sket.
 Arbejdsløshedskassen klagede til ankenævnet  

 over refusionsspørgsmålet.
 Ankenævnet  fandt, at der ikke skulle gives  

 refusion til arbejdsløshedskassen for det fejludbetalte  

 beløb.
 Ankenævnet lagde vægt på, at AA s  

 opsigelse var skrevet på brevpapir, hvorpå der var trykt  

 G........ AA ApS, og at opsigelsen også var underskrevet af ham  

 selv.
 Ankenævnet tiltrådte derfor DfA s  

 afgørelse.
(DfA s j.nr. 95-501-68, AMA s j.nr. 1997-1-4186) Sag nr. 9 Udbetaling af iværksætterydelse (etableringsydelse)  

 Ikke dokumentation for drift af selvstændig virksomhed Et medlem fik bevilget iværksætterydelse fra  

 den 1. juni 1991 til den 12. marts 1992 til stenhuggeri og havearbejde.
 Medlemmet indsendte den 21. juni 1992 en erklæring  

 til brug for udbetaling af iværksætterydelse for perioden fra den  

 18. maj til den 21. juni 1992. Erklæringen var vedlagt en momsangivelse  

 for april kvartal.
Den 19. juli 1992 indsendte medlemmet på ny en  

 erklæring for den næste udbetalingsperiode og erklærede, at  

 han havde drevet selvstændig virksomhed som hovederhverv.
Den 23.  

 august 1992 indsendte han igen en erklæring.
 Om virksomhedens momsbevægelser var det oplyst:
Udgående moms Indgående moms April kvartal 1992 4.101 kr.
 2.626 kr.
Juli kvartal 1992 0 kr.
 0 kr.
Oktober 1992 0 kr.
 0 kr.
Arbejdsløshedskassen standsede udbetalingerne, da  

 medlemmet den 24. august 1992 meldte sig syg over for kassen.
Over for  

 kommunen havde medlemmet for at få sygedagpenge oplyst, at han var syg  

 fra den 1. august 1992.
Arbejdsløshedskassen traf afgørelse  

 om, at medlemmet skulle tilbagebetale iværksætterydelse for den  

 periode, hvor han havde fået sygedagpenge.
Det vil sige fra den 1.  

 august til den 23. august 1992, i alt 3.825 kr.
Kassen indstillede også  

 til DfA, at medlemmet for svig skulle gennemgå en effektiv  

 karantæne på 170 timer.
DfA traf afgørelse om, at medlemmet  

 uberettiget havde fået iværksætterydelse fra den 1. juli  

 1992, da der ikke var dokumentation for drift af selvstændig  

 virksomhed.
Arbejdsløshedskassen havde ikke ret til refusion af dette  

 beløb, fordi der ikke - heller ikke efterfølgende -  

 forelå dokumentation for, at medlemmet havde drevet selvstændig  

 virksomhed som hovederhverv.
DfA henviste til, at kassen burde have gjort  

 medlemmet ansvarlig for hele det fejludbetalte beløb.
Det forhold, at  

 kassen havde undladt at kræve beløbet tilbagebetalt, berettigede  

 ikke i sig selv til refusion.
 DfA tiltrådte dog arbejdsløshedskassens  

 afgørelse om, at medlemmet skulle tilbagebetale  

 iværksætterydelse fra den 1. august til den 23. august 1992, og  

 at medlemmet skulle gennemgå en effektiv karantæne på 170  

 timer.
 DfA fandt dog efter omstændighederne, at  

 arbejdsløshedskassen havde ret til refusion af beløbet, der var  

 udbetalt fra den 1. august til den 23. august 1992.
 Ankenævnet fandt, at der ikke var fremlagt  

 dokumentation for drift af selvstændig virksomhed efter den 30. juni  

 1992. Medlemmet havde derfor ikke været berettiget til at få  

 iværksætterydelse efter denne dato.
 Ankenævnet fandt også, at  

 arbejdsløshedskassen ikke havde skaffet tilstrækkelig  

 dokumentation for, at betingelserne for udbetaling af  

 iværksætterydelse var opfyldt, jf. § 101, stk. 1, nr. 3, i  

 dagældende bekendtgørelse nr. 403 af 30. maj 1989 om  

 arbejdstilbud mv.
 Ankenævnet fandt derfor, at  

 arbejdsløshedskassen ikke havde krav på refusion for perioden  

 fra den 1. juli til den 31. juli 1992. Ankenævnet henviste til § 106,  

 stk. 3, i dagældende bekendtgørelse nr. 403 af 30. maj 1989 om  

 arbejdstilbud mv. sammenholdt med arbejdsløshedsforsikringslovens §  

 86, stk. 4.
(DfA's j.nr. 94-4424-71, AMA's j.nr. 1995-1-3057) III.
Skønsmæssig afgørelse, men  

 grundlaget for det udøvede skøn har ikke været  

 forsvarligt Sag nr. 1 Selvstændig bibeskæftigelse som kunstmaler ved overgang til  

 efterløn  

 Hobbyvirksomhed eller selvstændig virksomhed Medlemmet oplyste ved ansøgningen om  

 efterløn den 1. april 1991, at han siden 1944 havde haft bierhverv som  

 kunstmaler.
Han arbejdede med bierhvervet 3 timer dagligt - 21 timer om ugen.  

 Han oplyste samtidig, at indtægterne ved bierhvervet var "svingende  

 plus/minus kr. 0".
 Arbejdsløshedskassen mente, at der var tale om  

 hobbyprægede aktiviteter, og medlemmet overgik derfor til  

 efterløn.
På sin efterlønserklæring for 1991  

 oplyste medlemmet, at han havde haft arbejde ved selvstændig  

 virksomhed.
Han havde i alt 91 timer med en indtægt på 18.000 kr.  

 Arbejdet bestod i, at han skulle lave et skitseudkast til udsmykning af en  

 offentligt ejet bygning.
Arbejdsløshedskassen standsede udbetalingen  

 af efterløn, da den var i tvivl, om arbejdet var en  

 enkeltstående opgave ved selvstændig virksomhed, der var tilladt  

 i efterlønsperioden.
Kassen bad derfor DfA om at træffe  

 afgørelse om dette spørgsmål.
 Arbejdsløshedskassen oplyste, at den ikke ud over  

 ansøgningen om efterløn med bilag havde haft skriftlige eller  

 telefoniske oplysninger om medlemmets bierhverv.
DfA var af den opfattelse, at medlemmet ikke  

 opfyldte betingelserne for at overgå til efterløn den 1. april  

 1991. Medlemmet ikke var endeligt ophørt med sin virksomhed som  

 professionel kunstmaler inden overgangen.
Efterlønnen var derfor  

 udbetalt med urette, men medlemmet skulle ikke tilbagebetale, fordi han  

 korrekt havde oplyst om bierhvervet, da han søgte om  

 efterløn.
Arbejdsløshedskassen var derfor ansvarlig for  

 tilbagebetalingen af den med urette udbetalte efterløn.
DfA henviste  

 til arbejdsløshedsforsikringslovens § 86, stk. 4, og § 3 i  

 dagældende bekendtgørelse nr. 614 af 18. december 1985 om  

 refusion fra statskassen i tilfælde, hvor der er udbetalt dagpenge  

 eller efterløn med urette.
DfA lagde vægt på, at kassen  

 ikke havde haft eller havde indhentet flere oplysninger som grundlag for at  

 vurdere, om medlemmets bierhverv var en hobbypræget aktivitet.
Ankenævnet indhentede oplysninger om  

 medlemmets indkomst ved salg af malerier før overgangen til  

 efterløn.
Det fremgik heraf, at medlemmet i de sidste 3 år havde  

 solgt malerier på udstillinger for 18.000 kr., 35.000 kr. og 80.000  

 kr.
Ankenævnet fandt herefter, at medlemmets oplysninger  

 ved ansøgningen om efterløn burde have fået  

 arbejdsløshedskassen til at indhente flere oplysninger, om der var  

 tale om hobby eller selvstændig erhvervsvirksomhed.
Da kassen ikke har  

 gjort dette, havde den ikke sikret sig et tilstrækkeligt grundlag for  

 det udøvede skøn.
Undtagelsesbestemmelsen i  

 bekendtgørelsens § 3, litra a, kunne derfor ikke bruges.
 Ankenævnet tiltrådte derfor DfA's  

 afgørelse.
(DfA's j.nr. 92-653-42, AMA's j.nr. 1992-1-0562) Sag nr. 2 Krav om 300 timers arbejde inden for 10 uger som  

 betingelse for ret til dagpenge  

 Medlemmet havde ikke søgt arbejde i over 1 1/2  

 år Medlemmet meldte sig ledig den 7. december 1993, da hun  

 ophørte med drift af selvstændig virksomhed.
 Sammen med ledighedserklæringen modtog medlemmet et  

 brev, hvoraf det blandt andet fremgik, at hun skulle huske at være  

 aktiv arbejdssøgende og selv søge arbejde og notere ned, hvad  

 hun søgte.
 Den 5. december 1994 var medlemmet til samtale i  

 arbejdsløshedskassen.
Under samtalen blev der udfyldt et checkskema, hvoraf det  

 blandt andet fremgår, at medlemmet blev vejledt om individuel  

 handlingsplan, kurser mv.
Skemaets rubrik om jobsøgningsaktiviteter  

 blev ikke udfyldt.
Skemaet blev underskrevet af medlemmet og en medarbejder i  

 arbejdsløshedskassen.
Det fremgår endelig af skemaet, at kassen  

 ikke fandt grund til at foretage en rådighedsvurdering.
 Den 9. oktober 1995 var medlemmet igen til samtale i  

 arbejdsløshedskassen.
Af checkskemaet fremgår blandt andet, at medlemmet  

 blev vejledt om rådighedsreglerne.
Det fremgår også af  

 skemaet, at medlemmet ville søge arbejde inden for diverse  

 områder, fx ved plejehjem.
Hun havde ikke deltaget i kurser eller  

 lignende.
Medlemmet overvejede at gå på overgangsydelse.  

 Arbejdsløshedskassen fandt, at der var tvivl om rådigheden, da  

 medlemmet ikke havde søgt arbejde nok.
Under samtalen fik medlemmet udleveret et skema om  

 jobsøgning, som hun skulle udfylde.
Af skemaet fremgår det, at  

 hun personligt søgte arbejde 4 steder fra den 11. til den 19. oktober  

 1995.
 Arbejdsløshedskassen traf afgørelse  

 om, at medlemmet ikke kunne anses for at stå til rådighed for  

 arbejdsmarkedet, og at hun derfor først ville få dagpenge igen,  

 når hun havde haft mere end 300 timers arbejde inden for en periode  

 på 10 uger.
 Arbejdsløshedskassen henviste til, at det under  

 samtalen den 9. oktober 1995 var kommet frem, at medlemmet ikke havde  

 søgt arbejde, siden hun blev ledig.
I sin klage anførte medlemmet, at årsagen  

 til, at hun ikke havde søgt arbejde, var, at hun havde  

 misforstået arbejdsformidlingen.
Hun troede, at når man var over  

 58 år og ikke havde været ledig i et år, skulle man ikke  

 søge arbejde, når man ikke fik lavet en ny plan.
DfA fandt, at medlemmet på grund af manglende  

 jobsøgning ikke kunne anses for at stå til rådighed for  

 arbejdsmarkedet efter den 5. december 1994, hvorefter hun ikke var berettiget  

 til dagpenge.
Medlemmet kunne først få dagpenge igen, når  

 hun havde haft mere end 300 timers arbejde inden for en periode på 10  

 uger.
 DfA lagde vægt på, at medlemmet slet ikke  

 havde været arbejdssøgende fra hun blev ledig til den 5.  

 december 1994, og at hun i denne periode ikke havde deltaget i kurser eller  

 andre tilbud, der øgede mulighederne for at få arbejde.
Da medlemmet ikke stod til rådighed for  

 arbejdsmarkedet efter den 5. december 1994, havde medlemmet ikke ret til  

 dagpenge efter dette tidspunkt.
DfA fandt derfor, at medlemmet havde modtaget  

 dagpenge med urette fra den 5. december 1994 til den 9. oktober 1995.
 Da medlemmet hverken havde givet  

 arbejdsløshedskassen urigtige oplysninger eller fortiet  

 omstændigheder, der var af betydning for retten til dagpenge, eller i  

 øvrigt modtaget dagpenge mod bedre vidende, skulle medlemmet ikke  

 tilbagebetale de fejlagtigt udbetalte dagpenge, jf.  

 arbejdsløshedsforsikringslovens § 86, stk. 1.
 Derimod havde arbejdsløshedskassen ikke krav  

 på refusion af det beløb, som medlemmet havde fået  

 udbetalt efter den 5. december 1994.
 DfA henviste til, at arbejdsløshedskassen  

 ifølge checkskemaet tilsyneladende helt havde undladt at  

 undersøge medlemmets jobsøgningsaktiviteter i forbindelse med  

 samtalen den 5. december 1994.
 Ankenævnet tiltrådte DfA's afgørelse  

 med den givne begrundelse.
(DfA's j.nr. 95-6252-394, AMA's j.nr. 1996-1-3365) Sag nr. 3 3 måneders frist til at bevise rådighed  

 Deltidsforsikrets jobsøgnings- og kursusaktiviteter var af  

 begrænset omfang Et deltidsforsikret medlem meldte sig ledig den 30. april  

 1990 (uge 18). Efter 5 ugers karantæne fik medlemmet dagpenge fra uge  

 23 i 1990 til uge 7 i 1992.
 Medlemmet var til en samtale i arbejdsløshedskassen  

 den 14. marts 1991 (uge 11), hvor hun oplyste, at hun havde søgt to  

 stillinger den 11. juni og den 4. oktober 1990. Kassen fandt, at medlemmet  

 stod til rådighed for arbejdsmarkedet.
 Medlemmet deltog i to kurser i perioden fra den 1.  

 september 1991 til den 1. juni 1992. Medlemmet søgte arbejde 3 gange  

 den 18. april 1991, en gang den 22. april 1991, en gang den 24. juni 1991, en  

 gang den 8. juli 1991 og en gang den 20. januar 1992.
 Den 15. januar 1992 meddelte arbejdsformidlingen, at  

 medlemmet havde afslået at deltage i et uddannelsestilbud.  

 Arbejdsløshedskassen foretog derfor en rådighedsvurdering.
 Arbejdsløshedskassen var af den opfattelse,  

 at medlemmet ikke kunne anses for at stå til rådighed for  

 arbejdsmarkedet.
 DfA fandt, at medlemmet burde have været til  

 samtale i arbejdsløshedskassen senest den 30. december 1990, og at  

 kassen allerede på dette tidspunkt burde have begrænset  

 medlemmets rådighed i 3 måneder frem til den 30. marts 1991.  

 Medlemmet kunne derfor ikke anses for at stå til rådighed efter  

 den 30. marts 1991. Det skyldtes, at hun fra uge 23 i 1990 til og med uge 52  

 i 1990 kun havde søgt arbejde to gange og deltaget i et kursus og ikke  

 søgt arbejde fra uge 1 i 1991 til og med uge 13 i 1991.
Den fejlagtige udbetaling af dagpenge efter det tidspunkt,  

 som arbejdsløshedskassen burde have begrænset medlemmets  

 dagpengeret til, kunne ikke tilregnes medlemmet.
DfA traf derfor  

 afgørelse om, at kassen alene havde ansvaret for den skete  

 fejludbetaling.
 Ankenævnet tiltrådte DfA's  

 afgørelse.
(DfA's j.nr. 92-625-170, AMA's j.nr. 1992-1-594) Sag nr. 4 3 måneders frist til at bevise rådighed  

 Heltidsforsikrets jobsøgnings- og kursusaktiviteter var af  

 begrænset omfang Medlemmet blev ledig den 22. december 1989.
 Medlemmet fulgte et kursus fra den 25. april til den 15.  

 juni 1990.
Ved § 65-samtalen i arbejdsløshedskassen den 31.  

 august 1990 oplyste medlemmet, at han havde søgt arbejde en gang, og  

 at han var tilmeldt arbejdsformidlingen.
Kassen mente, at han var til  

 rådighed for arbejdsmarkedet.
 Ved § 65-samtalen den 7. juni 1991 oplyste medlemmet, at  

 han havde søgt arbejde som tjener på to værtshuse.  

 Arbejdsløshedskassen fandt fortsat, at medlemmet kunne anses for at  

 være til rådighed.
 I juli 1991 blev medlemmet henvist til et arbejde, som han  

 med arbejdsløshedskassens accept afslog på grund af  

 transportproblemer.
I september 1991 afslog medlemmet igen et henvist arbejde,  

 da han ikke kunne møde til tiden to dage om ugen, fordi han skulle  

 bringe sine børn i børnehave.
Arbejdsløshedskassen  

 standsede udbetalingerne til medlemmet den 2. september 1991.
 AF oplyste, at medlemmet havde været tilmeldt  

 på sædvanlig vis, men at man ikke kunne anvise medlemmet arbejde  

 som tjener, da det for det meste forudsatte et tjenerkursus.  

 Arbejdsformidlingen oplyste også, at det så sløjt ud med  

 arbejde inden for kassens faglige område.
DfA traf afgørelse om, at medlemmet på  

 tidspunktet for den første § 65-samtale kunne anses for at stå  

 til rådighed for arbejdsmarkedet.
Arbejdsløshedskassen burde dog  

 have stillet krav om, at jobsøgningsaktiviteten for fremtiden blev  

 betydeligt forøget.
Kassen burde derfor have begrænset  

 medlemmets dagpengeret til en periode af højst 3 måneders  

 varighed.
 DfA traf derfor afgørelse om, at  

 arbejdsløshedskassen ikke havde krav på refusion af det  

 dagpengebeløb, der var udbetalt fra den 1.december 1990 til og med den  

 1. september 1991.
 Ankenævnet tiltrådte DfA's  

 afgørelse.
(DfA's j.nr. 92-625-108, AMA's j.nr. 1992-1-517 Sag nr. 5 Ophør med drift af selvstændig virksomhed  

 Udtræden af ægtefælles automobilhandlervirksomhed  

 Særskilt ansvar for udbetaling af iværksætterydelse i en  

 anden arbejdsløshedskasse, jf. arbejdsløshedsforsikringslovens  

 § 86, stk. 5 Medlemmet arbejdede på deltid som laborant indtil  

 den 30. september 1987. Hun havde herefter orlov fra den 1. oktober 1987 til  

 den 30. september 1988.
I orlovsperioden arbejdede medlemmet på fuld tid i  

 sin ægtefælles selvstændige virksomhed, .... Biler A/S.
Ved  

 orlovsperiodens udløb opsagde medlemmet sit tidligere deltidsarbejde  

 fra den 31. januar 1989, da hun blev pålagt fuldtidsarbejde, som hun  

 ikke ønskede.
Medlemmet meldte sig herefter ledig den 1. februar 1989 i  

 en arbejdsløshedskasse for lønmodtagere.
På  

 ledighedserklæringen oplyste hun, at hendes ægtefælle ejede  

 og drev en automobilforretning, og at hun ikke arbejdede deri.
Hun oplyste  

 ikke, at hun havde en bestyrelsespost i aktieselskabet, og at hun havde  

 tegningsret sammen med sin ægtefælle.
 I brev af 3. januar 1989 til arbejdsløshedskassen  

 oplyste .... Biler A/S, at medlemmet havde arbejdet på fuld tid i  

 virksomheden fra den 1. oktober 1987 til den 30. september 1988. Om hendes  

 arbejde var det oplyst: "Primært for at varetage opgaver  

 vedrørende om- og tilbygning". Som dokumentation for ophøret  

 med arbejdet var der vedlagt en byggetilladelse af 25. august 1987 og en  

 ibrugtagningstilladelse af 31. august 1988.
 Medlemmet fik herefter udbetalt dagpenge fra den 1.  

 februar 1989, da arbejdsløshedskassen anså medlemmet for  

 ophørt med arbejdet i ægtefællens virksomhed.
 Fra den 8. april 1991 fik medlemmet på ny arbejde  

 på fuld tid i sin ægtefælles virksomhed og overgik samtidig  

 til iværksætterydelse.
I anledning af en tilsynsundersøgelse indberettede  

 DfA til arbejdsløshedskassen, at medlemmet ved sin ledighed den 1.  

 februar 1989 ikke opfyldte betingelserne for at modtage dagpenge.
Hun kunne  

 ikke anses for ophørt med drift af selvstændig virksomhed.
I indberetningen meddelte DfA også, at medlemmets  

 revisor havde oplyst, at medlemmet var medlem af bestyrelsen fra  

 virksomhedens start.
Hun fik ikke noget vederlag for at bestride  

 bestyrelsesposten.
Hendes tidsforbrug ved hvervet var ca. 2 timer  

 årligt.
 Revisoren oplyste også, at medlemmet fra den 1.  

 marts 1987 til den 30. september 1987 modtog 7.000,- kr. om måneden i  

 vederlag fra virksomheden, men at der var tale om en fiktiv  

 lønudbetaling, da medlemmet ikke arbejdede i virksomheden på  

 dette tidspunkt.
 Arbejdsløshedskassen fandt ikke, at  

 medlemmets arbejde i virksomheden kunne henføres til undtagelserne fra  

 reglerne om selvstændig bibeskæftigelse, da hendes arbejde  

 måtte anses for at have betydning for driften af virksomheden.
 Arbejdsløshedskassen fandt derfor, at medlemmet  

 skulle tilbagebetale de dagpenge, der fejlagtigt var udbetalt efter den 16.  

 maj 1990, i alt 67.470,- kr.
Medlemmet skulle også gennemgå en effektiv  

 karantæne på 37 timer.
Som begrundelse herfor anførte  

 arbejdsløshedskassen, at medlemmet måtte anses for at have gjort  

 sig skyldig i en uagtsom forseelse over for kassen ved at undlade at oplyse  

 nærmere om sit engagement i ægtefællens virksomhed.
 DfA lagde til grund, at medlemmet, da hun meldte  

 sig ledig den 1. februar 1989, fortsat var omfattet af reglerne om  

 selvstændig virksomhed som hovedbeskæftigelse, og at hun ikke  

 opfyldte betingelserne for dagpengeret fra dette tidspunkt, jf.  

 arbejdsløshedsforsikringslovens § 57, stk. 3.
 DfA lagde vægt på:
- Medlemmet udførte flere forskellige  

 arbejdsfunktioner i virksomheden.
- Arbejdet i virksomheden indtil den 1. oktober 1988 var  

 ikke nærmere præciseret eller beskrevet.
- Alle arbejdsfunktioner i virksomheden kunne derfor ikke  

 anses for at være dokumenteret bortfaldet, uanset den fremlagte  

 ibrugtagningstilladelse til om- og tilbygning.
 DfA fandt ikke grundlag for at kræve de  

 fejludbetalte dagpenge tilbagebetalt af medlemmet.
 DfA lagde vægt på, at medlemmet til  

 arbejdsløshedskassen oplyste, at hun havde arbejdet på fuld tid  

 i virksomheden indtil den 1. oktober 1988. Disse oplysninger fik ikke kassen  

 til at bede medlemmet om at beskrive arbejdets art til afgørelse af,  

 om der var tale om midlertidig selvstændig virksomhed, og om  

 arbejdsfunktionen kunne anses for bortfaldet mere end midlertidigt,  

 før kassen begyndte at udbetale dagpenge.
DfA fandt ikke, at arbejdsløshedskassen havde krav  

 på refusion for det fejludbetalte beløb.
Kassen havde ikke  

 sikret sig tilstrækkeligt grundlag for at skønne, at medlemmets  

 arbejdsfunktion var bortfaldet mere end midlertidigt.
DfA henviste herved til, at arbejdsløshedskassen -  

 inden den begyndte at udbetale dagpenge - burde have indhentet detaljerede  

 oplysninger om medlemmets arbejdsfunktioner i virksomheden.
Kassen kunne  

 derved konstatere, om funktionerne var afgrænset fra virksomhedens  

 øvrige funktioner, og om hendes funktion i virksomheden var bortfaldet  

 mere end midlertidigt.
 Endelig traf DfA afgørelse om, at  

 arbejdsløshedskassen havde pådraget sig et særskilt ansvar  

 for udbetaling af iværksætterydelse fra  

 arbejdsløshedskassen for selvstændige.
 Ankenævnet fandt også, at der ikke var  

 tilstrækkelig grundlag for at kræve det fejlagtigt udbetalte  

 dagpengebeløb tilbagebetalt af medlemmet efter § 86, stk. 1, i  

 arbejdsløshedsforsikringsloven.
 Ankenævnet traf også afgørelse om, at  

 arbejdsløshedskassen ikke havde krav på refusion for den skete  

 fejludbetaling, og at udbetalt refusion skulle tilbagebetales af kassen, jf.  

 § 86, stk. 4 og 5.
Ankenævnet lagde herved vægt på, at  

 arbejdsløshedskassen burde have undersøgt, om betingelserne for  

 ophør med selvstændig virksomhed var opfyldt, da medlemmet  

 meldte sig ledig.
Det skyldtes, at medlemmet klart oplyste, at hun havde  

 arbejdet på fuld tid i ægtefællens virksomhed.
 Arbejdsløshedskassen havde derfor ikke sikret sig  

 et tilstrækkeligt grundlag for det udøvede skøn om, at  

 medlemmet opfyldte betingelserne for ret til dagpenge.
(DfA's j.nr. 94-4424-73, AMA's j.nr. 1996-1-3515) IV.
Uagtsomme forhold Sag nr. 1 Ikke ret til refusion, når medlemmet har modtaget  

 dagpenge med urette, og der ikke er tale om svig Et ægtepar overdrog deres landbrug til  

 sønnen, der fortsatte driften og ansatte forældrene på  

 nedsat tid.
Han udstedte frigørelsesattest og udbetalte hver af  

 forældrene 6.000 kr. om måneden, og der blev trukket bidrag til  

 ATP og AUD.
 Arbejdsløshedskassen udbetalte på dette  

 grundlag supplerende dagpenge til ægteparret.
 DfA anerkendte, at ægteparret ved  

 overdragelsen måtte anses for ophørt med drift af  

 selvstændig virksomhed efter arbejdsløshedsforsikringslovens §  

 57, stk. 3. Deres arbejde i sønnens virksomhed blev også  

 anerkendt som lønarbejde i relation til § 55.
 Derimod kunne de ikke anses for at stå til  

 rådighed for arbejdsmarkedet i det fornødne omfang efter § 62,  

 stk. 1, nr. 5. Det skyldtes, at de fortsatte det personlige arbejde i samme  

 virksomhed for den nærmeste familie, og at de ikke havde godtgjort  

 eller sandsynliggjort, at de stod til rådighed for arbejdsmarkedet til  

 fuldtidsbeskæftigelse.
 Der var ikke grundlag for at kræve de fejlagtigt  

 udbetalte dagpenge tilbagebetalt af medlemmerne efter § 86, stk. 1.
 Arbejdsløshedskassen mistede retten til refusion,  

 da fejludbetalingen ikke skyldtes medlemmets svigagtige forhold, jf. § 86,  

 stk. 4.
 Ankenævnet tiltrådte DfA's  

 afgørelse.
(DfA's j.nr. 88-1231-3685 og 3687, AMA's j.nr. 60-039 og  

 043-89) V.
Dispensation fra refusionsreglerne Sag nr. 1 Manglende oplysning om drift af selvstændig virksomhed som  

 bibeskæftigelse  

 Fagforeningens kendskab til virksomheden Et medlem havde drevet selvstændig virksomhed som  

 bibeskæftigelse samtidig med, at han havde fået fulde  

 dagpenge.
 Medlemmet oplyste ikke sin arbejdsløshedskasse om  

 virksomheden, men kun sin fagforening.
DfA traf afgørelse om, at medlemmet havde  

 fået udbetalt dagpenge med urette.
Medlemmet skulle tilbagebetale  

 dagpengene.
På grund af en byretsdom, hvor medlemmet var blevet  

 frikendt for bedrageri efter straffelovens § 279, traf DfA alene  

 afgørelse om, at forholdet var uagtsomt.
Medlemmet skulle derfor  

 gennemgå en karantæne af en uges varighed.
 DfA traf samtidig afgørelse om, at  

 arbejdsløshedskassen ikke havde ret til refusion, jf.  

 arbejdsløshedsforsikringslovens § 86, stk. 4.
 Ankenævnet var enig med DfA i, at medlemmet  

 skulle tilbagebetale de med urette modtagne dagpenge på grund af  

 uagtsomt forhold.
Ankenævnet fandt samtidig, at  

 arbejdsløshedskassen ikke skulle have et selvstændigt ansvar for  

 fejludbetalingen.
Ankenævnet lagde her til grund, at medlemmet havde  

 oplyst fagforeningen - og dermed ikke nødvendigvis  

 arbejdsløshedskassen - om den selvstændige virksomhed.
 Under henvisning til sagens forløb hos  

 anklagemyndigheden, særligt at arbejdsløshedskassen ikke fik  

 adgang til at vidne under sagen, bad ankenævnet DfA om at tage stilling  

 til, om DfA ville dispensere fra reglerne og tillade kassen at få  

 refusion.
 DfA meddelte herefter dispensation, og  

 arbejdsløshedskassen fik ret til refusion for de fejludbetalte  

 dagpenge.
(DfA's j.nr. 92-51-89, AMA's j.nr. 1994-1-2141) Sag nr. 2 Ikke ret til refusion for beløb, der  

 vedrører erstatning for ansvarspådragende adfærd Ved en byretsdom blev en arbejdsløshedskasse  

 dømt til at betale 48.525 kr. i erstatning til et medlem.
 Dommen lagde til grund, at arbejdsløshedskassen  

 ikke havde været berettiget til at slette medlemmet, selv om han havde  

 undladt at betale kontingent. Årsagerne hertil var:
- Kassens adfærd havde bibragt medlemmet den  

 opfattelse, at han var blevet "smidt ud" af kassen.
- Kassens standardrykker opfyldte ikke  

 arbejdsløshedsforsikringslovens § 78, stk. 3 (som affattet ved lov nr.  

 200 af 25. maj 1983).
- Det var ikke godtgjort, at kassen havde instrueret  

 medlemmet om, hvorledes han skulle forholde sig for at bevare sine  

 rettigheder.
 Medlemmet var ikke tilmeldt arbejdsformidlingen og  

 opfyldte derfor ikke betingelserne for at modtage dagpenge.
DfA afslog at give arbejdsløshedskassen  

 refusion for det idømte beløb, fordi - der var tale om erstatning og ikke efterbetaling af  

 dagpenge, - kassen var blevet pålagt at betale erstatning  

 på grund af fejl, som alene kan tilregnes kassen, og at - kassen må være den nærmeste til at  

 bære risikoen for egne fejl.
 Arbejdsministeriet tiltrådte DfA's  

 afgørelse med de givne begrundelser.
(DfA's j.nr. 88-122-1671, Arbejdsministeriets j.nr.  

 88-2652-40.3) VI.
For sen reaktion på tilbagebetalings- og sanktionssager Sag nr. 1 Arbejdsløshedskassen standsede ikke udbetalingen  

 af dagpenge, selv om DfA havde sendt en indberetning til kassen om et  

 svigagtigt forhold Den 30. marts 1995 indberettede DfA til  

 arbejdsløshedskassen, at medlemmet havde opholdt sig i USA på  

 ferie fra den 7. september 1994 til den 13. marts 1995.
 Medlemmet var blevet standset i paskontrollen den 13.  

 marts 1995. Der forelå et indrejsevisum, der gjaldt for indrejse  

 én gang i USA indtil den 24. november 1994. Medlemmet var  

 ifølge stempel i passet af de amerikanske  immigrationsmyndigheder  

  indrejst i New York den 7. september 1994.
 Medlemmet havde fået dagpenge fra den 7. september  

 1994 til den 15. januar 1995.
 Medlemmet forklarede i anledning af indberetningen, at han  

 havde fået visum til USA gældende fra den 24. november 1994, og  

 at han var udrejst den 15. januar 1995 og vendt tilbage den 13. marts  

 1995.
På baggrund heraf indstillede  

 arbejdsløshedskassen til DfA, at der ikke var udbetalt dagpenge med  

 urette.
Kassen fortsatte herefter med at udbetale dagpenge til medlemmet.
DfA anmodede arbejdsløshedskassen om at overveje  

 sagen igen, da det måtte anses for yderst usandsynligt, at den  

 amerikanske ambassade og lufthavnen i New York skulle have stemplet en  

 forkert dato.
DfA anførte atter, at passet var stemplet indrejst i USA  

 den 7. september 1994 og bad kassen om at få medlemmet til at forklare  

 sig nærmere.
Medlemmet erkendte nu, at han var indrejst i USA den 7.  

 november 1994. Han mente godt, at han godt kunne stå til  

 rådighed, når han var i udlandet.
Derfor fik han dagpengekortene  

 tilsendt, hvorefter han underskrev dem og returnerede dem.
Arbejdsløshedskassen traf afgørelse  

 om, at medlemmet ikke havde været berettiget til at modtage dagpenge  

 fra den 7. november 1994 til den 15. januar 1995.  Han skulle derfor betale i  

 alt 25.270,- kr. tilbage til kassen.
Kassen indstillede også, at  

 medlemmet skulle slettes som medlem for svig.
 DfA lagde derimod til grund, at medlemmet var  

 indrejst i USA den 7. september 1994, og at han derfor ikke havde været  

 berettiget til at modtage dagpenge fra den 7. september 1994 til den 13.  

 marts 1995.
 Medlemmet skulle derfor betale i alt 50.017,- kr. tilbage  

 til arbejdsløshedskassen.
 DfA fandt også, at medlemmet skulle slettes som  

 medlem af kassen med virkning fra den dato, hvor arbejdsløshedskassen  

 modtog DfA's indberetning af 30. marts 1995.
 Da arbejdsløshedskassen havde udbetalt dagpenge, i  

 alt 13.182,- kr., efter dette tidspunkt, fandt DfA, at  

 arbejdsløshedskassen ikke havde krav på refusion af dette  

 beløb, jf. arbejdsløshedsforsikringslovens § 86, stk. 4.
 Arbejdsløshedskassen klagede over afgørelsen  

 om refusionsspørgsmålet.
 Arbejdsløshedskassen mente, at den havde foretaget  

 et forsvarligt skøn efter den første samtale med medlemmet og  

 fortsatte derfor dagpengeudbetalingen, indtil der forelå nye  

 oplysninger.
 Ankenævnet tiltrådte DfA's  

 afgørelse med den givne begrundelse.
(DfA's j.nr. 95-436-124, AMA's j.nr. 1996-1-3416) Sag nr. 2 For sen oplysning om alvorlig tilbagebetalings- og  

 sanktionssag til en anden arbejdsløshedskasse Kommentar mv.:
Medlemmets "gamle" arbejdsløshedskasse oplyste  

 for sent den nye kasse om, at medlemmet havde en alvorlig tilbagebetalings-  

 og sanktionssag.
Dette medførte fejludbetalinger i den nye kasse.
Den  

 "gamle" kasse blev gjort ansvarlig for denne fejludbetaling.
 Arbejdsløshedskasserne skal derfor uden  

 unødig forsinkelse enten skriftligt eller telefonisk underrette den  

 kasse, hvortil medlemmet er blevet overflyttet, om en opstået  

 tilbagebetalings- og sanktionssag.
 Et medlem modtog i 1992 fulde dagpenge fra  

 arbejdsløshedskasse A.
Den 15. januar 1993 blev medlemmet overflyttet til  

 arbejdsløshedskasse B.
Denne kasse udbetalte dagpenge til medlemmet  

 fra den 5. december 1994 til den 20. januar 1995.
Den 1. december 1994 indberettede DfA til  

 arbejdsløshedskasse A, at medlemmet i store perioder i 1992 havde  

 arbejdet som lønmodtager uden at oplyse herom på  

 dagpengekortene.
DfA bad derfor kassen om at træffe afgørelse om  

 anvendelsen af arbejdsløshedsforsikringslovens §§ 86 og 87.
Denne indberetning fik arbejdsløshedskasse A fredag  

 den 2. december 1994. Først fredag den 16. december 1994 sendte kasse  

 A en meddelelse til kasse B om, at medlemmet havde modtaget dagpenge med  

 urette.
Kasse B modtog denne meddelelse mandag den 19. december 1994, men  

 kassen standsede først udbetalingerne af dagpenge den 20. januar  

 1995.
 Perioden fra den 19. december 1994 til den 20. januar  

 1995:
 DfA traf afgørelse om, at  

 arbejdsløshedskasse B ikke havde ret til refusion til de dagpenge, som  

 kassen havde udbetalt efter den 19. december 1994, jf.  

 arbejdsløshedsforsikringslovens § 86, stk. 4.
 DfA begrundede dette med, at arbejdsløshedskasse B  

 den 19. december 1994 burde have indført dagpengestop, da kassen  

 på modtagelsesdagen - fredag den 16. december 1994 - eller senest dagen  

 efter - mandag den 19. december 1994 - burde have indset, at der kunne blive  

 tale om svig efter arbejdsløshedsforsikringslovens § 87, stk. 1.
 Denne afgørelse blev ikke indbragt for  

 Ankenævnet.
 Perioden fra tirsdag den 6. december til fredag den 16.  

 december 1994:
 DfA fandt også, at  

 arbejdsløshedskasse A var ansvarlig for fejludbetalingen af de  

 dagpenge, der var udbetalt i kasse B fra tirsdag den 6. december til fredag  

 den 16. december 1994, jf. arbejdsløshedsforsikringslovens § 86, stk.  

 5.
 Begrundelsen herfor var, at arbejdsløshedskasse A  

 på dagen for modtagelsen af indberetningen fra DfA (den 2. december  

 1994) burde have sørget for, at der senest dagen efter (mandag den 5.  

 december 1994) afgik meddelelse til kasse B om sagen.
 En senere besked til arbejdsløshedskasse B kunne  

 derfor ikke fritage for ansvar efter de nævnte regler, medmindre der  

 var tale om en kompliceret og vanskeligt overskuelig sag.
 Denne afgørelse blev ikke indbragt for  

 Ankenævnet.
(DfA's j.nr. 94-423-83) Sag nr. 3 Meddelelse til ny arbejdsløshedskasse om verserende sag  

 Den "gamle" arbejdsløshedskasse havde ikke givet den nye kasse  

 tilstrækkelige oplysninger DfA indberettede den 8. februar 1995 til  

 arbejdsløshedskasse A, at politiet havde oplyst, at medlemmet havde  

 arbejdet sort med en lønindtægt på 32.400,- kr. i 1992 og  

 11.600,- kr. i 1993.
Den 15. juli 1995 traf arbejdsløshedskasse A  

 afgørelse om, at medlemmet skulle betale i alt 70.946,- kr. tilbage  

 til kassen.
Kassen indstillede også til DfA, at medlemmet skulle  

 slettes som medlem for svig.
 Arbejdsløshedskasse A meddelte den 26. juli 1995  

 skriftligt dette til arbejdsløshedskasse B, hvortil medlemmet var  

 blevet overflyttet.
 Arbejdsløshedskasse B meddelte den 13. august 1995  

 til DfA, at den ikke mente at være ansvarlig for udbetalinger fra den  

 9. februar 1995 - hvor arbejdsløshedskasse A havde modtaget DfA's  

 indberetning - til dagpengestoppet den 9. juli 1995.
 DfA anmodede arbejdsløshedskasse A om en udtalelse  

 herom, og denne kasse meddelte herefter, at DfA også burde underrette  

 den arbejdsløshedskasse, som medlemmet var medlem af på  

 indberetningstidspunktet.
Arbejdsløshedskasse A anførte også, at  

 den telefonisk havde oplyst kasse B om, at DfA havde rejst sag.
I  

 første halvdel af maj 1995 havde kasse A haft kontakt til kasse B,  

 hvor man fik oplyst, at medlemmet modtog orlovsydelse.
Arbejdsløshedskasse B meddelte herefter, at det  

 ikke kunne afvises, at kasse A telefonisk havde underrettet kasse B om, at  

 medlemmet ville få rejst en sag om uberettiget udbetalte dagpenge.
Man  

 understregede dog, at der ikke blev nævnt beløb.
Det blev heller  

 ikke omtalt, at det kunne ende med en svigssag, og der var heller ingen  

 anmodning om at standse udbetaling af orlovsydelse.
 DfA traf afgørelse om, at  

 arbejdsløshedskasse A var ansvarlig for den fejludbetaling, der var  

 sket i kasse B fra den 9. februar til den 9. juli 1995, i alt 50.589,-  

 kr.
 DfA fandt det ikke godtgjort, at  

 arbejdsløshedskasse A havde givet en fyldestgørende  

 underretning til kasse B i anledning af, at kasse A havde modtaget DfA s  

 indberetning af 8. februar 1995.
Det var derfor ikke godtgjort, at  

 arbejdsløshedskasse B havde fået tilstrækkelige  

 oplysninger til at kunne vurdere, at der kunne blive tale om en svigssag, som  

 kunne medføre stop for udbetaling af ydelser.
DfA havde derfor lagt  

 til grund, at den udbetaling, som kasse B havde foretaget, skyldtes  

 mangelfulde oplysninger fra arbejdsløshedskasse A, som derfor var  

 ansvarlig for udbetalingerne, jf. arbejdsløshedsforsikringslovens §  

 86, stk. 5.
I sin klage anførte arbejdsløshedskasse A,  

 at kasse B ikke havde bekræftet, at den havde fået en telefonisk  

 henvendelse fra arbejdsløshedskasse A, men den afviste heller ikke  

 dette.
På trods heraf understregede kasse B dog, at det var sikkert, at  

 der i samtalen ikke blev nævnt noget beløb og ej heller, at  

 sagen kunne ende som en svigssag.
 Når arbejdsløshedskasse B var sikker  

 herpå, måtte dette tages som en bekræftelse fra kasse B  

 på kasse A's oplysninger om, at man telefonisk havde underrettet kasse  

 B, da det kun var muligt at være sikker på indholdet af en  

 telefonsamtale, hvis man huskede, at den havde fundet sted.
 Når en arbejdsløshedskasse modtog telefoniske  

 oplysninger om, at der var en sag mod et medlem om tilbagebetaling,  

 måtte det være kassens ansvar før eventuelle fortsatte  

 udbetalinger til medlemmet at skaffe sig nærmere oplysninger om  

 indholdet af tilbagebetalingssagen for at få afklaret, om der  

 eksempelvis var tale om en svigssag, som kunne medføre, at  

 udbetalingerne skulle indstilles.
 Der ville kun kunne være tale om ansvar for den  

 arbejdsløshedskasse, der havde modtaget underretning fra DfA om sagen,  

 hvis kassen enten afgav fejlagtige oplysninger til den udbetalende  

 arbejdsløshedskasse eller slet ikke underrettede denne.
På denne baggrund var det arbejdsløshedskasse  

 A's opfattelse, at der ikke var noget grundlag for at gøre kassen  

 ansvarlig for udbetaling af dagpenge, der var udbetalt af kasse B, da kasse B  

 ikke havde sikret sig tilstrækkelig dokumentation for det nærmere  

 indhold af den sag, der dannede baggrund for, at der ikke kunne udbetales  

 dagpenge med rette til medlemmet.
Kasse B havde haft en naturlig tilskyndelse  

 til at indhente kopi af sagens akter før udbetalingerne.
Ankenævnet bad DfA om at redegøre for DfA's  

 stillingtagen til hjemmelen til at pålægge  

 arbejdsløshedskasse A en meddelelsespligt.
Samtidig anmodede  

 ankenævnet DfA om at tage stilling til kasse A's anbringende om, at DfA  

 burde have underrettet den kasse, som medlemmet var medlem af på  

 indberetningstidspunktet.
 DfA anførte herefter som sin opfattelse, at der  

 ifølge arbejdsløshedsforsikringslovens § 86, stk. 5,  

 påhvilede arbejdsløshedskasserne en meddelelsespligt, blandt  

 andet i forbindelse med overflytningssager. § 86, stk. 5, indebærer  

 derfor pligt til at informere udbetalende arbejdsløshedskasser om  

 blandt andet verserende sager af betydning for retten til udbetalinger og til  

 at informere tilstrækkeligt konkret om sådanne sager,  

 således at den udbetalende kasse kan danne sig et overblik over, om  

 udbetaling bør ske.
DfA anførte også, at en sådan pligt  

 måtte ses i sammenhæng med arbejdsløshedsforsikringslovens  

 § 87, stk. 1. En svigsslettelse regnes fra det tidspunkt, hvor  

 arbejdsløshedskassen er blevet opmærksom på, at medlemmet  

 svigagtigt har modtaget dagpenge mv. med urette.
Hvis der ikke var en  

 sådan meddelelsespligt for arbejdsløshedskasserne, ville det  

 ikke være muligt at håndhæve afgørelser om slettelse  

 fra konstateringstidspunktet.
DfA oplyste også, at arbejdsløshedskassernes  

 edb-systemer er indrettet til at give oplysninger om blandt andet  

 overflytninger, og at disse systemer løbende bliver opdateret.
Den  

 enkelte arbejdsløshedskasse vil derfor til enhver tid have adgang til  

 ajourført viden om blandt andet overflytninger.
DfA var i  

 øvrigt af den opfattelse, at bevisbyrden for, at underretning er givet  

 med frigørende virkning, påhviler den meddelende  

 arbejdsløshedskasse.
DfA fandt derimod ikke, at der i  

 arbejdsløshedsforsikringsloven eller andet steds er hjemmel til at  

 pålægge DfA en underretningspligt, som arbejdsløshedskasse  

 A har anført.
I denne sammenhæng bemærkede DfA, at DfA's  

 eneste adgang til at få oplysninger om medlemmernes  

 tilhørsforhold til arbejdsløshedskasserne er via  

 CRAM-registeret.
Dette register er et arbejdsmarkedsregister, som  

 administreres af Arbejdsmarkedsstyrelsen.
Formålet med CRAM-registeret er rent statistisk.
Som  

 følge heraf bliver registeret ikke løbende ajourført,  

 men ofte med flere måneders forsinkelse.
Det er derfor DfA s  

 opfattelse, at CRAM-registerets informationer ikke er tilstrækkelig  

 pålidelige til at statuere rettigheder for medlemmerne.
Med  

 udgangspunkt i, at det er arbejdsløshedskasserne og ikke DfA, som  

 efter loven og navnlig § 88 har ansvaret for den daglige forvaltning af  

 arbejdsløshedsforsikringsloven, tilkendegav DfA sammenfattende, at der  

 ikke var grundlag for at pålægge DfA en underretningspligt, og  

 navnlig ikke, når arbejdsløshedskasserne selv havde adgang til  

 ajourførte og pålidelige oplysninger i  

 arbejdsløshedskassernes eget elektroniske system.
 Ankenævnet fandt, at  

 arbejdsløshedskasse A skulle være ansvarlig for fejludbetaling  

 af orlovsydelse og dagpenge til medlemmet fra den 9. februar til den 9. juli  

 1995, jf. arbejdsløshedsforsikringslovens § 86, stk. 5.
 Ankenævnet lagde til grund, at det ifølge  

 hidtidig praksis, som nu er lovfæstet i  

 arbejdsløshedsforsikringslovens § 87, stk. 4, påhviler en  

 arbejdsløshedskasse at standse udbetalinger af ydelser til et medlem,  

 hvis kassen bliver bekendt med forhold, der gør det sandsynligt, at  

 medlemmet har givet kassen urigtige oplysninger eller fortiet  

 omstændigheder af betydning for retten til ydelser for kassen.  

 Ankenævnet finder, at det følger af forholdets natur, at kassen  

 i tilfælde af, at medlemmet er overflyttet til en ny kasse, må  

 bære ansvaret for, at den nye kasse orienteres om, at der er rejst sag  

 mod medlemmet.
Ankenævnet lagde også til grund, at  

 arbejdsløshedskasse A telefonisk orienterede kasse B om, at der  

 verserede en sag mod medlemmet.
Ankenævnet fandt imidlertid, at det  

 må være en forudsætning for, at den udbetalende kasse kan  

 standse udbetaling af ydelser, at denne kasse får så  

 fyldestgørende oplysninger, at den er i stand til at træffe  

 afgørelse om standsning af ydelserne i forhold til medlemmet.  

 Ankenævnet finder det ikke godtgjort, at kasse A før den 26.  

 juni 1995 gav kasse B en sådan orientering.
 Ankenævnet tiltrådte derfor DfA's  

 afgørelse.
(DfA's j.nr. 94-51-621, AMA's j.nr. 1996-1-4228) Sag nr. 4 Meddelelse til ny arbejdsløshedskasse om verserende sag  

 Udbetalingerne i den nye arbejdsløshedskasse blev ikke indstillet Medlemmet blev den 16. maj 1994 overflyttet fra en  

 arbejdsløshedskasse for lønmodtagere til en kasse for  

 selvstændige.
 Den 10. august 1994 indberettede DfA til  

 lønmodtagerkassen, at medlemmet havde undladt at oplyse om arbejde  

 på dagpengekortene i 1991.
Arbejdsløshedskassen for selvstændige modtog  

 den 12. august 1994 indberetning fra kassen for lønmodtagere.
Kassen  

 for selvstændige har senere oplyst, at den ikke den gang havde grundlag  

 for at vurdere, at DfA's indberetning ville medføre svigsslettelse, og  

 udbetalingen blev derfor ikke indstillet.
Arbejdsløshedskassen for lønmodtagere traf  

 den 12. oktober 1995 afgørelse om, at medlemmet havde gjort sig  

 skyldig i svig.
Medlemmet blev derfor pålagt en effektiv  

 karantæne på 520 timer.
Medlemmet skulle også tilbagebetale  

 11.394,- kr.
 Den 13. oktober 1995 modtog arbejdsløshedskassen  

 for selvstændige denne afgørelse og begyndte at indeholde  

 karantæne og underrettede medlemmet herom.
 Den 24. november 1995 bad DfA arbejdsløshedskassen  

 for lønmodtagere tage stilling til, om der også var sket  

 fejlagtig udbetaling til medlemmet i 1992 og 1993.
Den 22. januar 1996 modtog arbejdsløshedskassen for  

 selvstændige DfA's brev af 24. november 1995 fra kassen for  

 lønmodtagere.
Kassen for lønmodtagere oplyste, at  

 tilbagebetalingsbeløbet sandsynligvis nu ville medføre, at  

 kassen ville indstille til svigsslettelse.
 Arbejdsløshedskassen for selvstændige  

 indstillede derfor den 22. januar 1996 udbetalingen af dagpenge til  

 medlemmet.
 Den 6. august 1996 traf arbejdsløshedskassen for  

 lønmodtagere afgørelse om, at medlemmet skulle tilbagebetale i  

 alt 15.224,- kr. for 1991 - 1993, og at han skulle slettes for svig.
Den 3. september 1996 tiltrådte DfA denne  

 afgørelse.
Arbejdsløshedskassen anmodede DfA om at oplyse, fra  

 hvilket tidspunkt svigsslettelsen skulle være gældende.
 DfA meddelte, at medlemmet skulle slettes med  

 virkning fra den 12. august 1994, hvor arbejdsløshedskassen for  

 selvstændige havde fået meddelelse om, at der verserede en sag om  

 medlemmet.
 DfA fandt også, at kassen ikke havde krav på  

 refusion for iværksætterydelse, som den havde udbetalt fra den  

 12. august 1994 til den 19. november 1995.
DfA henviste til, at kassen den 12. august 1994 var blevet  

 underrettet af den tidligere arbejdsløshedskasse om den verserende  

 sag.
En svigsslettelse regnes fra det tidspunkt, hvor kassen var blevet  

 opmærksom på, at medlemmet svigagtigt havde modtaget dagpenge mv.  

 med urette.
DfA anførte også, at i tilfælde, hvor  

 forholdet var begået under et tidligere medlemskab i en anden  

 arbejdsløshedskasse, skal konstateringstidspunktet regnes fra det  

 tidspunkt, hvor den nye kasse har modtaget underretning om forholdet fra den  

 tidligere arbejdsløshedskasse.
I denne sag var det den 12. august  

 1994.
På dette tidspunkt kunne arbejdsløshedskassen  

 for selvstændige umiddelbart konstatere, at det begåede forhold  

 var af en sådan størrelse, at det var sandsynligt, at sagen  

 kunne ende i en svigsslettelse.
Kassen kunne således ikke  

 godtgøre, at den ikke kunne have forhindret den skete  

 fejludbetaling.
 DfA henviste også til, at  

 arbejdsløshedskassen havde fortsat udbetalingen af  

 iværksætterydelse fra den 12. august 1994, selv om den fra dette  

 tidspunkt vidste, at medlemmet havde undladt at oplyse om arbejde på  

 dagpengekortene.
 Der var tale om en ganske almindelig indberetning,  

 ifølge hvilken det var sandsynligt, at medlemmet skulle idømmes  

 en sanktion i form af en karantæne for svig eller svigsslettelse.  

 Arbejdsløshedskassen havde derfor fra dette tidspunkt overtrådt  

 reglen om, at en svigsslettelse regnes fra det tidspunkt, hvor kassen var  

 blevet opmærksom på, at den pågældende svigagtigt  

 havde modtaget dagpenge mv. med urette.
Det forhold, at arbejdsløshedskassen alene havde  

 indstillet til en karantæne på 520 timer, betød ikke, at  

 kassen kunne udbetale iværksætterydelse.
Der var alene tale om en  

 indstilling, og det er direktoratet der har kompetencen til som 1. instans at  

 træffe afgørelse om sanktion for svig.
Det betyder, at  

 arbejdsløshedskassen for selvstændige ikke kunne lægge  

 indstillingen fra kassen for lønmodtagere til grund, men måtte  

 afvente direktoratets afgørelse som 1. instans.
 Ankenævnet tiltrådte direktoratets  

 afgørelse med den anførte begrundelse.
(DfA's j.nr. 94-422-527, AMA's j.nr. 1996-1-4338) Sag nr. 5 Meddelelse til ny arbejdsløshedskasse om verserende sag  

 Medlemmet var blevet slettet på grund af kontingentrestance Medlemmet modtog i 1991 arbejdsløshedsdagpenge fra  

 arbejdsløshedskasse A.
 Den 15. december 1991 blev medlemmet slettet som medlem af  

 arbejdsløshedskasse A på grund af kontingentrestance.
Medlemmet søgte i 1992 om optagelse i  

 arbejdsløshedskasse B.
Denne kasse spurgte derfor den 19. november  

 1992 arbejdsløshedskasse A, om medlemmet havde gæld til  

 kassen.
 Arbejdsløshedskasse A meddelte den 25. november  

 1992, at dette ikke var tilfældet.
 Den 23. august 1994 indberettede DfA til  

 arbejdsløshedskasse A, at man som led i en  

 skatteregisterundersøgelse havde konstateret, at medlemmet i 1991  

 havde fået dagpenge med urette.
Den 25. november 1994 traf arbejdsløshedskasse A  

 afgørelse om, at medlemmet skulle tilbagebetale 65.734,- kr. til  

 kassen, som medlemmet havde modtaget med urette.
Kassen indstillede  

 også til DfA, at medlemmet skulle gennemgå en almindelig  

 karantæne på 12 måneder på grund af svig.
 Den 20. juni 1995 tiltrådte DfA  

 arbejdsløshedskassens afgørelse om, at medlemmet skulle  

 tilbagebetale 65.734,- kr. til kassen, og at medlemmet skulle gennemgå  

 en almindelig karantæne på 12 måneder på grund af  

 svig.
 Den 10. november 1995 tiltrådte ankenævnet  

 DfA's afgørelse.
 Arbejdsløshedskasse A meddelte den 15. februar 1996  

 arbejdsløshedskasse B, at medlemmet var pålagt 12 måneders  

 karantæne fra den 23. august 1994 til den 22. august 1995.  

 Arbejdsløshedskasse B havde udbetalt dagpenge fra den 23. august 1994  

 til den 31. december 1994, som var udbetalt med urette på grund af  

 karantænen.
 Arbejdsløshedskasse B mente, at det måtte  

 være arbejdsløshedskasse A, der måtte være ansvarlig  

 for fejludbetalingen af dagpengene i karantæneperioden, da kassen ikke  

 var blevet orienteret af arbejdsløshedskasse A om sagen.
 Arbejdsløshedskasse A var ikke enig heri, da det  

 var DfA, der skulle orientere den arbejdsløshedskasse, som medlemmet  

 var medlem af på udtrækstidspunktet, da disse oplysninger fremgik  

 af CRAM-registeret.
 DfA fandt, at arbejdsløshedskasse A var  

 ansvarlig for fejludbetalingen af dagpenge fra arbejdsløshedskasse B  

 fra den 23. august til den 31. december 1994.
 DfA henviste herved til  

 arbejdsløshedsforsikringslovens § 86, stk. 5. Det fremgår af  

 denne regel, at hvis en arbejdsløshedskasses fejlagtige udbetaling  

 skyldes urigtige eller mangelfulde oplysninger fra en anden  

 arbejdsløshedskasse, kan DfA bestemme, at denne  

 arbejdsløshedskasse skal være ansvarlig for udbetalingen.
Baggrunden herfor var, at DfA ikke var bekendt med,  

 hvilken arbejdsløshedskasse en udtrukket person i en  

 skatteregisterundersøgelse var medlem af på  

 udtrækningstidspunktet.
Formålet med en  

 skatteregisterundersøgelse var at finde frem til tilfælde, hvor  

 medlemmet havde modtaget arbejdsløshedsdagpenge mv. med urette.  

 Undersøgelsesperioden er normalt et kalenderår.
Fra skattemyndighederne får DfA udskrifter om  

 bestemte personer.
På disse udskrifter er det anført, hvorfra de  

 pågældende har modtaget løn mv. i det skatteår.
Det  

 vil sige, at den arbejdsløshedskasse, som havde udbetalt dagpenge i  

 undersøgelsesperioden, også var indført på  

 udskriften.
DfA sender derfor indberetningen til den  

 arbejdsløshedskasse, som dagpengene er udbetalt med urette fra.
Den  

 udbetalende arbejdsløshedskasse har derfor pligt til at informere den  

 arbejdsløshedskasse, som medlemmet eventuelt nu er medlem af.
 Ankenævnet fandt ikke tilstrækkelig  

 grundlag for at gøre arbejdsløshedskasse A ansvarlig for  

 fejludbetalingen fra den 23. august til den 31. december 1994, hvor medlemmet  

 skulle have gennemgået en karantæne.
 Ankenævnet lagde vægt på, at medlemmet  

 var blevet slettet som medlem af arbejdsløshedskasse A fra den 15.  

 december 1991 på grund af kontingentkarantæne.
 Ankenævnet fandt derfor, at det forhold, at  

 arbejdsløshedskasse A den 25. november 1992 havde svaret på et  

 spørgsmål fra arbejdsløshedskasse B om, hvorvidt  

 medlemmet havde gæld til arbejdsløshedskasse A, men ikke ved  

 modtagelsen af DfA's indberetning undersøgte, om der var sket  

 optagelse i en anden arbejdsløshedskasse, ikke var af en sådan  

 karakter, at det skulle medføre ansvar for den senere  

 fejludbetaling.
 Ankenævnet ændrede derfor DfA's  

 afgørelse.
(DfA's j.nr. 93-422-27, AMA's j.nr. 1996-1-4158) VII.
Ukendskab til gældende regler Sag nr. 1 Ukendskab til reglerne om afgrænsningen mellem  

 begrebet lønmodtager og begrebet selvstændig  

 erhvervsdrivende Medlemmet deltog i en årrække i  

 ægtefællens selvstændige virksomhed med familiepleje.  

 Arbejdet bestod blandt andet i terapisamtaler, beskæftigelse af  

 klienterne og kontakt til myndighederne.
 Ægtefællen opsagde den 30. juli 1991  

 medlemmet, da alle familieplejekontrakterne var udløbet den 30. juni  

 1991. Der blev udbetalt dagpenge i perioden 2. juli 1991 til 31. januar 1992  

 efter reglerne for lønmodtagere.
Arbejdsløshedskassen fandt, at  

 døgnplejearbejdet fra den 1. januar 1991 fremstod som  

 lønarbejde, fordi medlemmet den 1. juli 1991 indgik en  

 lønaftale med ægtefællen efter kildeskatteloven.
Aftalen  

 gav tilsagn om lønansættelse, når der igen blev anvist  

 klienter i pleje.
Fra den 1. januar 1991 fik medlemmet ændret sin  

 forskudsregistrering, så indtægterne fra virksomheden blev  

 beskattet som lønindkomst i hele indkomståret 1991. Forud herfor  

 havde medlemmet siden 1981 været beskattet som medarbejdende  

 ægtefælle.
 Den 23. oktober 1991 blev der indgået en ny  

 plejekontrakt, og i 1992 var der atter store plejeindtægter i  

 virksomheden.
DfA fandt, at medlemmet var selvstændig  

 erhvervsdrivende, fordi indgåelse af en lønaftale efter reglerne  

 i skattelovgivningen ingen særskilt betydning havde i relation til  

 arbejdsløshedsforsikringsloven. Ægtefæller, der havde  

 indgået en lønaftale, ville derfor ikke automatisk få  

 status som lønmodtagere i arbejdsløshedsforsikringen.
Det  

 fremgik af vejledningen til § 4 i bekendtgørelse nr. 588 af 14. august  

 1990 om optagelse i en anerkendt arbejdsløshedskasse som  

 selvstændig erhvervsdrivende.
 Medlemmet kunne heller ikke anerkendes som endeligt  

 ophørt med udøvelse af selvstændig virksomhed fra den 2.  

 juli 1991 til den 31. januar 1992 efter reglerne i bekendtgørelsen om  

 ophør med udøvelse af selvstændig virksomhed som  

 hovedbeskæftigelse.
De fejludbetalte dagpenge skulle dog ikke tilbagebetales  

 af medlemmet.
Det kunne ikke anses for godtgjort, at medlemmet havde handlet  

 svigagtigt eller groft uagtsomt efter § 86, stk. 1, og § 87 i  

 arbejdsløshedsforsikringsloven.
Dette medførte, at kassen ikke havde ret til  

 refusion for fejludbetalingen.
DfA henviste til § 86, stk. 4 og stk. 5, i  

 arbejdsløshedsforsikringsloven og § 1, § 2 og § 3 stk. 1, litra a), i  

 bekendtgørelse nr. 614 af 18. december 1985 om refusion fra  

 statskassen i tilfælde, hvor der er udbetalt dagpenge med urette.
Direktoratet bemærkede, at retten til refusion efter  

 § 3, stk. 1, litra a) forudsætter, at der har været lavet et  

 forsvarligt skøn.
Kassen burde have været opmærksom  

 på, at en selvstændig erhvervsdrivende ikke kunne anerkendes som  

 lønmodtager alene på grund af en lønaftale, der var  

 blevet indgået mellem ægtefællerne efter reglerne i  

 skattelovgivningen.
 Ankenævnet tiltrådte DfA's afgørelse  

 med den anførte begrundelse.
(DfA's j.nr. 93-6351-1188, AMA's j.nr.1994-1-1802) VIII.
Manglende tilmelding til arbejdsformidlingen Sag nr. 1 Afmeldt Arbejdsformidlingen som følge af en  

 indtastningsfejl i arbejdsløshedskassen En arbejdsløshedskasse bad DfA om dispensation fra  

 kravet om tilmelding til Arbejdsformidlingen (AF) for et af kassens medlemmer  

 fra december 1993 til april 1995.
 Medlemmet havde på et dagpengekort oplyst, at hun i  

 en uge skulle have uddannelsesydelse.
 Sagsbehandleren i afdelingen indtastede ved en fejl, at  

 medlemmet skulle afmeldes AF, selv om medlemmet på dagpengekortet havde  

 sat kryds i rubrikken om, at hun ønskede et nyt dagpengekort.
 Da medlemmet ikke modtog dagpenge, kontaktede hun  

 sagsbehandleren i afdelingen, der gik ind i EDB-systemet og ophævede  

 dagpengespærringen uden at sikre sig, om afmeldingen var sendt videre  

 til AF.
 DfA traf afgørelse om, at man efter en  

 samlet konkret vurdering ikke fandt grundlag for at dispensere fra kravet om  

 tilmelding til AF som betingelse for udbetaling af dagpenge til medlemmet.  

 DfA lagde vægt på, at afmeldingen var foretaget af afdelingen  

 på kassens egen foranledning ved indtastning af dagpengekort, selv om  

 medlemmet på dagpengekortet havde oplyst, at hun ønskede et nyt  

 dagpengekort.
 DfA lagde også vægt på, at  

 sagsbehandleren ved den senere dagpengeudbetaling ophævede  

 dagpengespærringen uden at sikre sig, om afmeldingen elektronisk var  

 sendt videre til AF.
 DfA fandt, at fejlafmeldingen alene kunne tilskrives  

 arbejdsløshedskassen, hvorfor der ikke var grund til at give  

 dispensation.
Som følge af den manglende dispensation var  

 dagpenge, der var udbetalt i perioden, hvor medlemmet ikke havde været  

 tilmeldt AF, udbetalt med urette.
DfA fandt derfor, at  

 arbejdsløshedskassen var ansvarlig for tilbagebetalingen af det med  

 urette udbetalte beløb, som var opgjort til ca. 170.000 kr.
Det  

 skyldtes, at kassen ved almindelig agtpågivenhed kunne have  

 undgået fejludbetalingen.
 DfA fandt også, at der ikke var grund til at  

 gøre medlemmet ansvarlig for tilbagebetalingen - også selv om  

 medlemmet måtte have fået arbejdsløshedskassens  

 afmeldebrev - da medlemmet ikke fandtes at have givet kassen urigtige  

 oplysninger af betydning for dagpengeretten.
 Arbejdsløshedskassen indbragte afgørelsen  

 for Arbejdsmarkedets Ankenævn.
Arbejdsløshedskassen gjorde blandt andet  

 gældende, at fejlen næppe havde haft reel betydning, da medlemmet  

 havde været aktivt arbejdssøgende og til rådighed for  

 arbejdsmarkedet.
Kassen henviste også til den almindelige  

 proportionalitetsgrundsætning, hvor der efter kassens opfattelse ikke  

 var et rimeligt forhold mellem fejlen og kravet om tilbagebetaling af  

 refusionsbeløbet på ca. 170.000 kr.
 Ankenævnet tiltrådte DfA's  

 afgørelse om, at dagpenge, der var udbetalt til medlemmet i perioden,  

 hvor hun ikke havde været tilmeldt Af, var udbetalt med urette, og at  

 kassen skulle tilbagebetale refusionsbeløbet.
 Ankenævnet lagde ved afgørelsen vægt  

 på, at afmeldingen fra AF fejlagtigt blev foretaget af kassen, og at  

 medlemmet som følge af afmeldingen ikke blev formidlet arbejde fra  

 december 1993 til april 1995.
(DfA's j.nr. 95-623-1262, AMA's j. nr. 1996-1-3812) Sag nr. 2 Afmeldt arbejdsformidlingen på grund af ønske om overgang  

 til efterløn  

 Ikke tilmeldt igen, da medlemmet fortryder overgangen til efterløn Medlemmet skulle den 19. december 1994 overgå til  

 efterløn, men hun fortrød.
Ved en fejl i afdelingen blev  

 medlemmet ikke tilmeldt arbejdsformidlingen (AF) igen, efter hun den 19.  

 december 1994 var blevet afmeldt som følge af den forventede overgang  

 til efterløn.
Arbejdsløshedskassen bad den 28. juni 1996 om  

 dispensation for medlemmets manglende tilmelding fra den 19. december 1994 og  

 den 27. maj 1996, hvor medlemmet igen blev tilmeldt.
Kassen anførte,  

 at afdelingen ikke havde været opmærksom på, at medlemmet  

 var blevet afmeldt AF, da hendes overgang til efterløn blev meddelt AF  

 elektronisk.
Afdelingen havde derfor ikke kontaktet AF for at sikre, at  

 medlemmet var tilmeldt.
Der var udbetalt dagpenge til medlemmet i hele  

 perioden.
 DfA traf afgørelse om, at der ikke kunne  

 dispenseres fra den manglende tilmelding.
 DfA lagde til grund, at medlemmet som følge af en  

 fejl, der var begået af medlemmets arbejdsløshedskasse, ikke  

 havde været tilmeldt AF i den angivne periode.
DfA lagde ved afgørelsen blandt andet vægt  

 på, at det ikke skyldtes forhold på AF, at medlemmet ikke var  

 blevet tilmeldt, efter hun besluttede sig til ikke at overgå til  

 efterløn.
Arbejdsløshedskassen var heller ikke opmærksom  

 på, at den havde afmeldt hende.
Endelig forelå der ikke i  

 øvrigt oplysninger i sagen, der talte for, at der blev givet  

 dispensation.
 Arbejdsløshedskassen meddelte den 18. juli 1996  

 medlemmet, at hun ikke var ansvarlig for de med urette udbetalte  

 dagpenge.
Arbejdsløshedskassen anførte i sin klage til  

 Arbejdsmarkedets Ankenævn, at der var tale om en menneskelig fejl.  

 Fejlen skete på et tidspunkt, hvor der var sket ændringer i  

 regelsættet med deraf følgende travlhed i  

 arbejdsløshedskassen.
Kassen fandt, at der også burde kunne  

 dispenseres i sager, hvor kassen havde begået fejlen og ikke kun i  

 sager, hvor AF havde begået fejlen.
Ankenævnet var enig med DfA i, at der ikke  

 kunne dispenseres for medlemmets manglende tilmelding.
Nævnet var  

 også enig i DfA's begrundelse for afgørelsen.
(DfA's j. nr. 96-623-1562, AMA's j.nr. 1996-1-4058) IX.
Selvforskyldt ledighed Sag nr. 1 Ikke gyldig grund til afslag på formidlet arbejde  

 Medlemmet ønskede at vente med at begynde arbejdet, da hun skulle have  

 middagsgæster lørdag aften Fredag den 8. marts 1996 ringede arbejdsformidlingen (AF)  

 til medlemmet om et sygevikariat på Roskilde Højskole, der  

 begyndte lørdag morgen den 9. marts 1996.
Medlemmet henvendte sig til sin arbejdsløshedskasse  

 og oplyste, at hun havde spurgt AF, om hun ikke kunne vente med at begynde  

 til mandag morgen, da hun skulle have middagsgæster lørdag  

 aften.
Hun oplyste samtidig, at AF i den forbindelse havde meddelt, at man  

 blot ville formidle arbejdet til en anden.
 Arbejdsløshedskassen fandt, at forholdet  

 ikke skulle have konsekvenser for dagpengeretten, fordi AF ikke før  

 formidlingen havde holdt en formidlingssamtale, og fordi AF havde meddelt, at  

 man ville formidle arbejdet til en anden.
 Over for DfA oplyste AF, at medlemmet havde meddelt AF, at  

 hun ikke kunne arbejde i weekenden den 9.-10. marts 1996.
 DfA lagde til grund, at medlemmet ved at meddele  

 AF, at hun først kunne starte arbejdet om mandagen den 11. marts 1996,  

 fordi hun skulle have middagsgæster lørdag aften, havde handlet  

 på en måde, der skulle sidestilles med afslag på et  

 formidlet arbejde.
DfA fandt også, at medlemmet ikke havde haft en  

 gyldig grund til afslaget.
Hun blev derfor anset for at være  

 selvforskyldt ledig, og hun skulle derfor pålægges en uges  

 effektiv karantæne.
DfA fandt imidlertid ikke, at medlemmet var ansvarlig for  

 tilbagebetaling af de fejlagtigt udbetalte dagpenge i perioden.
Det skyldtes,  

 at hun ikke havde givet kassen urigtige oplysninger eller fortiet  

 omstændigheder for retten til dagpenge, eller i øvrigt mod bedre  

 vidende havde modtaget dagpenge.
 Arbejdsløshedskassen  havde derfor ikke ret til  

 refusion af det fejlagtigt udbetalte beløb.
 Ankenævnet lagde til grund, at medlemmet ved  

 samtalen med AF den 8. marts 1996 tilkendegav, at hun ikke ønskede at  

 påtage sig arbejde i weekenden den 9. og 10. marts 1996.  

 Ankenævnet var derfor enig med DfA i, at medlemmet ved at undlade at  

 begynde det formidlede arbejde den 9. marts 1996 måtte anses for at  

 være selvforskyldt ledig i arbejdsløshedsforsikringslovens  

 forstand.
 Ankenævnet fandt heller ikke grund til at  

 imødekomme arbejdsløshedskassens anmodning om refusion for det  

 fejludbetalte beløb.
(DfA s j.nr. 96-4427-1795, AMA s j.nr. 1996-1-4280) Sag nr. 2 Afbrydelse af jobtræningsforløb på nedsat tid  

 Selvforskyldt ledighed, fordi det ikke var dokumenteret, at ophøret  

 med jobtræningen skyldtes, at medlemmet fik varigt arbejde Som led i sin individuelle handlingsplan begyndte  

 medlemmet et jobtræningsforløb fra den 13. november 1995 til den  

 31. december 1995 på Koldinghus i 8 timer ugentligt.
 Medlemmet arbejdede samtidig 20 timer ugentligt ved ISS  

 med frigørelsesattest.
 Medlemmet afbrød jobtræningsforløbet  

 den 8. december 1995 på grund af et tilbud om flere timer hos ISS fra  

 den 11. december til den 22. december 1995 og eventuelt i en længere  

 periode.
 Det fremgår også, at medlemmet var sygemeldt  

 fra den 11. december til den 18. december 1995, og at hun orienterede  

 kontaktpersonen på Koldinghus herom.
 DfA traf afgørelse om, at medlemmet var  

 selvforskyldt ledig, og at hun skulle gennemgå en effektiv  

 karantæne på 5 uger.
Det var DfA s opfattelse, at ophøret med  

 jobtræningen på Koldinghus var uden en gyldig grund i  

 arbejdsløshedsforsikringslovens forstand.
Det var ikke dokumenteret,  

 at medlemmet ophørte med jobtræningen i forbindelse med, at hun  

 opnåede flere ordinære timer ved ISS, og at dette forventedes at  

 have en varighed på mere end 5 uger.
 DfA fandt dog ikke, at medlemmet skulle være  

 ansvarlig for tilbagebetalingen af de fejlagtigt udbetalte dagpenge, da hun  

 ikke havde givet  kassen urigtige oplysninger eller fortiet  

 omstændigheder af betydning for retten til dagpenge, ligesom hun ikke i  

 øvrigt mod bedre vidende uberettiget havde modtaget dagpenge.
 Derimod fandt DfA, at arbejdsløshedskassen  ikke  

 havde ret til refusion af de fejlagtigt udbetalte beløb.
 Ved oversendelsen til ankenævnet bemærkede  

 DfA, at der på ophørstidspunktet den 8. december 1996 kun  

 forelå en fast aftale om ekstratimer fra den 11. december til den 22.  

 december 1995, og der var derfor efter DfA s opfattelse ikke tale om, at  

 medlemmet ophørte i tilbuddet efter den individuelle handlingsplan for  

 at overtage varigt arbejde.
 Ankenævnet var enig med DfA i, at medlemmet  

 ved sit arbejdsophør i jobtræningsforløbet på  

 Koldinghus måtte anses for selvforskyldt ledig i  

 arbejdsløshedsforsikringslovens forstand.
 Ankenævnet tiltrådte herudover DfA s  

 afgørelse.
