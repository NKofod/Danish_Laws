Indholdsfortegnelse 1. Indledning I cirkulæret beskrives de gældende regler for indkomstbeskatning i  

 forbindelse med dødsfald, der er gennemført ved lov nr. 1221 af 27. december  

 1996 om beskatning ved dødsfald (dødsboskatteloven). Endvidere indeholder  

 cirkulæret også en nærmere beskrivelse af nogle væsentlige ændringer, der er  

 foretaget i andre skatte- og afgiftslove i tilknytning til dødsboskatteloven  

 og dødsboskifteloven, jf. nedenfor, og som er gennemført ved lov nr. 1223 af  

 27. december 1996 om ændring af forskellige skatte- og afgiftslove og  

 konkursloven. (Ændringer som følge af dødsboskifteloven og dødsboskatteloven  

 mv.).
 Dødsboskatteloven og de ændringer, der er gennemført i skatte- og  

 afgiftslovgivningen i tilknytning til denne lov og til dødsboskifteloven, har  

 virkning i forbindelse med dødsfald, der sker den 1. januar 1997 og senere,  

 samt på skifte af uskiftede boer i den efterlevende ægtefælles levende live,  

 når anmodning om skifte indgives den 1. januar 1997 eller senere.
 Ved de ovenfor nævnte love er der gennemført en betydelig revision af de  

 hidtil gældende regler om indkomstbeskatning af dødsboer.
Revisionen er konkret foranlediget af lov nr. 383 af 22. maj 1996 om  

 skifte af dødsboer.
Ved denne lov er der gennemført en gennemgribende  

 revision af reglerne om skifte af dødsboer med det formål at forenkle og  

 modernisere dødsbobehandlingen.
Den praktiske gennemførelse af skiftereformen  

 har forudsat, at den fulgtes op af de fornødne tilpasninger af reglerne om  

 dødsboskat (og boafgifter).
 Revisionen af dødsbobeskatningen går imidlertid videre end de  

 lovændringer, der har været nødvendige for at gennemføre skiftereformen.
 Der er således gennemført en gennemgribende forenkling af de materielle  

 skatteregler, navnlig for de boer, der skiftes.
I dødsboskatteloven er der foretaget en væsentlig omskrivning af hele  

 regelkomplekset.
Reglerne om beskatning i anledning af dødsfald, dvs.  

 reglerne om dødsbobeskatning og om dødsfaldets indvirken på beskatningen af  

 afdøde (i det indkomstår, hvor dødsfaldet er sket, og tidligere), afdødes  

 efterlevende ægtefælle, arvinger m.fl., er som hovedregel samlet i en lov,  

 mens de tidligere gældende regler af historiske årsager var placeret dels i  

 kildeskatteloven, dels i en lang række andre skattelove.
Dødsboskatteloven indeholder de særlige indkomstbeskatningsregler, der  

 finder anvendelse i forbindelse med dødsfald.
Det betyder, at f. eks. regler  

 om ejendomsbeskatning og arbejdsmarkedsbidrag ikke findes i loven.
 I dødsboskatteloven følger systematikken de skifteretlige grundbegreber,  

 således som de er fastslået i den nye lov om skifte af dødsboer (skifte,  

 uskiftet bo og boudlæg (der efter dødsboskifteloven udbygger begrebet  

 begravelsesudlæg)). For at anvende reglerne i dødsboskatteloven på et konkret  

 tilfælde, forudsættes det derfor, at det vides, om boet er skiftet, udleveret  

 til ægtefællen til uskiftet bo eller, ved barnløse ægtefæller, om boet er  

 udleveret til ægtefællen som enearving, eller om boet er sluttet ved boudlæg.
Beskrivelsen af reglerne i dødsboskatteloven i nærværende cirkulære følger  

 systematikken i loven.
Det betyder således, at henvisninger til afsnit,  

 kapitler og paragraffer i de enkelte punkter i cirkulæret henviser direkte  

 til dødsboskatteloven.
Det gælder således omtalen af dødsboskattelovens  

 afsnit I - XI, kapitel 1-22 og §§ 1-99.
 Cirkulæret indeholder som nævnt også en beskrivelse af væsentlige  

 ændringer i andre skatte- og afgiftslove som følge af dødsboskatteloven og  

 dødsboskifteloven.
 Disse ændringer er omtalt i punkt 23. - 27. i cirkulæret.
1.2. Forholdet mellem de hidtil gældende dødsboskatteregler og  

 dødsboskatteloven i hovedtræk I det hidtil gældende regelsæt var reglerne om beskatning i  

 skiftesituationen og ved uskiftet bo i vidt omfang sammenskrevne.
I  

 modsætning hertil er dødsboskatteloven struktureret således, at de to  

 forskellige regelsæt udskilles i hvert sit hovedafsnit i loven.
 Efter de nye regler bevares den grundlæggende skattemæssige  

 forskelsbehandling af skiftede og uskiftede dødsboer, der består i, at de  

 skiftede dødsboer er selvstændige skattesubjekter, mens der ved uskiftet bo  

 kun eksisterer et skattesubjekt, nemlig den efterlevende ægtefælle.
Dødsboskatteloven indeholder nogle justeringer i anvendelsesområdet for  

 reglerne om henholdsvis skiftede og uskiftede boer.
Justeringerne angår  

 afgrænsningen af de situationer, hvor den efterlevende ægtefælle må anses for  

 enearving og således bør beskattes efter reglen om uskiftet bo.
Dødsboskatteloven indeholder ingen væsentlige ændringer i forhold til de  

 hidtil gældende regler for boer, der sluttes ved boudlæg, og boer, der  

 udleveres til uskiftet bo el. lign.
Derimod indeholder dødsboskatteloven  

 væsentlige ændringer for de boer, der skiftes.
 Efter de tidligere gældende regler var skiftede dødsboer under en vis  

 størrelse (aktiver ved dødsfaldet 836.600 kr. og nettoformue ved dødsfaldet  

 643.500 kr. i 1997-niveau) fritaget for at betale dødsboskat.  

 Skattefritagelsesreglen er opretholdt i dødsboskatteloven, men  

 beløbsgrænserne er forhøjet til 1,3 mill. kr. for aktiverne og 1 mill. kr.  

 for nettoformuen i 1997-niveau, dog anvendt ved boets afslutning i stedet for  

 ved dødsfaldet.
 Efter de nye regler er dødsboerne selvstændige skattesubjekter i hele  

 perioden fra dødsfaldet og frem til skæringsdagen i boopgørelsen.
 For boer, der er fritaget for beskatning, indebærer  

 dødsboskatteloven, at mellemperiodebeskatningen er ændret fra  

 personbeskatning til en 50 pct.s proportionalskat svarende til dødsboskatten,  

 jf. nedenfor, og at der i stedet for personfradrag gives et fradrag i den  

 beregnede skat på 1.300 kr. pr. påbegyndt måned (1997-niveau).
Efter de tidligere gældende regler skulle der kun indbetales restskatter  

 vedrørende mellemperioden, hvis beløbet oversteg 10.000 kr., og der skulle  

 kun udbetales for meget betalt skat vedrørende mellemperioden, hvis beløbet  

 oversteg 1.000 kr.
Beløbsgrænserne reguleredes ikke.
Efter dødsboskatteloven  

 er beløbsgrænserne forhøjet til henholdsvis 16.800 kr. og 2.000 kr.  

 (1997-niveau), ligesom beløbene fremover reguleres.
 For de ikke-skattefritagne dødsboer sker der efter  

 dødsboskatteloven - i modsætning til tidligere - en samlet beskatning af  

 mellemperioden og boperioden (bobeskatningsperioden).
 Skatten af indkomsten i bobeskatningsperioden er ligesom dødsboskatten  

 efter de tidligere gældende regler en 50 pct.s-proportionalskat.
 For mellemperioden gives et fradrag i den beregnede skat på 1.300 kr. pr.  

 måned (1997-niveau). Fradraget træder i stedet for personfradrag.
 Efter de tidligere gældende regler fik dødsboer, der ikke var fritaget for  

 beskatning, et bofradrag på 4.600 kr. pr. måned (1997-niveau). Fradraget blev  

 givet i den beregnede skat.
Bofradraget er bevaret i dødsboskatteloven.
Fradraget kan dog højst gives  

 i 12 måneder.
 Efter de tidligere gældende regler skulle mellemperioden beskattes efter  

 personskattelovens regler (delår), og dødsboet skulle foretage selvangivelser  

 og skatteansættelse for hvert enkelt indkomstår (såvel hele år som delår) i  

 boperioden.
 Dødsboskatteloven betyder, at der i hvert enkelt bo kun skal foretages  

 selvangivelse og skatteansættelse en gang, nemlig ved boets afslutning.
Ifølge dødsboskifteloven vil insolvente dødsboer fremover blive undergivet  

 en modificeret konkursbehandling.
Som følge heraf er dødsboerne i  

 skattemæssig henseende efter de nye regler omfattet af konkursskatteloven.  

 Samtidig er konkursprivilegiet for dødsboskat i insolvente dødsboer  

 bortfaldet.
 Som en konsekvens af de nye dødsboskatteregler er der i  

 arbejdsmarkedsfondsloven bl.a. indført regler om, at betalingen af foreløbige  

 og indeholdte arbejdsmarkedsbidrag, som forfaldt før dødsfaldet, anses for  

 endelige, ligesom der er gennemført efterbetalingsregler og hæftelsesregler  

 for skyldige arbejdsmarkedsbidrag.
Dødsboskiftereformen har medført ændrede regler om præklusivt proklama og  

 en udvidet anvendelse heraf.
Dødsboskatteloven og lov nr. 1223 af 27.  

 december 1996 indeholder derfor regler om, at skatte- og afgiftskrav skal  

 være undtaget fra præklusivt proklama og undergivet nogle alternative,  

 længere frister.
Endvidere sikrer dødsboskatteloven, at der ikke længere er  

 uoverensstemmelse mellem de skifteretlige og de skattemæssige  

 værdiansættelser.
Som følge heraf kan der heller ikke længere klages over  

 værdiansættelser i det skattemæssige klagesystem.
Dødsboskatteloven indeholder ikke alene regler om beskatningen af  

 dødsboer.
Den indeholder tillige regler om beskatningen af de personer mv.,  

 der modtager udlodning fra et dødsbo, af personer, hvis ægtefælle er afgået  

 ved døden og af perioden fra afslutningen af afdødes seneste hele indkomstår  

 frem til dødsfaldet (mellemperioden).
 Loven har imidlertid en mere vidtgående betydning for beskatningen af  

 dødsboerne end for beskatningen af de øvrige nævnte.
Skematisk oversigt over de tidligere gældende regler og de  

 væsentligste ændringer i dødsboskatteloven.
 1.3. Nye regler for skifte af dødsboer.
Ved lov nr. 383 af 22. maj 1996 om skifte af dødsboer blev der gennemført  

 en gennemgribende revision af reglerne om skifte af dødsboer med det formål  

 at forenkle og modernisere dødsbobehandlingen.
Loven trådte i kraft den 1.  

 januar 1997.
 I hovedtræk indeholder loven følgende måder, hvorpå et dødsbo kan  

 berigtiges:
 Boudlæg uden skiftebehandling.
 Et bo, hvis aktiver efter fradrag af rimelige udgifter ved begravelsen,  

 boets behandling og af gæld, som er sikret ved pant eller på anden  

 tilsvarende måde, ikke overstiger 25.000 kr., udlægges uden skiftebehandling.  

 Boudlægget sker som udgangspunkt til den eller dem, som efter skifterettens  

 skøn er den afdødes nærmeste efterladte, jf. dødsboskiftelovens kapitel 12.
 Udlæg til en efterlevende ægtefælle.
 Et bo kan udlægges til den efterlevende ægtefælle efter anmodning, hvis  

 der ifølge §§ 7a og 7b i arveloven samt i § 23 i lov om ægteskabets  

 retsvirkninger intet bliver at udlodde til andre arvinger, og ægtefællen  

 påtager sig ansvaret for den afdødes gældsforpligtelser, jf.  

 dødsboskiftelovens § 22.
 Privat skifte.
Et bo kan udleveres til privat skifte, hvis der foreligger en anmodning  

 herom, der er tiltrådt af alle arvingerne.
Som betingelserne for udlevering  

 til privat skifte gælder bl.a., at boets aktiver samt en eventuel  

 sikkerhedsstillelse må antages at være tilstrækkelige til at dække boets  

 gæld, at afdøde ikke ved testamente har udelukket privat skifte, samt at  

 mindst en af boets arvinger kan optræde under skiftet uden at være  

 repræsenteret ved værge eller skifteværge og er i stand til at opfylde sine  

 forpligtelser efterhånden som de forfalder, jf. nærmere dødsboskiftelovens §  

 25.
Efter boets udlevering råder arvingerne i forening over boets aktiver og  

 træffer bestemmelse i boets anliggender.
Arvingerne skal senest 6 måneder  

 efter boets udlevering indgive en opgørelse over boets aktiver og passiver på  

 dødsdagen til skifteretten.
Arvingerne udarbejder en boopgørelse over boets aktiver, passiver,  

 indtægter og udgifter med angivelse af fordelingen mellem legatarer og  

 arvinger.
Den seneste skæringsdag, der kan anvendes i opgørelsen, er som  

 udgangspunkt 1-års dagen for dødsfaldet, jf. dødsboskiftelovens § 31.
 Forenklet privat skifte.
Er betingelserne for privat skifte opfyldt, kan et bo efter anmodning  

 udleveres til forenklet privat skifte.
Det er endvidere en betingelse,  

at der ikke i boet skal svares bo- eller tillægsboafgift, at  

 der ikke er arvinger, der er repræsenteret ved værge eller skifteværge,  

at der ikke i boet er legatarer, at boet ikke er  

 skattepligtigt, at afdøde ikke i det indkomstår, hvor dødsfaldet  

 indtræder, har drevet selvstændig erhvervsvirksomhed, og at der ikke i  

 boet findes aktiver, der er skattemæssigt af- eller nedskrivningsberettigede.  

 I boer, der behandles efter reglerne om forenklet privat skifte, er  

 udarbejdelse af boopgørelse ufornøden.
I sådanne boer anses dødsdagen som  

 skæringsdagen, jf. dødsboskiftelovens § 35.
 Var afdøde gift, og er den efterlevende ægtefælle eneste arving i boet,  

 kan boet efter nærmere angivne betingelser udleveres til forenklet privat  

 skifte, jf. dødsboskiftelovens § 34.
 Behandling ved bobestyrer.
Skifteretten udleverer et bo til behandling ved en autoriseret bobestyrer,  

 bl.a. i tilfælde, hvor en arving anmoder derom, boet må antages at være  

 insolvent, alle arvinger enten er repræsenteret ved værge eller skifteværge  

 eller er under konkurs eller er ude af stand til at opfylde deres  

 forpligtelser mv.
De nærmere betingelser findes i dødsboskiftelovens § 36.
 Bobestyreren udarbejder en boopgørelse med en redegørelse om boets  

 behandling og om arveforholdene samt en opgørelse over boets aktiver og  

 passiver, indtægter og udgifter med angivelsen af fordelingen mellem  

 legatarer og arvinger og af den beregnede bo- og tillægsboafgift, jf.  

 dødsboskiftelovens § 66, stk. 1.
 Den seneste skæringsdag, der kan anvendes i opgørelsen, er 2-års dagen for  

 dødsfaldet, jf. dødsboskiftelovens § 66, stk. 2.
 Insolvente boer.
Er boet insolvent, træffer skifteretten afgørelse om insolvensbehandling  

 og udpeger en bobestyrer.
Reglerne i konkursloven finder i disse tilfælde i  

 vidt omfang anvendelse.
Der henvises til dødsboskiftelovens §§ 69-73. Se  

 nærmere herom punkt 8. og 24.
 Skifte af en efterlevende ægtefælles aktiver og passiver.
Den førstafdøde ægtefælles fuldstændige særeje, tidligere  

 skilsmissesæreje, der ved dødsfaldet bliver fælleseje, og bodel skal skiftes  

 efter reglerne i dødsboskifteloven.
Hvor boet efter den førstafdøde  

 undergives skiftebehandling, inddrages den efterlevende ægtefælles  

 fællesejemidler efter dødsboskiftelovens §§ 75-76, hvorefter  

 boslodsudvekslingen i medfør af § 77 optages i boopgørelsen.
 Den efterlevende ægtefælle beholder rådigheden over sin del af fællesejet.  

 Der henvises til §§ 74-77 i dødsboskifteloven.
 Skifte af uskiftet bo, medens den efterlevende ægtefælle er i  

 live.
I disse tilfælde finder bestemmelserne i dødsboskiftelovens §§ 75-77  

 tilsvarende anvendelse på skifte af hele boet, jf. dødsboskiftelovens § 78.  

 Boet behandles i øvrigt efter reglerne i dødsboskifteloven.
Det vil bl.a.  

 sige, at den efterlevende ægtefælle kan forlange boet behandlet ved  

 bobestyrer, og at reglerne om privat skifte og forenklet privat skifte kan  

 finde anvendelse.
 Proklama.
Efter §§ 81-83 i dødsboskifteloven gøres udstedelse af proklama  

 obligatorisk i alle egentligt skiftede boer, dvs. privatskiftede boer og  

 bobestyrerbehandlede boer.
I alle andre boer gøres det muligt at udstede  

 proklama, herunder også i boer, der er udleveret til uskiftet bo.
 Der henvises til punkt 23., hvor der er en nærmere beskrivelse af  

 proklamareglernes betydning for skattekrav mv. i forbindelse med dødsfald.
 DØDSBOSKATTELOVEN.
 2. Dødsboskattelovens anvendelsesområde - kapitel 1.
 2.1. Indledning - § 1.
 I dødsboskatteloven findes de særlige indkomstskatteregler, der anvendes i  

 forbindelse med dødsfald, jf. § 1, stk. 1.
 Loven indeholder ikke alene regler om beskatningen af dødsboer, men også  

 om beskatningen af de personer mv., der modtager udlodning fra et dødsbo, af  

 personer, hvis ægtefælle er afgået ved døden, og af perioden fra afslutningen  

 af afdødes seneste hele indkomstår frem til dødsfaldet (mellemperioden).
 Loven har imidlertid som tidligere nævnt en mere vidtgående betydning for  

 beskatningen af dødsboerne end for beskatningen af de øvrige nævnte.
 For så vidt angår dødsboerne, indeholder loven således i § 1, stk. 2-4,  

 egentlige skattepligtsbestemmelser.
For så vidt angår de øvrige nævnte, berøres de fundamentale spørgsmål om  

 deres skattepligt til Danmark ikke af loven.
De pågældendes skattepligt beror  

 således på de almindelige regler herom, navnlig kildeskattelovens §§ 1 og 2  

 og selskabsskattelovens §§ 1 og 2, og dødsboskatteloven indeholder alene  

 nogle særregler for indkomstopgørelsen, skatteberegningen mv.
 2.2. Skattepligtsbestemmelser - § 1, stk. 2-6.
 § 1,  stk. 2, er en skattepligtsbestemmelse for de  

 fuldt skattepligtige dødsboer og indeholder samtidig de stedlige og  

 internationale kompetenceregler vedrørende dødsboer.
Skattepligtig efter de danske dødsboskatteregler er således efter § 1,  

 stk. 2, dødsboer, der helt eller delvis skiftes her i Danmark efter  

 dødsboskiftelovens § 2. Dødsboer, der behandles efter dødsboskiftelovens § 2,  

 men som afsluttes ved boudlæg uden skiftebehandling eller ved udlevering til  

 den efterlevende ægtefælle til uskiftet bo el.lign., omfattes dog ikke af  

 reglerne om beskatning af dødsboer, der er selvstændige skattesubjekter.
Om  

 afgrænsningen af de selvstændige skattesubjekter i dødsboskattelovens § 2  

 henvises til punkt 3.1.
Et dødsbo behandles efter dødsboskiftelovens § 2, stk. 1, i den retskreds,  

 hvor afdøde havde hjemting efter retsplejelovens §§ 235 og 236. Skifte af et  

 uskiftet bo i den efterlevende ægtefælles levende live behandles dog ved den  

 efterlevendes hjemting.
Skiftet omfatter alle afdødes aktiver og passiver,  

 hvorimod en eventuel efterlevende ægtefælles formue som udgangspunkt ikke  

 omfattes, jf. nærmere dødsboskiftelovens kapitel 17.
 Selv om afdøde ikke havde hjemting her i landet, kan justitsministeren på  

 anmodning af arvinger m.fl. henvise boet eller en del af dette til behandling  

 ved en dansk skifteret, jf. dødsboskiftelovens § 2, stk. 2. Sker dette,  

 omfatter den fulde skattepligt den bomasse, der henvises til skifte her i  

 landet.
 Reglerne er i princippet uændret i forhold til tidligere gældende ret, men  

 er tilpasset den nye lov om skifte af dødsboer.
 Efter § 1, stk. 3, omfatter skattepligten efter dødsboskatteloven også  

 udenlandske boer, der hverken helt eller delvis skiftes her i landet, men som  

 oppebærer en eller flere indtægter som nævnt i kildeskattelovens § 2  

 (begrænset skattepligtige dødsboer), som Danmark ikke efter en indgået  

 dobbeltbeskatningsaftale er afskåret fra at beskatte, bortset fra indkomst,  

 der undergives en særskilt og endelig bruttobeskatning efter  

 kildeskattelovens § 65 A (udbytter) og § 65 C (royalties).
 Udenlandske dødsboer er som hidtil ikke begrænset skattepligtige af  

 renteindtægter.
 De hidtil gældende skattepligtsbestemmelser for begrænset skattepligtige  

 dødsboer i kildeskattelovens § 2 er således overflyttet til  

 dødsboskattelovens § 1, stk. 3. Dog bibeholdes skattepligtsbestemmelserne i  

 kildeskattelovens § 2 for begrænset skattepligtige dødsboer, der alene  

 oppebærer indkomst og som efter kildeskattelovens § 65 A (udbytter) eller §  

 65 C (royalty) undergives en særskilt og endelig bruttobeskatning.
Det er ikke en forudsætning for at tale om et begrænset skattepligtigt  

 dødsbo, at skiftet i udlandet behandles som en selvstændig juridisk person og  

 således er undergivet beskatning som selvstændigt skattesubjekt.
Det betyder,  

 at udenlandske boer behandles ens uanset karakteren af den skiftemæssige  

 behandling i udlandet.
 Hvis det udenlandske dødsbo som sådant ikke har indkomster som  

 nævnt i kildeskattelovens § 2 (eller i kulbrinteskatteloven, jf. nedenfor),  

 finder dødsboskattelovens regler ikke anvendelse på det udenlandske dødsbo.  

 Afdødes indkomst i mellemperioden beskattes i denne situation efter de  

 almindelige regler i personskatteloven og kildeskatteloven og ikke efter  

 dødsboskatteloven.
Hvis dødsboet udelukkende har indkomst, som er omfattet af  

 kildeskattelovens § 65 A (udbytter) eller § 65 C (royalty), beskattes  

 indkomsten også efter de almindelige regler i personskatteloven og  

 kildeskatteloven og ikke efter dødsboskatteloven.
Tilsvarende gælder for  

 afdødes indkomst i mellemperioden.
Hvis dødsboet derimod foruden indkomster, der er omfattet af  

 kildeskattelovens § 65 A og § 65 C, også har anden indkomst, der er  

 omfattet af kildeskattelovens § 2 (eller af kulbrinteskatteloven, jf.  

 nedenfor), finder reglerne i dødsboskatteloven anvendelse både på dødsboet og  

 på afdøde.
Afdødes indkomst i mellemperioden opgøres og beskattes så efter  

 dødsboskattereglerne.
 Efter § 1, stk. 4, er udenlandske boer skattepligtige (begrænset  

 skattepligtige), hvis de oppebærer indtægter som nævnt i  

 kulbrinteskatteloven, som Danmark ikke efter en indgået  

 dobbeltbeskatningsaftale er afskåret fra at beskatte.
Efter § 1, stk. 5, er dødsboer efter personer, der var undtaget fra  

 skattepligt efter kildeskattelovens § 3, skattefrie.
Det drejer sig om boer  

 efter regenten og dennes ægtefælle samt visse slægtninge til de nævnte, jf.  

 kildeskattelovens § 3, stk. 1, nr. 1 og 2.
 Skattefriheden efter § 1, stk. 5, omfatter selve dødsboet, og der  

 foretages heller ikke en skatteansættelse af mellemperioden, når afdøde var  

 omfattet af kildeskattelovens § 3. Personer, der selv er skattepligtige, og  

 som modtager udlodning fra et dødsbo, der er omfattet af bestemmelsen,  

 stilles derimod skattemæssigt på samme måde som personer, der modtager  

 udlodning fra et skattefritaget dødsbo.
I § 1, stk. 6, præciseres lovens betydning for andre end dødsboet.
Det  

 drejer sig dels om afdødes efterladte ægtefælle og dels om modtagere af  

 udlodning fra et dødsbo og modtagere af boudlæg.
Udlodning og boudlæg kan  

 tilfalde såvel fysiske personer som selskaber, fonde mv.
Udlodning og boudlæg  

 kan også tilfalde offentlige myndigheder mv., som ikke er  

 indkomstskattepligtige.
For alle de nævnte gælder, at loven ikke påvirker deres eventuelle  

 skattepligt til Danmark.
Der er alene tale om særregler, der skal anvendes  

 ved opgørelsen af den skattepligtige indkomst, aktieindkomsten og  

 CFC-indkomsten (indkomst fra controlled foreign company, jf. ligningslovens §  

 16 H).
 3. Dødsboer, som er selvstændige skattesubjekter -  

 kapitel 2 og kapitel 3.
 3.1. Oversigt over selvstændige skattesubjekter - § 2.
Nedenfor gennemgås reglerne i § 2, som fastlægger, hvilke boer, der  

 betragtes som selvstændige skattesubjekter.
For disse boer finder reglerne om  

 beskatning af skiftede boer i lovens afsnit II (§§ 3-57) anvendelse.
Det bemærkes, at der ikke er overensstemmelse mellem de boer, som i  

 skatteretlig forstand betragtes som selvstændige skattesubjekter, og de boer,  

 der i skifteretlig forstand betragtes som skiftede boer.
Det gælder således i  

 de tilfælde, hvor der skifteretligt er tale om et skifte, men hvor boet på  

 grund af den efterlevende ægtefælles stilling ikke betragtes som et  

 selvstændigt skattesubjekt, jf. § 58, stk. 1, nr. 2 og 4.
 Et dødsbo, der skiftes i umiddelbar forbindelse med dødsfaldet, bortset  

 fra boer, som overtages af en efterlevende ægtefælle, er omfattet af § 2,  

 stk. 1, nr 1.
 Hvis afdøde efterlader sig en ægtefælle, der får udleveret boet efter  

 førstafdøde til uskiftet bo, skal beskatning i anledning af dødsfaldet  

 derimod ske efter reglerne om uskiftede boer i afsnit III, jf. § 58, stk. 1,  

 nr. 1. I disse tilfælde foreligger der ikke et selvstændigt skattesubjekt, og  

 beskatningen sker hos den efterlevende ægtefælle.
Reglerne om uskiftede boer i afsnit III finder også anvendelse, når skifte  

 har været indledt, men er afsluttet med, at den efterlevende ægtefælle har  

 overtaget boet, jf. § 58, stk. 2, 1. pkt.
Det samme er tilfældet, hvor der  

 skifteretligt er tale om et skifte, men hvor den efterlevende ægtefælle er  

 afdødes eneste arving eller dog indtager en sådan særstilling, at boet i  

 skattemæssig henseende ikke betragtes som et selvstændigt skattesubjekt, jf.  

 § 58, stk. 1, nr. 2 og 4.
 De tilfælde, hvor et bo udleveres til uskiftet bo, efter at der er skiftet  

 med en eller flere livsarvinger efter førstafdøde, er omfattet af § 2, stk.  

 1, nr. 2. Er der foretaget et sådant partielt skifte, således at kun  

 »restboet« er udleveret til uskiftet bo, skal situationen i  

 skattemæssig henseende behandles som et skifte.
 Om afgrænsningen af, hvornår et partielt skiftet uskiftet bo skal  

 behandles efter henholdsvis reglerne om skiftede boer (afsnit II) og  

 uskiftede boer (afsnit III), henvises i øvrigt til § 58, stk. 2 og 3, og  

 punkt 10.2.
 De situationer, hvor en efterlevende ægtefælle indleder et skifte af  

 uskiftet bo i levende live og herunder skifter med alle arvinger og legatarer  

 efter førstafdøde (fuldstændigt skifte), er omfattet af § 2, stk. 1, nr. 3.  

 Særregler om denne situation findes i lovens kapitel 12 (§§ 71-75), jf. punkt  

 12.
§ 2,  stk. 1, nr. 4, omhandler begrænset  

 skattepligtige dødsboer.
Der henvises til punkt 2.2. om § 1, stk. 3 og 4. Med  

 hensyn til disse dødsboer gælder reglerne i §§ 53-54, jf. punkt 9.
§ 2,  stk. 1, nr. 5, omhandler genoptagelsesboer.  

 Særregler herom findes i lovens afsnit V, kapitel 14 (§§ 81 - 83). For  

 genoptagelsesboernes vedkommende afhænger deres selvstændige  

 skattesubjektivitet ikke af, hvad det er for et bo, der genoptages, men af,  

 hvordan genoptagelsesboet sluttes.
Sker det ved boudlæg eller ved, at en  

 efterlevende ægtefælle overtager boet efter en af reglerne i § 58, er der  

 ikke tale om et selvstændigt skattesubjekt, jf. punkt 10.2. om § 58.
Det fremgår af § 2, stk. 2, at reglerne om beskatningen af skiftede boer i  

 afsnit II ikke finder anvendelse i fuldt omfang i de tilfælde, hvor en afdød  

 gift person både efterlader sig et fuldstændigt særeje, der skiftes, og et  

 fælleseje og/eller skilsmissesæreje, der udleveres til den efterlevende  

 ægtefælle til uskiftet bo.
Særboet er da omfattet af § 2, stk. 1, nr. 1, men  

 beskatningen er påvirket af, at der ved siden af særboet findes et uskiftet  

 bo.
Særreglerne findes i lovens kapitel 11, jf. punkt 11.
 For insolvente dødsboer gælder konkursskatteloven, jf. § 52, som omtalt  

 under punkt 8. og 24.
 3.2. Anvendelsesområdet for kapitel 3 - § 3.
 Efter § 3 finder reglerne i § 4 (afgrænsning af dødsboets indkomst), § 5  

 (indkomstskattepligtens varighed) og § 6 (skattefritagelse) anvendelse på  

 følgende boer:
- dødsboer, som skiftes i umiddelbar forbindelse med dødsfaldet, bortset  

 fra dødsboer, der overtages af en efterlevende ægtefælle efter § 58, stk. 1,  

 nr. 2-4, eller stk. 2, 1. pkt., - dødsboer, der delvis udleveres til en efterlevende ægtefælle til  

 uskiftet bo, efter at der er skiftet med en eller flere livsarvinger efter  

 førstafdøde, jf. § 58, stk. 2, 2. pkt.
- uskiftede boer, hvor den efterlevende ægtefælle i levende live skifter  

 med alle arvinger og legatarer efter førstafdøde i det i § 71, stk. 3,  

 angivne omfang (fuldstændigt skifte), jf. dog § 72, og - genoptagelsesboer, der ikke afsluttes ved boudlæg eller ved, at boet  

 overtages af en efterlevende ægtefælle efter § 58, stk. 1, eller stk. 2, 1.  

 pkt., i det i §§ 81-83 angivne omfang.
 3.3. Afgrænsningen af dødsboets indkomst - § 4.
 3.3.1. Hovedregel - § 4, stk. 1.
 Dødsboets indkomstskattepligt omfatter indtægter og udgifter af den  

 formue, der tilhører dødsboet, og som er inddraget under skiftet, jf. § 4,  

 stk. 1.
 Ved indtægter og udgifter forstås - i overensstemmelse med almindelig  

 skatteretlig terminologi - ikke kun løbende indtægter såsom formueafkast og  

 løbende forfaldne udgifter, men også gevinst og tab ved dødsboets afståelse  

 af aktiver og afvikling af passiver.
Når afdøde var gift ved dødsfaldet, forstås ved formue, der er inddraget  

 under skiftet, - i forlængelse af dødsboskiftelovens § 74 - kun afdødes  

 aktiver og passiver.
Den efterlevende ægtefælle beskattes som hovedregel i  

 boperioden af egne indtægter og udgifter uafhængig af beskatningen af  

 dødsboet.
Dette gælder også for indtægter og udgifter, der vedrører den  

 efterlevende ægtefælles andel af ægtefællernes hidtidige fælleseje og den  

 efterlevende ægtefælles skilsmissesæreje.
 3.3.2. Afdøde var gift ved dødsfaldet - § 4, stk. 2.
 § 4,  stk. 2, indeholder en modifikation til  

 hovedreglen i § 4, stk. 1, og § 42, stk. 1, hvorefter den efterlevende  

 ægtefælle i boperioden beskattes af indtægter og udgifter vedrørende egen  

 formue.
 Den efterlevende ægtefælle kan vælge i forbindelse med boslodsudvekslingen  

 at afstå egne aktiver (hidrørende fra bodel eller skilsmissesæreje) til de  

 øvrige arvinger og legatarer efter førstafdøde.
Når den efterlevende ægtefælles aktiver således udloddes til andre  

 arvinger eller legatarer, skal gevinst og tab, der vedrører selve  

 udlodningen, henregnes til dødsboets indkomst og, jf. § 42, stk. 2, ikke til  

 den efterlevende ægtefælles indkomst.
Det er uden betydning, om gevinst eller  

 tab ved udlodningen konkret er skattepligtig, eller om der ikke sker  

 beskatning, fordi dødsboet som sådant er fritaget for beskatning efter § 6,  

 eller fordi udlodningen sker med succession efter § 36.
Selv om den efterlevende ægtefælles formue ikke inddrages under de  

 almindelige regler i dødsboskifteloven, jf. dennes § 74, er det som hidtil  

 forudsat i arvelovgivningen, at der, når ægtefællerne havde fælleseje  

 og/eller skilsmissesæreje, skal finde en boslodsudveksling sted i forbindelse  

 med dødsfaldet.
Efter praksis ophører formuefællesskabet pr. dødsdagen.
De  

 fællesejeaktiver og passiver, som den efterlevende ægtefælle havde ved  

 dødsfaldet, indgår således i boslodsudvekslingen.
Da boslodsudvekslingen ikke  

 sker ved dødsfaldet, men pr. skæringsdagen, er det imidlertid de pågældende  

 aktivers og passivers værdi på skæringsdagen, der medregnes.
Heri ligger, at  

 der medregnes værdistigninger og -tab i boperioden, samt afkast i boperioden.
 Det forhold, at afkast på et formuegode, der tilhører den efterlevende  

 ægtefælle, skattemæssigt henregnes til denne, medfører, at det afkast, der  

 skal indgå i boslodsudvekslingen, skal korrigeres for skat.
 3.3.3. Opdeling af ægtefællernes formue - § 4, stk. 3.
Opdelingen af ægtefællernes formuer efter § 4, stk. 1 og 2, forudsætter  

 som nævnt, at det kan fastslås, til hvilken ægtefælles formuesfære et konkret  

 aktiv eller passiv hører.
Konkrete tvivlsspørgsmål afgøres efter § 4, stk. 3.
Efter reglerne i § 4, stk. 3, skal den skattemæssige opdeling følge den  

 opdeling, som dødsboet og den efterlevende ægtefælle foretager i henhold til  

 dødsboskifteloven, og som forudsætningsvis følger de familieformueretlige  

 ejerforhold.
Det er således fordelingen i boopgørelsen og den i § 76 i  

 dødsboskifteloven nævnte opgørelse af den efterlevende ægtefælles aktiver og  

 passiver, der lægges til grund.
 Bestemmelsen i § 4, stk. 3, stemmer overens med hovedprincipperne i  

 kildeskattelovens § 24 A, hvorefter positive og negative  

 kapitalindkomstposter i ægtefællernes levende live skal fordeles efter, hvem  

 aktivet eller passivet skal henregnes til efter ægteskabslovgivningen.
Hvis den kommunale skattemyndighed konstaterer, at formuefordelingen i en  

 boopgørelse afviger fra den, man måtte forvente ud fra ægtefællernes  

 selvangivelser, har skattemyndigheden mulighed for at gøre skifteretten  

 opmærksom herpå.
Skifteretten kan da som opfølgning herpå afkræve dødsboet og  

 den efterlevende ægtefælle dokumentation for, at opdelingen er foretaget  

 korrekt, jf. herved bl.a. dødsboskiftelovens § 76, stk. 2. Dokumenteres det,  

 at opdelingen er foretaget korrekt, vil den kommunale skattemyndighed efter  

 omstændighederne kunne drage konsekvensen af, at skatteansættelserne af  

 ægtefællerne i de forudgående indkomstår er foretaget på ukorrekt grundlag.
 3.3.4. Afdøde var gift ved dødsfaldet og efterlader sig såvel  

 fælleseje og/eller skilsmissesæreje som fuldstændigt særeje - § 4, stk.  

 4.
 Det fastslås i § 4, stk. 4, 1. pkt., at der ved de blandede  

 formueordninger, hvor afdøde efterlader sig såvel fælleseje og/eller  

 skilsmissesæreje som fuldstændigt særeje, som udgangspunkt opstår to adskilte  

 dødsboer, hvoraf det ene (særboet) omfatter afdødes fuldstændige særeje og  

 det andet (fællesboet) afdødes fælleseje samt afdødes hidtidige  

 skilsmissesæreje, der i kraft af reglerne i lov om ægteskabets retsvirkninger  

 bliver fælleseje ved død.
 Havde ægtefællerne etableret den særlige formueordning  

 »kombinationssæreje«, jf. § 28, stk. 2, i lov om ægteskabets  

 retsvirkninger, vil det, der tilhørte den nu afdøde ægtefælles  

 kombinationssæreje, indgå i fællesboet, mens det, der tilhørte den  

 efterlevende ægtefælles kombinationssæreje, bliver dennes fuldstændige særeje  

 ved dødsfaldet.
 I § 4, stk. 4, 2. pkt., fastslås det dog, at afdøde kun anses for at  

 efterlade sig et bo, hvis hele afdødes formue undergives en fælles  

 skiftebehandling, hvilket er almindeligt forekommende i praksis i de  

 tilfælde, hvor begge boer skal skiftes.
 Om tilfælde, hvor særboet skiftes, mens fællesboet overtages til uskiftet  

 bo el.lign., henvises til kapitel 11 (§§ 67-70), jf. punkt 11.
 3.3.5. Afdøde var gift ved dødsfaldet, og afdødes fuldstændige særeje  

 inddrages helt eller delvist under fællesboet - § 4, stk. 5.
§ 4,  stk. 5, omhandler tilfælde, hvor afdødes  

 fuldstændige særeje helt eller delvis inddrages under fællesboet.
Dette kan i  

 visse tilfælde være nødvendigt for at opfylde vederlagskrav efter § 23 i lov  

 om ægteskabets retsvirkninger.
I det omfang, dette sker, bestemmes det, at  

 det fuldstændige særeje medregnes til fællesboet. § 4, stk. 5, er således en  

 omfordelingsregel mellem særboet og fællesboet.
 Bestemmelsen finder tilsvarende anvendelse, når opfyldelsen af et  

 vederlagskrav nødvendiggør inddragelse af den efterlevende ægtefælles  

 fuldstændige særeje under den efterlevende ægtefælles bodel, jf. herved § 96,  

 stk. 1, 3. pkt.
 3.4. Indkomstskattepligtens varighed - § 5.
 3.4.1. Hovedregel - § 5, stk. 1.
Dødsboets indkomstskattepligt omfatter boperioden.
Ved boperioden forstås  

 perioden fra og med dagen efter dødsfaldet til og med skæringsdagen i  

 boopgørelsen, jf. definitionen i § 96, stk. 4.
 Bestemmelsen skal imidlertid for de ikke-skattefritagne boers vedkommende  

 ses i sammenhæng med § 19, stk. 2, der betyder, at også afdødes indkomst i  

 mellemperioden inddrages under dødsbobeskatningen.
 Hvis dødsboet derimod er fritaget for indkomstbeskatning mv. efter § 6,  

 skal mellemperiodeindkomsten beskattes separat efter reglerne i kapitel 4,  

 jf. punkt 4.
Dødsboets skattepligt begynder ved dødsfaldet - i praksis således, at  

 selve den dag, hvor dødsfaldet sker, henregnes til mellemperioden - og varer  

 til og med den skæringsdag, der vælges for boopgørelsen inden for de rammer,  

 der er givet i dødsboskifteloven.
Hvis der udarbejdes tillægsopgørelse, varer  

 skattepligten vedrørende aktiver og passiver omfattet af tillægsopgørelsen  

 dog frem til og med skæringsdagen i tillægsopgørelsen.
Ved dødsfaldet ophører personens indkomstskattepligt, jf.  

 kildeskattelovens § 11, og dødsboets indkomstskattepligt træder i stedet  

 herfor.
Der opstår derved spørgsmål om, til hvilket skattesubjekt og hvilken  

 periode (mellem- eller boperiode) indtægter og udgifter på selve dødsdagen  

 skal henføres.
Det fremgår af dødsboskattelovens § 96, stk. 3 og 4, at  

 dødsdagen skal henregnes til afdødes mellemperiode.
Det får den praktiske  

 konsekvens, at et bo, hvor 1-årsdagen for dødsfaldet er valgt som  

 skæringsdag, får en boperiode på præcis et år (og ikke et år og en dag).
For de boer, hvor dødsdagen vælges som skiftemæssig skæringsdag, opstår  

 der ingen egentlig boperiode.
Boets indkomstskattepligt får dermed karakter  

 af en engangsbeskatning af avance og tab ved salg og ved udlodning uden  

 succession.
Anskuet efter en tidslinie sætter engangsbeskatningen ind ved  

 overgangen mellem det døgn, hvori dødsfaldet er sket, og det efterfølgende  

 døgn.
På dette tidspunkt sker også overgangen fra afdødes indkomstskattepligt  

 til arvingernes indkomstskattepligt.
 (For de ikke- skattefritagne boer, hvor dødsdagen vælges som skæringsdag,  

 opgøres bobeskatningsindkomsten (afdødes og dødsboets skattepligtige  

 indkomst) efter reglerne i § 19, stk. 2, jf. punkt 5.2. nedenfor).
 3.4.2. A conto-udlodninger - § 5, stk. 2 og 3.
 § 5,  stk. 2-3, vedrører a conto-udlodninger, dvs.  

 udlodninger, der foretages før skæringsdagen i boopgørelsen.
Ved udlodning fra et bo forstås alle afståelser fra et bo til  

 arveladerens efterlevende ægtefælle, arvinger eller legatarer.
Var afdøde  

 gift ved dødsfaldet, forstås ved udlodning fra boet tillige afståelser fra  

 afdødes efterlevende ægtefælle til andre arvinger, i det omfang de afståede  

 aktiver hidrører fra den efterlevende ægtefælles andel af det hidtidige  

 fælleseje eller skilsmissesæreje.
Den skatteretlige definition af  

 udlodningsbegrebet er bredere end den skifteretlige definition, idet salg til  

 en arving (såkaldt »arvingskøb«) i skattemæssig henseende betragtes  

 som udlodning.
Se punkt 21.1. om definitionen på udlodning.
 Dødsboets skattepligt vedrørende indtægter og udgifter af et a  

 conto-udloddet aktiv ophører ved udlodningen, forudsat at dødsboet inden 4  

 uger fra udlodningstidspunktet giver den kommunale skattemyndighed  

 underretning om, hvad a conto-udlodningen omfatter, hvem der har modtaget a  

 conto-udlodningen samt værdien af det udloddede på udlodningsdagen, jf. § 5,  

 stk. 2. Selve udlodningsdagen hører med til dødsboets skattepligtsperiode.
Værdiansættelsen er bindende for boet, arvingerne, legatarerne, den  

 efterlevende ægtefælle, selskaberne og repræsentanterne for udenlandske  

 forsikringsselskaber, men ikke for den kommunale skattemyndighed.
En  

 efterprøvelse af værdiansættelsen finder sted i forbindelse med den endelige  

 boopgørelse.
Hvis den kommunale skattemyndighed vil ændre ansættelsen uden  

 sagkyndig vurdering, skal den give boet og skifteretten meddelelse om  

 ændringen inden 3 måneder efter boopgørelsens modtagelse. Ønsker den  

 kommunale skattemyndighed sagkyndig vurdering, skal den inden samme frist  

 rette henvendelse til skifteretten herom.
 § 5,  stk. 3, giver skatteministeren mulighed for at  

 fritage effekter fra indberetningspligten efter § 5, stk. 2. Bemyndigelsen  

 påtænkes udnyttet til at fastsætte tilsvarende regler som i § 18, stk. 3, 2.  

 pkt., i bekendtgørelse nr. 80 af 14. februar 1991om beskatning af dødsboer.  

 Fritaget vil således være f.eks. udlodning af kontante beløb og  

 bankindeståender.
Det fremgår af § 5, stk. 4, at i de tilfælde, hvor skifteretten i medfør  

 af § 31, stk. 2 (privat skiftede boer), eller § 66, stk. 3 (bobestyrerboer),  

 i dødsboskifteloven har tilladt, at opgørelsen vedrørende nærmere afgrænsede  

 dele af boet foretages efter boets afslutning, vedvarer boets  

 indkomstskattepligt, for så vidt angår indtægter og udgifter, der kan  

 henføres til de omhandlede dele af boet, til og med skæringsdagen i  

 tillægsopgørelsen.
Skattepligten vedrørende resten af boet ophører allerede  

 på skæringsdagen i boopgørelsen.
 3.5. Skattefritagelse - § 6.
 § 6  indeholder regler om skattefritagelse for de  

 solvente, fuldt skattepligtige dødsboer, jf. § 3.
 Efter § 6, stk. 1, er størrelsen af såvel boets aktiver som nettoformue på  

 den skæringsdag, der er anvendt i boopgørelsen, afgørende for, om boet er  

 fritaget for beskatning.
For det enkelte bo er det beløbsgrænserne for det kalenderår, hvori  

 skæringsdagen i boopgørelsen er placeret, der er afgørende.
Beløbsgrænserne  

 reguleres, jf. nedenfor.
 Hvis afdøde ved dødsfaldet var gift, og der var fælleseje og/eller  

 skilsmissesæreje i ægteskabet, omfatter boopgørelsen såvel afdødes som den  

 efterlevende ægtefælles formue, og beløbsgrænserne anvendes således på den  

 samlede formue, uanset at dødsbobeskatningen i øvrigt som udgangspunkt kun  

 omfatter afdødes formue, jf. § 4, stk. 1.
 Beløbsgrænsen for nettoformuen er lagt ved 1 mill.kr. i 1997-niveau  

 (grundbeløb i 1987-niveau 777.000 kr.), og beløbsgrænsen for aktivmassen er  

 lagt ved 1,3 mill. kr. i 1997-niveau (grundbeløb i 1987-niveau 1.010.100  

 kr.).
 Skattefritagelsen omfatter såvel dødsboskatten, der betales af  

 skattepligtig indkomst, som skat af aktieindkomst og eventuel CFC-indkomst  

 (indkomst fra controlled foreign company, jf. ligningslovens § 16 H). Dog  

 skal indeholdt udbytteskat af aktieindkomst ikke tilbagebetales til det  

 skattefritagne bo, jf. § 6, stk. 1, 2. pkt.
 Efter § 6, stk. 2, finder skattefritagelsesbestemmelsen ikke anvendelse i  

 tilfælde, hvor et dødsbo ikke afvikles inden for den længste normale frist i  

 dødsboskifteloven, dvs. bobestyrerboernes 2-årsfrist i § 66, stk. 1.
 Reglen i § 6, stk. 1, bevirker, at dødsboer, der en gang er blevet  

 konstateret skattefritagne, ikke kan blive skattepligtige påny. § 6, stk. 3,  

 indeholder en undtagelse for den situation, hvor boopgørelsen følges op af en  

 tillægsopgørelse, som skifteretten har givet tilladelse til.
 Efter § 6, stk. 3, skal skattefritagelsen således bortfalde, hvis summen  

 af bobeholdningen ifølge boopgørelsen og tillægsopgørelsen vedrørende de dele  

 af boet, hvis afslutning er udskudt, overstiger beløbsgrænserne i § 6, stk.  

 1. Det er beløbsgrænserne i det kalenderår, hvor boopgørelsens skæringsdag  

 ligger, der er afgørende, jf. sidste led i § 6, stk. 3, 1. pkt.
 I tilfælde, hvor boet efter boopgørelsen var skattefritaget, men efter  

 tillægsopgørelsen bliver skattepligtigt, kan der være foretaget  

 skatteansættelse af mellemperioden efter reglerne i kapitel 4 (§§ 13-17).  

 Sådan beskatning ophæves efter § 6, stk. 3, 2. pkt.
§ 6,  stk. 4, omhandler tilfælde, hvor afdøde var gift  

 og havde en blandet formueordning, hvori der indgår fuldstændigt særeje.
I  

 disse tilfælde opstår der som udgangspunkt to boer, jf. § 4, stk. 4, 1. pkt.  

 Skiftes de to boer hver for sig, skal beløbsgrænserne i § 6, stk. 1, anvendes  

 på summen af de to boer.
 Hvis kun særboet skiftes, mens den efterlevende ægtefælle overtager  

 fællesboet til uskiftet bo el.lign., anvendes beløbsgrænserne derimod kun på  

 særboet, jf. § 67, stk. 2. Hvis det uskiftede bo efterfølgende skiftes i den  

 efterlevende ægtefælles levende live, skal beløbsgrænserne dog på tilsvarende  

 måde anvendes på summen af de to boer, jf. § 72, stk. 2, jf. i øvrigt punkt  

 12.3. Hvis det uskiftede bo først skiftes ved den efterlevende ægtefælles  

 død, sker der derimod ingen sammenlægning.
Efter § 6, stk. 5, reguleres beløbsgrænserne i § 6, stk. 1, efter  

 personskattelovens § 20. Grundbeløbene er på den baggrund fastsat i  

 1987-niveau.
Med en regulering efter personskattelovens § 20 skal  

 grundbeløbene reguleres med et årligt beregnet reguleringstal.
Dette  

 reguleringstal udgør 128,7 i 1997. Derved bliver beløbene henholdsvis 1,3  

 mill.kr. og 1 mill.kr. i 1997-niveau.
 4. Dødsboer, der er fritaget for beskatning - kapitel  

 4.
 4.1. Indledning.
 Kapitel 4 i dødsboskatteloven omhandler tilfælde, hvor dødsboet er  

 omfattet af kapitel 3, men fritaget for beskatning efter § 6.
 I kraft af henvisningsbestemmelsen i § 78, stk. 2, finder reglerne i  

 kapitlet også i et vist omfang anvendelse i tilfælde, hvor boet efter en gift  

 person sluttes ved boudlæg.
Når dødsboet er fritaget for beskatning, er der ikke behov for regler om  

 opgørelse af dødsboets indkomst mv.
Derimod er der behov for regler om  

 beskatning af mellemperioden, dvs. perioden fra udløbet af afdødes seneste  

 indkomstår og frem til dødsdagen, jf. definitionen i § 96, stk. 3.
Afdøde vil være skattepligtig af mellemperiodeindtægten.
Der sker dog  

 ingen skatteansættelse af mellemperioden, medmindre enten dødsboet eller  

 skattemyndighederne tager konkret initiativ hertil.
Mellemperiodeskatten er en 50 pct.s-proportionalskat.
Skatten svarer til  

 dødsboskatten.
Herved opnås, at den beskatning, der finder sted af  

 mellemperioden i de skattefritagne boer, svarer til den beskatning,  

 mellemperioden undergives i de ikke-skattefritagne boer.
 Beskatningen af aktieindkomst og CFC-indkomst (indkomst fra controlled  

 foreign company, jf. ligningslovens § 16 H) sker dog efter særlige regler,  

 ligesom der også sker en særlig beskatning af indkomst, der er valgt  

 beskattet efter kildeskattelovens § 48 E.
 4.2. Skattefritagne dødsboer - § 7.
 I § 7 fastslås, at regelsættet i kapitel 4 gælder, hvor dødsboet er  

 fritaget for beskatning efter § 6.
 4.3. Mellemperiodens skattepligtige indkomst mv. - § 8.
 § 8  indeholder hovedreglerne om opgørelsen af den  

 skattepligtige indkomst, aktieindkomsten og CFC-indkomsten i mellemperioden.  

 Opgørelsen sker efter skattelovgivningens almindelige regler for personer,  

 medmindre andet fremgår af reglerne i §§ 9, 10 eller 11, jf. nedenfor.
 4.3.1. Særregler for opgørelsen af mellemperiodeindkomsten - § 9.
§ 9  indeholder en række særregler for opgørelsen af  

 mellemperiodeindkomsten.
Bestemmelsen er i vidt omfang parallel med § 22, der  

 angår bobeskatningsindkomsten i de ikke-skattefritagne boer.
 4.3.1.1. Særregler - § 9, stk. 1.
 § 9,  stk. 1, opregner en række særregler for  

 indkomstopgørelsen i mellemperioden:
 Efter § 9, stk. 1, nr. 1, kan virksomhedsordningen og  

kapitalafkastordningen i henhold til virksomhedsskatteloven således  

 ikke anvendes.
 Efter § 9, stk. 1, nr. 2, kan der ikke foretages indskud på  

 etableringskonto efter dødsfaldet med virkning for mellemperioden, og  

 efter § 9, stk. 1, nr. 3, kan der endvidere ikke foretages henlæggelser  

 til investeringsfonds.
Efter § 9, stk. 1, nr. 4, 1. pkt., skal renteindtægter  

 indtægtsføres og renteudgifter fradrages, hvis de forfalder i  

 mellemperioden.
Herudover medregnes beregnede renter fra sidste  

 forfaldsdag til og med dødsdagen, uanset om forfaldsdagen ligger før  

 mellemperiodens begyndelse.
 Ved bestemmelsen lovfæstes de hidtil gældende regler for periodisering af  

 renter i mellemperioden, som hidtil er fremgået af SD-cirkulære nr. 14 af 8.  

 maj 1987 og Skatteministeriets vejledning om dødsbobeskatning (1989).
 § 9,  stk. 1, nr. 4, 2. pkt., indeholder en  

 undtagelse, der sikrer, at ligningslovens § 5, stk. 7, også finder  

 anvendelse i dødsåret.
 Efter § 9, stk. 1, nr. 5, skal indtægter som nævnt i ligningslovens § 7  

 O (visse engangsindtægter mv.) og § 7 P (genvundne afskrivninger)  

 opgøres uden det deri nævnte nedslag til henholdsvis 85 og 90 pct.
§ 9,  stk. 1, nr. 6, omhandler tilfælde, hvor den  

efterlevende ægtefælle enten har drevet en erhvervsvirksomhed tilhørende  

 afdøde eller har deltaget i væsentligt omfang i driften af afdødes  

 erhvervsvirksomhed.
I disse tilfælde kan boet bestemme, at den  

 efterlevende ægtefælle skal beskattes af et almindeligt arbejdsvederlag for  

 den indsats, der er ydet i mellemperioden, jf. § 44, stk. 1. Sker dette, kan  

 et tilsvarende beløb fradrages ved opgørelsen af mellemperiodeindkomsten.
§ 9,  stk. 1, nr. 7, omhandler den modsatte situation  

 af § 9, stk. 1, nr. 6, dvs. tilfælde, hvor afdøde enten har drevet en  

 erhvervsvirksomhed tilhørende den efterlevende ægtefælle eller har deltaget i  

 væsentligt omfang i driften af den efterlevende ægtefælles  

 erhvervsvirksomhed.
Den efterlevende ægtefælle kan i disse tilfælde  

 bestemme, at der til afdødes indkomst i mellemperioden skal medregnes et  

 almindeligt arbejdsvederlag for arbejde i mellemperioden.
Den efterlevende  

 ægtefælle kan i så fald fradrage et tilsvarende beløb i sin indkomst fra  

 virksomheden, jf. § 44, stk. 2.
 Havde ægtefællerne indgået en lønaftale som nævnt i kildeskattelovens § 25  

 A, stk. 7, vedbliver denne at gælde i mellemperioden, idet en sådan lønaftale  

 anses for at være udtryk for et rimeligt arbejdsvederlag.
 Dispositioner efter § 9, stk. 1, nr. 6 og 7, er undergivet almindelig  

 ligningsmæssig kontrol, enten i forbindelse med skatteansættelsen af den  

 efterlevende ægtefælle i dødsåret eller i forbindelse med en selvstændig  

 skatteansættelse af afdødes mellemperiode.
 4.3.1.2. Skattemæssige afskrivninger - § 9, stk. 2.
§ 9,  stk. 2, omhandler skattemæssige afskrivninger i  

 mellemperioden.
Udgangspunktet efter § 8 er, jf. punkt 4.3. ovenfor, at der  

 kan foretages afskrivninger efter de almindelige regler på de aktiver, som  

 kunne være gjort til genstand for skattemæssig afskrivning, hvis dødsfaldet  

 ikke var sket.
Efter § 9, stk. 2, 1. pkt., opgøres de skattemæssige afskrivninger som  

 helårlige afskrivninger, der omregnes forholdsmæssigt.
Det således omregnede  

 beløb udgør de skattemæssige afskrivninger for mellemperioden.
I henhold til § 9, stk. 2, 2. pkt., gælder dette dog ikke aktiver, hvor  

 der i anskaffelses- og afståelsesåret foretages skattemæssige afskrivninger i  

 forhold til den del af indkomståret, hvor den skattepligtige har ejet de  

 pågældende aktiver, dvs. hvor aktiverne afskrives ved anvendelse af pro  

 anno-afskrivninger.
I disse tilfælde er der allerede som følge af  

 afskrivningsmetoden sket en omregning af de helårlige afskrivninger.
 Straksfradrag efter afskrivningslovens § 21, stk. 2-4, omfattes ikke af  

 bestemmelserne om skattemæssige afskrivninger i § 9, stk. 2, i  

 dødsboskatteloven.
Det betyder, at straksfradrag kan foretages med virkning for opgørelsen af  

 den skattepligtige indkomst i mellemperioden, i det omfang de almindelige  

 betingelser herfor er opfyldt.
Straksfradraget skal ikke omregnes i forhold  

 til mellemperiodens længde.
 Når boet er skattefritaget, vil der således kunne foretages straksfradrag  

 for mellemperioden, såfremt betingelserne for straksfradrag er opfyldt senest  

 ved dødsfaldet.
Dødsboskatteloven indeholder ikke regler om nedskrivninger på varelagre og  

 landbrugets besætninger af husdyr.
Der kan således med hjemmel i § 8  

 foretages nedskrivninger i mellemperioden på disse aktiver uden hensyntagen  

 til dennes længde.
 4.3.1.3. Indtægter, der beskattes efter kildeskattelovens § 48 E - §  

 9, stk 3.
Det fremgår af § 9, stk. 3, at indtægter, som afdøde har valgt beskattet  

 efter kildeskattelovens § 48 E, ikke skal indgå i opgørelsen af den  

 skattepligtige indkomst for mellemperioden.
Indkomsten er dog skattepligtig  

 uanset dødsfaldet.
 4.3.1.4. Forskudt indkomstår - § 9, stk. 4.
§ 9,  stk. 4, fastsætter særlige regler for  

 opgørelsen af den skattepligtige indkomst i mellemperioden i de tilfælde,  

 hvor afdøde havde bagudforskudt indkomstår.
Bestemmelsen finder ikke  

 anvendelse, hvis afdødes indkomstår udløb efter udgangen af det indkomstår,  

 det trådte i stedet for (fremadforskudt indkomstår).
Efter § 9, stk. 4, omregnes den normale løbende indkomst i mellemperioden  

 efter forholdet mellem perioden fra og med 1. januar i dødsåret til og med  

 dødsdagen (delperioden) og hele mellemperioden.
Engangsindtægter og -udgifter  

 i mellemperioden omregnes ikke, men medregnes fuldt ud i den skattepligtige  

 indkomst i mellemperioden, medmindre der er tale om aktieindkomst eller  

 CFC-indkomst, jf. lovens §§ 16 og 17.
 Opdelingen mellem engangsindtægter og -udgifter på den ene side og løbende  

 indtægter og udgifter på den anden side foretages som efter den hidtil  

 gældende praksis.
Som engangsindtægter og -udgifter betragtes indtægter og udgifter, der  

 ikke påvirkes af indkomstårets længde.
Almindelige eksempler på  

 engangsindtægter og -udgifter vil være feriepenge for året før dødsåret,  

 udbytte af aktier, skattepligtig fortjeneste og tab ved afståelse af  

 formuegoder uden for næring og underskud fremført fra tidligere indkomstår.
 Løbende indtægter og udgifter vil almindeligvis være løn, afskrivninger,  

 renteindtægter og renteudgifter, og indtægter og udgifter ved næringssalg og  

 -køb.
 Nedenfor vises et eksempel, der illustrerer, hvorledes den  

 skattepligtige indkomst for mellemperioden opgøres.
Eksempel: En person med indkomstår 1. juli-30. juni dør den 1.  

 februar 1997. Mellemperioden omfatter således 216 dage.
Perioden fra og med  

 den 1. januar 1997 til og med dødsdagen omfatter 32 dage.
Der foreligger  

 følgende oplysninger om afdødes indkomstforhold i mellemperioden:
 4.3.2. Virksomhedsordningen - § 10.
 § 10  indeholder regler om den skattemæssige  

 behandling af en virksomhed, med hensyn til hvilken afdøde eller dennes  

 efterlevende ægtefælle hidtil har anvendt reglerne i virksomhedsskattelovens  

 afsnit I (virksomhedsordningen).
 Efter § 9, stk. 1, nr. 1, jf. ovenfor, kan virksomhedsordningen ikke  

 anvendes ved opgørelsen af afdødes indkomst for mellemperioden.
 Ved opgørelsen af den skattepligtige indkomst i mellemperioden skal (som  

 udgangspunkt) medregnes dels afdødes indestående på konto for opsparet  

 overskud med tillæg af den dertil svarende virksomhedsskat, dels - i det  

 omfang boet omfatter en virksomhed, der har været omfattet af den  

 efterlevende ægtefælles virksomhedsordning - den efterlevende ægtefælles  

 indestående på konto for opsparet overskud med tillæg af den dertil svarende  

 virksomhedsskat.
 Efter § 10, stk. 1, skal indestående på afdødes konto for opsparet  

 overskud ved udløbet af indkomståret forud for dødsåret med tillæg af den  

 hertil svarende virksomhedsskat og med fradrag af et reguleret grundbeløb på  

 83.300 kr. (107.300 kr. i 1997-niveau) medregnes ved opgørelsen af den  

 skattepligtige indkomst for mellemperioden.
Der gives kun et fradrag for grundbeløbet.
I de tilfælde, hvor der opgøres  

 skattepligtig indkomst for mellemperioden såvel for et bo bestående af  

 afdødes hidtidige fælleseje og skilsmissesæreje som for afdødes særbo,  

 fordeles grundbeløbet.
Fordelingen sker forholdsmæssigt under hensyn til det  

 indestående på konto for opsparet overskud med tillæg af hertil svarende  

 virksomhedsskat, der skal medregnes ved indkomstopgørelsen for henholdsvis  

 fællesejet og det fuldstændige særeje.
Der skal oprettes separate konti for opsparet overskud for indkomstårene  

 til og med 1990, for indkomståret 1991 og for indkomstårene fra og med 1992.  

 107.300 kr.'s-fradraget skal fragå i ældre opsparet overskud forud for nyere  

 opsparet overskud.
Den foreløbige virksomhedsskat vedrørende den del af det  

 opsparede overskud, der beskattes, modregnes i mellemperiodeskatten, jf. §  

 15, stk. 1.
§ 10,  stk. 2, angår tilfælde, hvor afdødes  

 efterlevende ægtefælle anvendte virksomhedsordningen ved udgangen af  

 indkomståret forud for dødsåret på en virksomhed, der tilhører afdøde.
I så  

 fald skal den efterlevende ægtefælles opsparede overskud ved udgangen af  

 indkomståret forud for dødsåret medregnes ved opgørelsen af det beløb, der  

 beskattes efter § 10, stk. 1. Uanset om begge ægtefæller anvendte  

 virksomhedsordningen, gives der kun et fradrag for grundbeløbet på 107.300  

 kr. (1997), og bestemmelsen om, at fradraget foretages først i overskud  

 foretaget i indkomstårene 1987-90, dernæst i overskud opsparet i indkomståret  

 1991 og sidst i overskud opsparet i indkomståret 1992 og senere indkomstår,  

 gælder for ægtefællernes opsparede overskud under et.
Hvis afdøde anvendte kapitalafkastordningen og den efterlevende ægtefælle  

 virksomhedsordningen, sker opgørelsen af mellemperiodeindkomsten som  

 udgangspunkt efter § 11, stk. 1. I disse tilfælde sammenlægges den  

 efterlevende ægtefælles opsparede overskud i virksomhedsordningen med afdødes  

 henlæggelse til konjunkturudligning, og der gives også her kun et fradrag for  

 grundbeløbet.
Herved ligestilles ægtefæller, der anvendte hver sin ordning,  

 med ægtefæller, der begge anvendte virksomhedsordningen eller begge anvendte  

 kapitalafkastordningen.
 Om det tilfælde, hvor afdøde anvendte virksomhedsordningen og den  

 efterlevende ægtefælle kapitalafkastordningen, henvises til punkt 4.3.3.
 Anvendte den efterlevende ægtefælle virksomhedsordningen på indkomst fra  

 en virksomhed, der tilhører den efterlevende ægtefælle selv, gælder de  

 almindelige regler i virksomhedsskattelovens afsnit I i dødsåret og de  

 efterfølgende indkomstår, jf. hovedreglen i § 48 omtalt i punkt 7.9.
Der gælder dog, jf. § 48, stk. 2, en undtagelse for det tilfælde, hvor en  

 virksomhed tilhørende den efterlevende ægtefælle udloddes til andre arvinger  

 eller legatarer.
I disse tilfælde skal den del af ægtefællens indestående på  

 konto for opsparet overskud ved udløbet af indkomståret forud for dødsåret,  

 der vedrører virksomheden, med tillæg af hertil svarende virksomhedsskat  

 medregnes ved opgørelsen af det beløb, der skal beskattes efter § 10, stk. 1,  

 eller - hvis afdøde anvendte kapitalafkastordningen - efter § 11, stk. 1.
§ 10,  stk. 3, indeholder særlige regler for det  

 tilfælde, hvor boet kun omfatter en/nogle af flere virksomheder, der ved  

 anvendelsen af virksomhedsordningen er blevet behandlet som en virksomhed.  

 Det vil sige den situation, hvor boet efter afdøde omfatter en eller flere  

 virksomheder, der tilhørte afdøde, og som har været drevet af afdøde eller  

 den efterlevende ægtefælle sammen med en eller flere virksomheder tilhørende  

 den efterlevende ægtefælle.
Det vil også sige den situation, hvor afdødes  

 særbo skiftes adskilt fra fællesboet og omfatter en eller flere virksomheder,  

 der har været drevet af afdøde eller den efterlevende ægtefælle sammen med en  

 eller flere virksomheder tilhørende afdødes andel af det hidtidige fælleseje  

 og skilsmissesæreje.
Efter § 10, stk. 3, sker der i sådanne tilfælde beskatning i boet efter  

 reglerne i § 10, stk. 1 og 2, af en forholdsmæssig del af indestående på  

 konto for opsparet overskud med tillæg af den hertil svarende  

 virksomhedsskat.
Beregningen af den forholdsmæssige del af indestående på  

 konto for opsparet overskud sker på samme måde, som når den skattepligtige  

 ophører med at drive en af flere virksomheder, uden at virksomheden afstås,  

 jf. virksomhedsskattelovens § 15 a, stk. 3.
 Der skal oprettes separate konti for opsparet overskud for indkomstårene  

 til og med 1990, for indkomståret 1991 og for indkomstårene fra og med 1992.  

 Hvis der foreligger flere konti for opsparet overskud, skal der medregnes en  

 forholdsmæssig del af hver af disse.
Ifølge § 10, stk. 4, skal der ikke ske beskatning i det omfang indestående  

 på konto for opsparet overskud overtages af den, til hvem virksomheden  

 udloddes, jf. punkt 6.4.2. om § 39, stk. 2. Også i skattefritagne boer er det  

 efter § 39, stk. 2, muligt at overtage indestående på konto for opsparet  

 overskud.
Der skal heller ikke ske beskatning i det tilfælde, hvor en  

 efterlevende ægtefælle med virkning fra begyndelsen af dødsåret vælger at  

 indtræde i afdødes virksomhedsordning med hensyn til en virksomhed, der  

 tilhører den efterlevende ægtefælle selv i medfør af § 45, stk. 2 og 3, jf.  

 punkt 7.6.3.
Efter § 10, stk. 5, reguleres beløbsgrænsen for fradraget i § 10, stk. 1,  

 efter personskattelovens § 20. Grundbeløbet er på den baggrund fastsat i  

 1987-niveau.
Med en regulering efter personskattelovens § 20 skal  

 grundbeløbet reguleres med et årligt beregnet reguleringstal.
Dette  

 reguleringstal udgør 128,7 i 1997. Derved bliver fradraget 107.300 kr. i  

 1997.
 4.3.3. Kapitalafkastordningen - § 11.
 § 11  indeholder regler om den skattemæssige  

 behandling af en virksomhed, med hensyn til hvilken afdøde eller den  

 efterlevende ægtefælle hidtil har anvendt reglerne i virksomhedsskattelovens  

 afsnit II (kapitalafkastordningen), når der er foretaget henlæggelse til  

 konjunkturudligning.
 Reglerne vedrørende beskatning af indestående på  

 konjunkturudligningskontoen svarer til de regler, der gælder for beskatning  

 af indestående på konto for opsparet overskud i virksomhedsordningen.
 Efter § 9, stk. 1, nr. 1, jf. ovenfor,kan kapitalafkastordningen ikke  

 anvendes ved opgørelsen af afdødes indkomst for mellemperioden.
 Ved opgørelsen af den skattepligtige indkomst for mellemperioden skal (som  

 udgangspunkt) medregnes dels afdødes indestående på  

 konjunkturudligningskontoen med tillæg af den dertil svarende  

 konjunkturudligningsskat, dels - i det omfang boet omfatter en virksomhed,  

 der har været omfattet af den efterlevende ægtefælles kapitalafkastordning -  

 den efterlevende ægtefælles indestående på konjunkturudligningskontoen med  

 tillæg af den dertil svarende konjunkturudligningsskat.
Efter § 11, stk. 1, skal afdødes indestående på  

 konjunkturudligningskontoen ved udløbet af indkomståret forud for dødsåret  

 med tillæg af den hertil svarende konjunkturudligningsskat og med fradrag af  

 83.300 kr. (107.300 kr. i 1997-niveau) medregnes ved opgørelsen af  

 mellemperiodeindkomsten.
Der gives kun et fradrag for grundbeløbet.
I de  

 tilfælde, hvor der opgøres en skattepligtig indkomst for mellemperioden såvel  

 for et bo bestående af afdødes hidtidige fælleseje og skilsmissesæreje som  

 for afdødes særbo, fordeles grundbeløbet.
Fordelingen sker forholdsmæssigt  

 under hensyn til det indestående på konjunkturudligningskonto med tillæg af  

 hertil svarende konjunkturudligningsskat, der skal medregnes ved  

 indkomstopgørelsen for henholdsvis fællesejet og det fuldstændige særeje.
 Ved skatteberegningen modregnes den foreløbige konjunkturudligningsskat  

 vedrørende den del af henlæggelsen, der beskattes, i mellemperiodeskatten,  

 jf. § 15, stk. 1.
§ 11,  stk. 2, angår tilfælde, hvor afdødes  

 efterlevende ægtefælle anvendte kapitalafkastordningen ved udgangen af  

 indkomståret forud for dødsåret på en virksomhed, der tilhører afdøde.
I så  

 fald skal den efterlevende ægtefælles henlæggelse til konjunkturudligning ved  

 udgangen af indkomståret forud for dødsåret medregnes ved opgørelsen af det  

 beløb, der beskattes efter § 11, stk. 1. Uanset om begge ægtefæller anvendte  

 kapitalafkastordningen, gives der kun et fradrag for grundbeløbet på 107.300  

 kr. (1997).
Hvis afdøde anvendte virksomhedsordningen og den efterlevende ægtefælle  

 kapitalafkastordningen, sker opgørelsen af indkomsten i mellemperioden som  

 udgangspunkt efter § 10, stk. 1. I disse tilfælde sammenlægges den  

 efterlevende ægtefælles henlæggelse til konjunkturudligning i  

 kapitalafkastordningen med afdødes opsparede overskud i virksomhedsordningen,  

 og der gives også her kun et fradrag for grundbeløbet.
Herved ligestilles  

 ægtefæller, der anvendte hver sin ordning, med ægtefæller, der begge anvendte  

 virksomhedsordningen eller begge anvendte kapitalafkastordningen.
 Om det tilfælde, hvor afdøde anvendte kapitalafkastordningen og den  

 efterlevende ægtefælle virksomhedsordningen, henvises til punkt 4.3.2.
 Anvendte den efterlevende ægtefælle kapitalafkastordningen på indkomst fra  

 virksomhed, der tilhørte den efterlevende ægtefælle selv, gælder de  

 almindelige regler i virksomhedsskattelovens afsnit II i dødsåret og de  

 efterfølgende indkomstår, jf. hovedreglen i dødsboskattelovens § 48, stk.1,  

 omtalt i punkt 7.9.
Der gælder dog, jf. § 48, stk. 3, en undtagelse for det tilfælde, hvor en  

 virksomhed, der tilhører den efterlevende ægtefælle, udloddes til andre  

 arvinger eller legatarer.
I disse tilfælde skal den del af ægtefællens  

 indestående på konjunkturudligningskonto ved udløbet af indkomståret forud  

 for dødsåret, der vedrører virksomheden, med tillæg af hertil svarende  

 konjunkturudligningsskat medregnes ved opgørelsen af det beløb, der skal  

 beskattes efter § 11, stk. 1, eller - hvis afdøde anvendte  

 virksomhedsordningen - efter § 10, stk. 1.
 § 11,  stk. 3, indeholder særlige regler for tilfælde,  

 hvor boet kun omfatter en/nogle af flere virksomheder, der ved anvendelsen af  

 kapitalafkastordningen er blevet behandlet som en virksomhed.
I sådanne tilfælde skal der ske beskatning i mellemperioden efter reglerne  

 i § 11, stk. 1 og 2, af en forholdsmæssig del af indestående på  

 konjunkturudligningskonto.
Den forholdsmæssige del beregnes efter forholdet  

 mellem den del af kapitalafkastgrundlaget ved udløbet af indkomståret forud  

 for dødsåret, der kan henføres til den nævnte virksomhed, og hele  

 kapitalafkastgrundlaget ved udløbet af dette indkomstår.  

 Kapitalafkastgrundlaget ved udløbet af indkomståret forud for dødsåret  

 opgøres som værdien af aktiver, der udelukkende benyttes erhvervsmæssigt, ved  

 udløbet af dette indkomstår.
Ved opgørelsen af kapitalafkastet i  

 kapitalafkastordningen gælder nogle undtagelser fra hovedreglen om, at der  

 alene medregnes værdien af aktiver, der udelukkende benyttes erhvervsmæssigt,  

 jf. virksomhedsskattelovens § 22 a, stk. 6 og 7. Efter dødsboskatteloven  

 gælder disse undtagelser også ved opgørelsen af kapitalafkastgrundlaget for  

 den virksomhed, der indgår i boet, og hele kapitalafkastgrundlaget.
Ifølge § 11, stk. 4, sker der ikke beskatning, i det omfang indestående på  

 konjunkturudligningskontoen overtages af den, til hvem virksomheden udloddes,  

 efter § 39, stk. 3, jf. punkt 6.4.3. Også i skattefritagne boer er det efter  

 § 39, stk. 3, muligt at overtage indestående på konjunkturudligningskontoen.  

 Der sker heller ikke beskatning i boet i det tilfælde, hvor den efterlevende  

 ægtefælle med virkning fra begyndelsen af dødsåret indtræder i afdødes  

 kapitalafkastordning med hensyn til en virksomhed, der tilhører den  

 efterlevende ægtefælle selv.
Der henvises til punkt 7.6.4. vedrørende § 45,  

 stk. 4. Bestemmelsen er parallel med § 10, stk. 4, vedrørende  

 virksomhedsordningen.
 Efter § 11, stk. 5, reguleres beløbsgrænsen for fradraget i § 11, stk. 1,  

 efter personskattelovens § 20. Beløbsgrænsen er sammenfaldende med  

 beløbsgrænsen i dødsboskattelovens § 10, stk. 1.
 4.4. Mellemperiodebeskatning - §§ 12-17.
 4.4.1. Forskudsskattens endelighed - § 12.
 § 12  indeholder hovedreglen for den skattemæssige  

 afslutning af mellemperioden, nemlig at der ikke foretages yderligere.
Efter § 12, stk. 1, skal afdødes indkomstskatter for mellemperioden  

 således anses for endeligt afgjort med betalingen af foreløbige skatter for  

 mellemperioden.
Det samme gælder restskat, der er overført til opkrævning  

 sammen med dødsårets foreløbige skatter, jf. kildeskattelovens § 61, stk. 3.  

 Overskydende skat fra tidligere indkomstår, der efter kildeskattelovens § 62  

 C, stk. 2, er overført til dødsåret, fordi beløbet er for lille til at  

 begrunde selvstændig udbetaling, anses for indregnet i de foreløbige  

 indkomstskattebeløb.
§ 12,  stk. 2, indeholder regler om opgørelsen af de  

 foreløbige skatter for mellemperioden i tilfælde, hvor afdøde havde forskudt  

 indkomstår.
Om forskudt indkomstår henvises generelt til punkt 21.3.
Opgørelsesreglerne er nødvendige, fordi den foreløbige skattebetaling  

 altid starter 1. januar, uanset om indkomståret er forskudt.
Som hovedregel  

 er den foreløbige skattebetaling for mellemperioden begyndt den 1. januar i  

 det kalenderår, hvori dødsfaldet er sket, jf. 1. og 2. pkt. i § 12, stk. 2.  

 Dette gælder således i alle tilfælde med bagudforskudt indkomstår og i de  

 tilfælde med fremadforskudt indkomstår, hvor dødsfaldet er indtruffet inden  

 for det kalenderår, som det fremadforskudte indkomstår træder i stedet for.  

 Et eksempel fra kalenderåret 1997: hvis indkomståret er fremadforskudt, så  

 det dækker perioden 1. marts 1997-28. februar 1998, og hvis dødsfaldet er  

 indtruffet den 31. december 1997, så er mellemperioden på 10 måneder (1.  

 marts-31. december 1997), og den foreløbige skattebetaling for mellemperioden  

 er påbegyndt den 1. januar 1997.
 Hvis derimod dødsfaldet i ovenstående eksempel er sket den 31. januar  

 1998, er mellemperioden på 11 måneder (1. marts 1997-31. januar 1998) - og  

 den foreløbige skattebetaling for denne mellemperiode er påbegyndt den 1.  

 januar 1997, dvs. i kalenderåret forud for dødsåret.
 3. pkt. i § 12, stk. 2, medfører, at der i ovenstående  

 eksempel medregnes foreløbige skatter, der er betalt eller forfaldet i løbet  

 af 1997, ved opgørelsen af mellemperiodens foreløbige skatter.
 4.4.2. Afsluttende skatteansættelse - § 13.
 § 13  indeholder reglerne om, hvornår der skal  

 foretages selvstændig afsluttende skatteansættelse af mellemperioden med den  

 virkning, at formodningsreglen i § 12 ikke gælder.
Efter § 13, stk. 1, kan såvel den kommunale skattemyndighed som boet kræve  

 afsluttende skatteansættelse.
I tilfælde, hvor afdøde efterlader sig et  

 fællesbo og et særbo, der skiftes hver for sig, kan hvert af boerne  

 uafhængigt af hinanden kræve afsluttende skatteansættelse for sit  

 vedkommende.
Afsluttende skatteansættelse kan derimod ikke kræves af afdødes  

 efterlevende ægtefælle på egen hånd.
§ 13,  stk. 2, omhandler fristen for dødsboets  

 fremsættelse af krav om afsluttende skatteansættelse.
Dødsboets krav skal  

 fremsættes senest 6 måneder efter dødsfaldet og ledsages af en selvangivelse  

 for mellemperioden for afdøde.
Hvis boet først bliver udleveret fra  

 skifteretten mere end 4 måneder efter dødsfaldet, har boet dog altid en frist  

 på 2 måneder til at fremsætte kravet.
 6-måneders fristen er suppleret med regler om, at en eventuel  

 mellemperiodebeskatning ophæves, hvis boet efterfølgende skulle vise sig ikke  

 at være skattefritaget, jf. § 18, overgår til insolvensbehandling, jf. § 52,  

 stk. 5, eller overtages af den efterlevende ægtefælle til uskiftet bo  

 el.lign., jf. § 58, stk. 2.
§ 13,  stk. 3, omhandler fristen for den kommunale  

 skattemyndigheds krav om afsluttende skatteansættelse.
Skattemyndigheden har  

 en frist på 3 måneder fra modtagelsen af opgørelsen over afdødes aktiver og  

 passiver på dødsdagen til at fremsætte krav om afsluttende ansættelse.
 Der er ikke hjemmel til at kræve afsluttende skatteansættelse, hvis den  

 anførte frist overskrides, jf. dog nedenfor.
 Efter § 13, stk. 3, gælder der dog ikke nogen frist, hvis der foreligger  

 et forhold som nævnt i skattestyrelseslovens § 35, stk. 4, vedrørende  

 mellemperioden, dvs. et forhold, hvor den skattepligtige eller nogen på  

 dennes vegne forsætligt eller uagtsomt har bevirket, at skattemyndighederne  

 har foretaget en ansættelse på et urigtigt eller ufuldstændigt grundlag.  

 Dette indebærer, at forholdet i disse tilfælde fristmæssigt reguleres af  

 reglerne i forældelsesloven af 1908 om forældelse af skattekrav.
Der gælder endvidere en undtagelse fra 3-måneders fristen, hvis boet ikke  

 har opfyldt en anmodning fra skattemyndighederne om oplysninger efter § 6 C,  

 stk. 1, i skattekontrolloven senest 2 måneder før udløbet af 3-måneders  

 fristen.
Undtagelsen betyder, at 3-måneders fristen udskydes således, at  

 fristen først udløber 2 måneder efter, at skattemyndighederne har modtaget  

 oplysningerne.
 I tilfælde, hvor skattemyndigheden har krævet afsluttende  

 skatteansættelse, har boet en frist på 3 måneder til at selvangive for  

 mellemperioden for afdøde.
Efter § 13, stk. 4, kan der ikke kræves afsluttende skatteansættelse  

 vedrørende indkomst, som afdøde har valgt beskattet efter kildeskattelovens §  

 48 E.
Efter kildeskattelovens § 48 E kan visse personer, der flytter til  

 Danmark i forbindelse med et ansættelsesforhold af begrænset varighed, vælge  

 at få arbejdsvederlaget beskattet med en fast skat på 25 pct.
Skat vedrørende  

 en sådan indkomst bliver endelig ved den skattepligtiges død.
§ 13,  stk. 5-7, omhandler nogle tilfælde, hvor  

 afsluttende skatteansættelse for mellemperioden er obligatorisk.
Fælles  

 herfor er, at der har været tale om selvstændig erhvervsvirksomhed.
Det  

 drejer sig dels om tilfælde, hvor afdøde og/eller afdødes efterlevende  

 ægtefælle har anvendt virksomhedsordningen eller kapitalafkastordningen på en  

 virksomhed, der tilhørte afdøde, og dels om tilfælde, hvor der efter § 9,  

 stk. 1, nr. 6 eller 7, skal overføres beløb mellem ægtefællerne, fordi den  

 ene ægtefælle i mellemperioden har drevet den andens virksomhed eller i  

 væsentligt omfang deltaget i driften heraf.
Efter § 13, stk. 5, nr. 1, skal der foretages afsluttende  

 skatteansættelse, hvis afdøde ved udgangen af indkomståret forud for dødsåret  

 anvendte virksomhedsordningen, og indeståendet på konto for opsparet overskud  

 med tillæg af hertil svarende virksomhedsskat ved udløbet af indkomståret  

 forud for dødsåret overstiger et grundbeløb på 83.300 kr.
Grundbeløbet er i  

 1987-niveau og udgør for 1997 107.300 kr.
 Efter § 13, stk. 5, nr. 2, skal der tilsvarende foretages afsluttende  

 skatteansættelse, hvis afdøde ved udgangen af indkomståret forud for dødsåret  

 anvendte kapitalafkastordningen og indestående på konjunkturudligningskontoen  

 med tillæg af den hertil svarende konjunkturudligningsskat ved udgangen af  

 indkomståret forud for dødsåret overstiger 107.300 kr (1997).
 Ifølge § 13, stk. 5, nr. 3 og 4, skal der foretages afsluttende  

 skatteansættelse, når boet bestemmer, at den efterlevende ægtefælle skal  

 beskattes af et vederlag for arbejde ydet i afdødes virksomhed i  

 mellemperioden, eller når den efterlevende ægtefælle omvendt bestemmer, at  

 der i afdødes mellemperiodeindkomst skal medtages et vederlag for arbejde  

 ydet i den efterlevende ægtefælles virksomhed i mellemperioden.
 I § 13, stk. 6, der er et tillæg til § 13, stk. 5, nr. 1 og 2, er bestemt,  

 at hvis den efterlevende ægtefælle ved udgangen af indkomståret før dødsåret  

 anvendte virksomhedsordningen eller kapitalafkastordningen på en  

 erhvervsvirksomhed, der indgår i boet efter afdøde, skal ægtefællens  

 opsparede overskud eller henlæggelse til konjunkturudligning med tillæg af  

 den dertil hørende virksomhedsskat eller den dertil hørende  

 konjunkturudligningsskat medregnes ved afgørelsen af, om der skal foretages  

 afsluttende skatteansættelse efter § 13, stk. 5. Der skal således foretages  

 afsluttende skatteansættelse, hvis ægtefællerne hver for sig eller sammen når  

 op over beløbsgrænsen i § 13, stk. 5, på 107.300 kr. (1997).
Beløbsgrænsen gælder også, hvis den ene ægtefælle har anvendt  

 virksomhedsordningen og den anden kapitalafkastordningen.
I denne situation  

 anvendes beløbsgrænsen således på summen af den ene ægtefælles opsparede  

 overskud og den anden ægtefælles henlæggelse til konjunkturudligning.Hermed  

 ligestilles ægtefæller, der har anvendt hver sin ordning, med ægtefæller, der  

 begge har anvendt virksomhedsordningen eller begge har anvendt  

 kapitalafkastordningen.
 Efter § 13, stk. 7, har boet en selvangivelsesfrist på 6 måneder fra  

 dødsdagen, dog altid 2 måneder fra udleveringen i de tilfælde, hvor  

 afsluttende skatteansættelse er obligatorisk efter § 13, stk. 5, nr. 1-3. I  

 de i stk. 5, nr. 4, nævnte tilfælde, træffes afgørelsen om, hvorvidt afdøde  

 skal beskattes af et beløb, af den efterlevende ægtefælle, jf. § 9, stk. 1,  

 nr. 7. Denne afgørelse vil skulle træffes i forbindelse med den efterlevende  

 ægtefælles selvangivelse for dødsåret, idet afgørelsen er en forudsætning  

 for, at ægtefællen kan foretage et tilsvarende fradrag i sin indkomst, jf. §  

 44, stk. 2. Fristen for selvangivelse for mellemperioden udskydes i disse  

 tilfælde, så den er sammenfaldende med fristen for den efterlevende  

 ægtefælles indgivelse af selvangivelse for dødsåret.
 Efter § 13, stk. 8, finder de almindelige regler i skattekontrolloven om  

 adgangen til efter anmodning at give henstand med indgivelse af en  

 selvangivelse, om beregning af skattetillæg for ikke rettidig selvangivelse,  

 om adgangen til at søge en selvangivelse fremtvunget ved pålæg af daglige  

 bøder og om adgangen til at foretage skatteansættelsen skønsmæssigt, hvis  

 selvangivelsen ikke foreligger på ansættelsestidspunktet, tilsvarende  

 anvendelse på de særlige selvangivelsesfrister efter § 13, stk. 2, 3 og 7.
 4.4.3. Mellemperiodeskat - §§ 14 og 15.
 4.4.3.1. Skatteberegning - § 14.
§ 14  indeholder regler om beskatning af  

 mellemperiodens skattepligtige indkomst.
Beskatningen sker på samme måde som  

 beskatningen af hele bobeskatningsindkomsten i de ikke-skattefritagne boer,  

 jf. herved § 30.
 Ifølge § 14, stk. 1, beskattes den skattepligtige indkomst i  

 mellemperioden med 50 pct.
Efter § 14, stk. 2, gives der et fradrag i skatten for hver påbegyndt  

 måned fra begyndelsen af dødsåret til og med den måned, hvori dødsfaldet er  

 sket.
Fradragets grundbeløb, der fastsat i 1987-niveau, udgør 1.000 kr.  

 Grundbeløbet reguleres efter personskattelovens § 20, jf. § 14, stk. 3, og  

 udgør i 1997-niveau 1.300 kr.
 Fradraget efter § 14, stk. 2, svarer til det fradrag, der gives for  

 mellemperioden i dødsboskatten, jf. § 30, stk. 3.
 Eventuel aktieindkomst, der ikke overstiger en bestemt beløbsgrænse, og  

 eventuel CFC-indkomst beskattes særskilt, jf. henholdsvis punkt 4.4.4. om §  

 16 og punkt 4.4.5. om § 17.
 Skat af indkomst, som afdøde tidligere har valgt beskattet efter  

 kildeskattelovens § 48 E, medgår ikke ved opgørelsen af  

 mellemperiodeindkomsten.
 4.4.3.2. Betaling af manglende skat og udbetaling af for meget betalt  

 skat - § 15.
 § 15  indeholder regler om betaling af manglende skat  

 og udbetaling af for meget betalt skat for mellemperioden.
 § 15  forudsætter, at der foretages en sammenligning  

 mellem beregnet og foreløbigt betalt skat.
 I § 15, stk. 1, angives det, hvordan man når frem til den beregnede skat  

 for mellemperioden, mens den foreløbige skat optræder i § 15, stk. 2 og 3.
§ 15,  stk. 1, indeholder således regler for,  

 hvorledes det samlede beregnede skattebeløb vedrørende mellemperioden  

 opgøres.
Beløbet fremkommer som summen af den beregnede mellemperiodeskat  

 efter § 14 med tillæg af eventuel overført restskat mv. efter  

 kildeskattelovens § 61, stk. 3, og med fradrag af eventuelt overført beløb  

 efter kildeskattelovens § 62 C, stk. 2, 2. pkt. (indregnet overskydende  

 skat), og personskattelovens § 8 a, stk. 5 (negativ skat af aktieindkomst).
 Endvidere fradrages i de i §§ 10 og 11 nævnte tilfælde den til det  

 beskattede overskud svarende virksomhedsskat og den til den beskattede  

 henlæggelse til konjunkturudligning svarende konjunkturudligningsskat.
 Der sker således ikke modregning af den til grundbeløbet svarende  

 virksomhedsskat eller konjunkturudligningsskat.
 Eksempel vedrørende virksomhedsskat:
Indestående på konto for opsparet overskud med tillæg af hertil svarende virksomhedsskat Den til det beskattede opsparede overskud svarende virksomhedsskat udgør  

 34 pct. af 142.700 kr. eller 48.518 kr.
 Der henvises endvidere til punkt 22.3.1. om overgangsreglen i § 99, stk.  

 1, for modregning af henholdsvis resterende virksomhedsskat og resterende  

 konjunkturudligningsskat, som efter de tidligere gældende regler i § 10, stk.  

 3, eller § 22 b, stk. 5, i virksomhedsskatteloven kunne være fremført til  

 fradrag i dødsårets slutskat mv.
 Indeholdt udbytteskat af aktieindkomst modregnes i de i § 16, stk. 2 og 3,  

 nævnte tilfælde i mellemperiodeskatten, før der foretages en opgørelse efter  

 § 15, stk. 1, jf. nærmere herom i punkt 4.4.4.
Efter § 15, stk. 2, opgøres de foreløbige indkomstskattebeløb som summen  

 af indkomstskattebeløb, der er forfaldne før dødsfaldet, eller som skulle  

 indeholdes af indtægter, som er indtjent før dødsfaldet bortset fra indeholdt  

 udbytteskat af aktieindkomst, jf. § 16. Hvis differencen mellem det samlede  

 skattebeløb opgjort efter § 15, stk. 1, og de foreløbige indkomstskattebeløb  

 udgør et grundbeløb på 13.000 kr. (16.800 kr. i 1997-niveau) eller derover,  

 skal dødsboet betale det manglende skattebeløb.
Hvis afdødes fællesbo og  

 særbo skiftes hver for sig, fordeles betalingen forholdsmæssigt imellem de to  

 boer efter forholdet mellem den skattepligtige indkomst i mellemperioden, der  

 kan henføres til hvert af de to boer.
Boerne hæfter solidarisk for  

 indbetalingen, jf. § 88, stk. 1, 2. pkt.
§ 15,  stk. 3, fastsætter regler for udbetaling af et  

 eventuelt overskydende skattebeløb.
Hvis differencen mellem de foreløbige  

 skattebeløb opgjort efter § 15, stk. 2, jf. dog § 16, og det beregnede  

 skattebeløb efter § 15, stk. 1, udgør et grundbeløb på 1.500 kr. (2.000 kr. i  

 1997-niveau) eller derover, skal det for meget betalte beløb udbetales til  

 dødsboet.
Hvis afdødes fællesbo og særbo skiftes hver for sig, gælder  

 reglerne i § 15, stk. 2, tilsvarende.
 Hvis afdøde anvendte et forskudt indkomstår, gælder reglerne i § 12, stk.  

 2, jf. punkt 4.4.1. ved opgørelsen af de foreløbige indkomstskattebeløb efter  

 § 15, stk. 2 og 3, jf. dog § 16.
 Grundbeløbene er i 1987-niveau og reguleres efter personskattelovens § 20,  

 jf. § 15, stk. 4. I 1997-niveau udgør grundbeløbene på 13.000 kr. og 1.500  

 kr. henholdsvis 16.800 kr. og 2.000 kr.
Ved opgørelsen af de foreløbige indkomstskattebeløb efter § 15, stk. 2 og  

 3, skal der ikke medregnes indeholdt udbytteskat af aktieindkomst.
Efter § 16  

 sker modregning af indeholdt udbytteskat i mellemperiodeskatten, og  

 udbytteskatten skal derfor ikke også medregnes i afdødes foreløbige  

 indkomstskattebeløb i § 15, stk. 2 og 3.
Tilsvarende medregnes skat af indkomst, som afdøde tidligere har valgt  

 beskattet efter kildeskattelovens § 48 E, ikke til afdødes foreløbige  

 indkomstskattebeløb.
Den indeholdte skat vedrørende sådan indkomst er  

 endelig, og der kan ikke kræves afsluttende ansættelse vedrørende denne  

 indkomst, jf. § 13, stk. 4.
 Afgrænsningen er parallel med afgrænsningen af, hvilke skatter der efter  

 hovedreglen i § 12 anses for dækket af hvilken forudbetaling.
 4.4.4. Aktieindkomst - § 16.
 § 16,  stk. 1, omhandler tilfælde, hvor  

 aktieindkomsten for mellemperioden ikke overstiger et grundbeløb på 26.400  

 kr. (34.000 kr. i 1997-niveau), jf. personskattelovens § 8 a, stk. 1 og 2.  

 Aktieindkomst, der ikke overstiger den nævnte beløbsgrænse, medregnes ikke  

 til den skattepligtige indkomst, men beskattes endeligt efter  

 personskattelovens § 8 a, stk. 1, dvs. med 25 pct.
§ 16,  stk. 2, omhandler tilfælde, hvor  

 aktieindkomsten for mellemperioden overstiger den nævnte beløbsgrænse. 75  

 pct. af sådan aktieindkomst medregnes til mellemperiodeindkomsten.
Der skal  

 foretages modregning i mellemperiodeskatten af indeholdt udbytteskat af  

 aktieindkomst over den nævnte beløbsgrænse, før der foretages en opgørelse  

 efter § 15, stk. 1.
§ 16,  stk. 3, omhandler tilfælde, hvor den indeholdte  

 udbytteskat konkret overstiger den samlede skatteprocent af aktieindkomst.  

 Denne situation kan forekomme, hvor der er konstateret tab, der er  

 fradragsberettigede i aktieindkomst.
Efter bestemmelsen skal det overskydende  

 negative beløb så vidt muligt modregnes i mellemperiodeskatten, før der  

 foretages en opgørelse efter § 15, stk. 1. Er aktieindkomsten negativ, skal  

 hele den indeholdte udbytteskat modregnes i mellemperiodeskatten, jf. stk. 3,  

 sidste punktum.
 Den indeholdte udbytteskat i de i § 16, stk. 2 og 3, nævnte tilfælde  

 modregnes således i den beregnede skat for mellemperioden, før  

 mellemperiodeskatten sammenholdes med afdødes øvrige forudbetalte skatter i  

 mellemperioden efter § 15, jf. punkt 4.4.3.2. ovenfor.
§ 16,  stk. 4, omhandler tilfælde, hvor  

 aktieindkomsten er negativ.
I disse tilfælde gives et fradrag i  

 mellemperiodeindkomsten.
Fradraget udgør 50 pct. af negativ aktieindkomst,  

 der ikke overstiger beløbsgrænsen i personskattelovens § 8 a, stk. 1 og 2, og  

 75 pct. af negativ aktieindkomst, der overstiger beløbsgrænsen.
 4.4.5. CFC-indkomst - § 17.
Beskatningen af CFC-indkomst i mellemperioden sker på samme måde som  

 beskatningen af CFC-indkomst hos personer, der er i live i hele indkomståret  

 dvs., særskilt med 34 pct.
Dette svarer i øvrigt til beskatningen af  

 CFC-indkomst i bobeskatningsperioden, når dødsboet ikke er fritaget for  

 beskatning, jf. punkt 5.5.4. om § 33.
 4.5. Ophævelse af mellemperiodebeskatning - § 18.
 § 18  vedrører den situation, hvor der er foretaget  

 afsluttende skatteansættelse af mellemperioden efter de foranstående regler i  

 urigtig formodning om, at dødsboet er skattefritaget efter § 6, og hvor det  

 efterfølgende viser sig, at boets formue bevirker, at det alligevel er  

 skattepligtigt.
 Når dødsboet ikke er skattefritaget, indgår mellemperiodeindkomsten som en  

 integreret del af bobeskatningsindkomsten, jf. § 19, stk. 2. Som konsekvens  

 heraf bestemmes i § 18, stk. 1, at en eventuel mellemperiodebeskatning så  

 skal ophæves.
 Er der foretaget afsluttende skatteansættelse af mellemperioden, kan  

 denne, jf. § 15, efter omstændighederne have medført enten, at boet er blevet  

 afkrævet yderligere skat vedrørende mellemperioden, eller at boet har fået  

 udbetalt for meget betalt skat.
 Efter § 18, stk. 2, skal eventuelle indbetalte beløb ikke straks udbetales  

 til dødsboet, men i stedet godskrives boet ved opkrævningen af dødsboskatten.  

 Hvis modregning ikke fuldt ud kan ske i dødsboskatten, skal boet dog have  

 krav på udbetaling af restbeløbet.
 Ifølge § 18, stk. 3, skal eventuelle udbetalinger til dødsboet genopkræves  

 i forbindelse med opkrævningen af dødsboskatten og behandles som en del af  

 denne med hensyn til inddrivelse og hæftelse.
 5. Dødsboer, der ikke er fritaget for beskatning -  

 kapitel 5.
 5.1. Indledning.
 Kapitel 5 (§§ 19-33) i dødsboskatteloven indeholder reglerne om beskatning  

 af dødsboer, der er omfattet af kapitel 3, og som ikke er fritaget for  

 beskatning efter § 6.
 Reglerne i kapitel 5 finder i kraft af henvisningsbestemmelserne i § 53,  

 stk. 2, og § 71, stk. 3, i vidt omfang tilsvarende anvendelse på begrænset  

 skattepligtige boer og fuldstændigt skifte af uskiftet bo i den efterlevende  

 ægtefælles levende live.
 Da hele boperioden og mellemperioden beskattes under et hos dødsboer, der  

 ikke er fritaget for beskatning, indeholder kapitlet også reglerne om  

 beskatning af mellemperiodeindkomsten.
 Dødsboet skal selvangive den samlede indkomst i mellemperioden og  

 boperioden (bobeskatningsperioden). Dødsboskatten er en proportional  

 beskatning.
 Beskatningen af aktieindkomst og CFC-indkomst (indkomst fra controlled  

 foreign company, jf. ligningslovens § 16 H) sker dog efter særlige regler,  

 ligesom der også sker en særlig beskatning af indkomst, der er valgt  

 beskattet efter kildeskattelovens § 48 E.
 5.2. Ikke-skattefritagne dødsboer - § 19.
 I § 19, stk. 1, fastslås, at regelsættet i kapitel 5gælder, hvor dødsboet  

 ikke er fritaget for beskatning efter § 6.
§ 19,  stk. 2, indeholder den centrale regel om, at  

 dødsboet ikke kun beskattes af egen indkomst, men tillige af afdødes  

 mellemperiodeindkomst.
I bestemmelsen defineres først en periode,  

 bobeskatningsperioden, der strækker sig fra begyndelsen af mellemperioden til  

 slutningen af boperioden, således som disse er fastlagt ved § 96, stk. 3 og  

 4. I modsætning til begreberne mellemperiode og boperiode anvendes begrebet  

 bobeskatningsperiode kun i nærværende kapitel, altså kun for de  

 ikke-skattefritagne boer.
Den skattepligtige indkomst opgøres under et for hele  

 bobeskatningsperioden og betegnes bobeskatningsindkomsten.
Som udgangspunkt  

 er reglerne i §§ 22-26 om opgørelsen af bobeskatningsindkomsten fælles for  

 hele bobeskatningsperioden, idet visse af reglerne dog kun finder anvendelse  

 vedrørende forhold og dispositioner i boperioden.
Også bestemmelserne i §§  

 27-29 om salg og udlodning anvendes kun på dispositioner i boperioden, jf.  

 dog nedenfor.
Beskatningsreglerne i §§ 30-33 er fælles for hele  

 bobeskatningsperioden.
For de boer, hvor dødsdagen vælges som skæringsdag, opstår der ingen  

 egentlig periode.
Disse boer vil alligevel kunne foretage salg med virkning  

 fra dødsdagen og udlodninger efter reglerne i §§ 27-29.  

 Bobeskatningsindkomsten opgøres også i disse tilfælde under et for hele  

 bobeskatningsperioden og omfatter eventuelle avancer og tab ved salg eller  

 udlodning uden succession samt afdødes mellemperiodeindkomst.
Der henvises i  

 øvrigt til punkt 3.4.1. om dødsboer, hvor dødsdagen vælges som skiftemæssig  

 skæringsdag.
 5.3. Dødsboets indtræden i afdødes eller den efterlevende ægtefælles  

 skattemæssige stilling - § 20.
 5.3.1. Indledning.
I § 20 findes de centrale regler om dødsboets indtræden i afdødes  

 skattemæssige stilling (skattemæssig succession). § 20, stk. 1, omhandler  

 aktiver og passiver og § 20, stk. 3, afdødes underskud fra tidligere  

 indkomstår.
I tilknytning til § 20, stk. 1, findes der i § 20, stk. 2, regler  

 om dødsboets indtræden i den efterlevende ægtefælles skattemæssige  

 stilling.
 Ud over denne successionsregel findes der to andre regelsæt om succession  

 af tilsvarende karakter i dødsboskatteloven.
 Af disse er § 59, jf. nærmere under punkt 10.3., der omhandler den  

efterlevende ægtefælles indtræden i afdødes skattemæssige stilling i  

 tilfælde af uskiftet bo el.lign., parallel med den her omhandlede  

 bestemmelse.
Det andet regelsæt, der omhandler udlodningsmodtagerens succession i  

 dødsboets skattemæssige stilling, adskiller sig derimod væsentligt fra de  

 to ovennævnte.
Når dødsboet er succederet i et aktiv efter § 20, stk. 1, vil  

 denne succession, medmindre aktivet afhændes af boet til en udenforstående,  

 blive efterfulgt af udlodning af aktivet til en efterlevende ægtefælle,  

 arving eller legatar.
Ved en sådan udlodning kan modtageren enten indtræde i  

 boets skattemæssige stilling (succedere), eller udlodningen kan skattemæssigt  

 sidestilles med en afhændelse af aktivet til udenforstående, jf. § 28 m.fl.,  

 der nærmere er beskrevet under punkt 5.4.6.
 5.3.2. Dødsboets succession.
 5.3.2.1. Succession i afdødes aktiver og passiver - § 20, stk. 1.
 Ifølge § 20, stk. 1, indtræder dødsboet i enhver henseende i afdødes  

 skattemæssige stilling (succederer) med hensyn til afdødes aktiver og  

 passiver, der er inddraget under skiftet.
I anden lovgivning kan der være regler, som indebærer, at dødsboet ikke  

 indtræder i afdødes skattemæssige stilling.
I den kommunale  

 ejendomsskattelovs § 29 A er der således regler om, at der ydes delvis  

 godtgørelse for betalte grundskatter til ejere af ejendomme, der tilbageføres  

 fra byzone til landzone.
Størrelsen af denne godtgørelse afhænger af, hvor  

 lang tid ejeren af ejendommen på tilbageførselstidspunktet har været ejer af  

 ejendommen.
I relation til disse regler anses der at indtræde et ejerskifte,  

 når en ejendom efter et dødsfald overtages af et dødsbo, jf.
Højesterets dom  

 af 15. januar 1996 (Ugeskrift for Retsvæsen 1996 s. 492 ff.). Retsstillingen  

 på dette område berøres ikke af dødsboskatteloven.
Indholdet af § 20, stk. 1, er, at dødsboet stilles på samme måde, som  

 afdøde ville have været, hvis dødsfaldet ikke var indtruffet.
Har afdøde  

 således f.eks. foretaget skattemæssige afskrivninger på sine aktiver, kan  

 boet fortsætte afskrivningerne på afdødes grundlag uden afbrydelser.
På  

 tilsvarende måde betragtes aktiverne ved dødsboets senere salg til  

 udenforstående, som om de var anskaffet af boet på de tidspunkter og til den  

 pris, hvortil de er anskaffet af afdøde, og i øvrigt på de vilkår, der gjaldt  

 for afdøde.
Også afdødes spekulationshensigt eller næringsstatus succederer  

 boet i.
Det gælder, hvad enten der er tale om oprindelig eller efterfølgende  

 næring eller spekulationshensigt, jf. bestemmelsens sidste punktum.
 Det er uden betydning, hvordan afdødes anskaffelsesvilkår er fremkommet.  

 Bestemmelsen gælder således ganske tilsvarende, hvis afdøde i sin tid har  

 erhvervet aktivet ved udlæg eller udlodning med succession fra et dødsbo  

 eller på anden måde er succederet i den forrige ejers skattemæssige stilling.
§ 20,  stk. 1, indeholder udtrykkelig hjemmel til  

 succession i afdødes passiver.
Dette har bl.a. relevans i de særlige  

 tilfælde, hvor personers passivposter er skatterelevante efter  

 kursgevinstloven, nemlig dels spekulations- eller næringstilfælde, og dels  

 ved ekstraordinær indfrielse af kontantlån.
 § 20,  stk. 1, indebærer, at dødsboet vil kunne  

 succedere i afdødes adgang til at fremføre overskydende tab på aktier mv.  

 omfattet af aktieavancebeskatningsloven.
 5.3.2.2. Succession i den efterlevende ægtefælles skattemæssige  

 stilling - § 20, stk. 2.
 Efter § 20, stk. 2, gælder en særregel for de tilfælde, hvor gevinst og  

 tab ved udlodning af en efterlevende ægtefælles aktiver til andre arvinger og  

 legatarer efter førstafdøde skal henregnes til bobeskatningsindkomsten, jf.  

 herved § 4, stk. 2.
Særreglen skal ses i sammenhæng med reglen i § 42, hvorefter den  

 efterlevende ægtefælle beskattes i boperioden af hele sin indkomst inklusive  

 eget formueafkast uanset formueordning.
Dog skal eventuel gevinst eller tab  

 ved udlodning af den efterlevende ægtefælles aktiver til andre arvinger eller  

 legatarer ikke henregnes til ægtefællens, men til dødsboets indkomst, jf. §  

 4, stk. 2, og § 42, stk. 2. Det er uden betydning, om gevinst konkret  

 beskattes, eller om den ikke beskattes, fordi modtageren succederer efter §  

 36.
 Særreglen betyder, at boet i de nævnte tilfælde indtræder i den  

 efterlevende ægtefælles skattemæssige stilling på samme måde, som boet efter  

 § 20, stk. 1, indtræder i afdødes skattemæssige stilling.
 5.3.2.3. Succession i afdødes underskud - § 20, stk. 3.
Ifølge § 20, stk. 3, skal underskud, som afdøde kunne have fremført til  

 fradrag i dødsårets skattepligtige indkomst, i stedet kunne fradrages i  

 bobeskatningsindkomsten.
Der foretages ikke omregning af underskuddet til  

 skatteværdi, forinden modregning finder sted.
Dødsåret er defineret ved § 96,  

 stk. 2.
 Bestemmelsen indebærer, at underskud i afdødes skattepligtige indkomst for  

 de sidste fem indkomstår forud for dødsfaldet kan fradrages i  

 bobeskatningsindkomsten, og at ligningslovens § 15 ikke sætter yderligere  

 tidsmæssige begrænsninger for fradragsretten.
 5.4. Indkomstopgørelsen i bobeskatningsperioden - § 21.
§ 21,  stk. 1 og 2, indeholder hovedreglerne for  

 opgørelsen af bobeskatningsindkomsten (skattepligtig indkomst i  

 bobeskatningsperioden), samt bobeskatningsperiodens aktieindkomst og  

 CFC-indkomst (indkomst fra controlled foreign company, jf. ligningslovens §  

 16 H). Opgørelserne sker efter samme grundprincipper som for personer.
De  

 efterfølgende bestemmelser indeholder en række særregler, der fraviger dette.
For så vidt angår aktieindkomst opgøres denne som udgangspunkt på samme  

 måde for dødsboer som for personer.
Derimod beskattes aktieindkomst ikke på  

 samme måde i dødsboerne som hos personer, jf. § 32, der er nærmere beskrevet  

 under punkt 5.5.3.
 Også en eventuel CFC-indkomst skal opgøres på samme måde for dødsboerne  

 som for personer, dvs. efter ligningslovens § 16 H, mens der gælder en  

 særregel for beskatningen, jf. § 33 i dødsboskatteloven.
Efter § 21, stk. 3, skal indkomstopgørelsen for hele boperioden foretages  

 efter de regler, der gælder for dødsåret.
Reglen i § 21, stk. 3, er  

 foranlediget af reglen i § 30 om samlet proportional beskatning af hele  

 bobeskatningsperioden.
Reglens anvendelsesområde er de beløbsgrænser,  

 procentsatser og lign., der er fastsat ved eller i henhold til lov, og som  

 ændres eller kan blive ændret i boperioden.
 5.4.1. Særregler for opgørelsen af bobeskatningsindkomsten - § 22.
 5.4.1.1. Særregler - § 22, stk. 1.
 § 22,  stk. 1, opregner en række særregler for  

 indkomstopgørelsen i bobeskatningsperioden:
 Efter § 22, stk. 1, nr. 1, kan virksomhedsordningen og  

kapitalafkastordningen i henhold til virksomhedsskatteloven således  

 ikke anvendes.
Efter § 22, stk. 1, nr. 2, kan der ikke foretages indskud på  

 etableringskonto efter dødsfaldet.
Indskud, som afdøde har foretaget før  

 dødsfaldet, tillægges derimod virkning.
 Efter § 22, stk. 1, nr. 3, kan dødsboet endvidere ikke foretage  

henlæggelser til investeringsfond.
Efter § 22, stk. 1, nr. 4, 1. pkt., skal renteindtægter  

 indtægtsføres og renteudgifter fradrages, hvis de forfalder i  

 bobeskatningsperioden.
Herudover medregnes beregnede renter fra sidste  

 forfaldsdag til og med skæringsdagen i boopgørelsen.
Det gælder, uanset om  

 forfaldsdagen ligger før mellemperiodens begyndelse.
§ 22,  stk. 1, nr. 4, 2. pkt., indeholder en  

 undtagelse for så vidt angår renteudgifter, som på grund af afdødes  

 forhold var omfattet af ligningslovens § 5, stk. 7, 1. pkt.
Sådanne  

 renteudgifter kan kun fradrages i bobeskatningsindkomsten, i det omfang de er  

 betalt enten af afdøde i mellemperioden eller af boet.
 Efter § 22, stk. 1, nr. 5, skal indtægter som nævnt i ligningslovens §  

 7 O (visse engangsindtægter mv.) og § 7 P (genvundne  

 afskrivninger) opgøres uden det deri nævnte nedslag til henholdsvis 85 og 90  

 pct.
 Dog gives nedslag i indkomst som nævnt i ligningslovens § 7 O med et  

 grundbeløb, jf. § 7 O, stk. 3, uanset om de i § 7 O, stk. 1 og 2, nævnte  

 indtægter er kommet til udbetaling før eller efter dødsfaldet, jf.  

 dødsboskattelovens § 21, stk. 1.
§ 22,  stk. 1, nr. 6 og 7, omhandler situationer,  

hvor den ene af to ægtefæller enten har drevet eller været medarbejdende i  

 den anden ægtefælles erhvervsvirksomhed i mellemperioden.
Der henvises  

 til punkt 4.3.1.1. om § 9, stk. 1, nr. 6 og 7. Med hensyn til tilfælde, hvor  

 den efterlevende ægtefælle i boperioden driver afdødes virksomhed, henvises  

 endvidere til punkt 5.4.5. om § 26, stk. 3.
§ 22,  stk. 1, nr. 8, indeholder en særregel for  

vederlag som nævnt i ligningslovens § 27 E.
Efter § 27 E, stk. 1, kan  

 personer vælge, at vederlag, som vedkommende modtager ved afhændelse af et  

 forsknings- eller udviklingsarbejde, ikke skal beskattes i afhændelsesåret,  

 men fordeles efter personens eget valg over en 10-års periode, der starter  

 med afhændelsesåret.
Reglerne i ligningslovens § 27 E er nærmere omtalt i  

 afsnit 6.2. i Skatteministeriets cirkulære nr. 72 af 17. april 1996 om  

 ligningsloven.
 Hvis personen dør inden for den nævnte 10-års periode, således at en del  

 af vederlaget henstår som ubeskattet ved dødsfaldet, skal denne del af  

 vederlaget efter reglen i § 22, stk. 1, nr. 8, beskattes i dødsboet.
§ 22,  stk. 1, nr. 9, omhandler udgifter til  

 ombygning eller forbedring af afskrivningsberettigede bygninger og  

 installationer i sådanne bygninger.
Sådanne udgifter kan efter bestemmelserne  

 i afskrivningslovens § 21, stk. 2-4, i det omfang årets udgift ikke  

 overstiger 5 pct. af et beregningsgrundlag, fradrages i den skattepligtige  

 indkomst for det indkomstår, hvori udgiften til ombygningen eller  

 forbedringen afholdes (det såkaldte straksfradrag).
 Straksfradrag efter afskrivningslovens § 21, stk. 2-4, omfattes ikke af  

 bestemmelserne om skattemæssige afskrivninger i § 23 i dødsboskatteloven.
Det betyder, at straksfradrag kan foretages med virkning for opgørelsen af  

 bobeskatningsindkomsten, i det omfang de almindelige betingelser herfor er  

 opfyldt.
Straksfradraget skal ikke omregnes i forhold til  

 bobeskatningsperiodens længde.
De heromhandlede boer vil ikke - uden særskilt lovhjemmel herfor - kunne  

 foretage straksfradrag.
Det skyldes, at der i henhold til afskrivningslovens  

 § 21, stk. 2, 2. pkt., ikke kan foretages straksfradrag i det indkomstår,  

 hvori bygningen eller installationen afhændes mv.
Da den skattepligtige  

 indkomst i mellemperioden og boperioden (tilsammen bobeskatningsperioden)  

 skal opgøres under et, jf. § 19, stk. 2, kan denne betingelse ikke opfyldes i  

 boer, der ikke er fritaget for beskatning.
 Efter § 22, stk. 1, nr. 9, har de her omtalte boer imidlertid adgang til  

 at foretage straksfradrag efter reglerne i afskrivningslovens § 21, stk.  

 2-4. Adgangen til straksfradrag gælder såvel udgifter til ombygning eller  

 forbedring afholdt af afdøde i mellemperioden som udgifter afholdt af boet i  

 boperioden.
Adgangen til straksfradrag gælder for udgifter til ombygning eller  

 forbedring af afskrivningsberettigede bygninger og installationer i sådanne  

 bygninger, der henregnes til dødsboet på skæringsdagen i boopgørelsen.
Boet  

 kan således ikke foretage straksfradrag for udgifter til ombygning eller  

 forbedring af en bygning, der a conto-udloddes.
 5.4.1.2. Indskud på etableringskonto, investeringsfondshenlæggelser og  

 forskudsafskrivninger - § 22, stk. 2-4.
I tilknytning til § 22, stk. 1, nr. 2 og 3, er det i § 22, stk. 2-4,  

 bestemt, at dødsboer ej heller skal kunne hæve indskud på afdødes  

 etableringskonto eller afdødes investeringsfondshenlæggelser til finansiering  

 af egne anskaffelser eller foretage forskudsafskrivninger vedrørende egne  

 anskaffelser.
Boet kan anvende afdødes indskud på etableringskonto eller  

 investeringsfondshenlæggelser til finansiering af afdødes anskaffelser i  

 mellemperioden, og boet kan tillige foretage forskudsafskrivninger vedrørende  

 afdødes planlagte eller kontraherede anskaffelser i mellemperioden.
Et  

 dødsbo, der ønsker at benytte sig af disse muligheder, må på forlangende  

 dokumentere, at anskaffelsen er foretaget af afdøde før dødsfaldet.
 5.4.1.3. Indtægter, der beskattes efter kildeskattelovens § 48 E - §  

 22, stk. 5.
 Efter § 22, stk. 5, skal indtægter, som afdøde har valgt beskattet efter  

 kildeskattelovens § 48 E, ikke indgå i opgørelsen af bobeskatningsindkomsten.  

 Indkomsten er dog skattepligtig uanset dødsfaldet, jf. dødsboskattelovens §  

 30, stk. 7, hvorefter skat vedrørende indkomst, som afdøde har valgt  

 beskattet efter den nævnte bestemmelse i kildeskatteloven bliver endelig ved  

 dødsfaldet.
 5.4.1.4. Forskudt indkomstår - § 22, stk. 6.
 Bestemmelsen i § 22, stk. 6, om opgørelsen af bobeskatningsindkomsten, når  

 afdøde har anvendt et bagudforskudt indkomstår, er parallel til bestemmelsen  

 i § 9, stk. 4, vedrørende boer, der er fritaget for beskatning, jf. punkt  

 4.3.1.4. om denne bestemmelse.
 For de heromhandlede boer opgøres indkomsten under et for perioden fra  

 udløbet af afdødes sidste indkomstår forud for dødsfaldet til og med  

 skæringsdagen i boopgørelsen, jf. § 19, stk. 2. Omregningen af indkomsten i  

 bobeskatningsperioden sker efter forholdet mellem perioden fra 1. januar i  

 dødsåret (kalenderåret) til skæringsdagen i boopgørelsen og  

 bobeskatningsperioden.
Eksempel: En person med indkomstsår 1. juli - 30. juni dør den 1.  

 februar 1997. Boet, der ikke er fritaget for beskatning, afsluttes med  

 skæringsdag den 1. februar 1998. Perioden fra og med 1. januar i dødsåret  

 (1997) til og med skæringsdagen i boopgørelsen omfatter 397 dage.
Perioden  

 fra udløbet af afdødes sidste indkomstår før dødsfaldet til og med  

 skæringsdagen i boopgørelsen omfatter 581 dage.
Det medfører, at 397/581 af  

 de løbende indtægter og udgifter i bobeskatningsperioden skal medregnes til  

 bobeskatningsindkomsten.
Det er kun løbende indtægter og udgifter, der omregnes.
Engangsindtægter  

 og -udgifter medregnes fuldt ud til bobeskatningsindkomsten, medmindre der er  

 tale om aktieindkomst eller CFC-indkomst, jf. §§ 32 og 33. Der henvises til  

 eksemplet vedrørende § 9, stk. 4, i punkt 4.3.1.4. samt til punkt 5.5.3. og  

 5.5.4.
 5.4.2. Skattemæssige afskrivninger - § 23.
§ 23  vedrører bobeskatningsperiodens skattemæssige  

 afskrivninger og skal ses i sammenhæng med reglerne i § 19, stk. 2, hvorefter  

 bobeskatningsperioden ikke opdeles i indkomstår.
Da skattemæssige  

 afskrivninger efter de almindelige regler i afskrivningsloven relaterer sig  

 til de enkelte indkomstår, er enkelte særregler nødvendige.
 Bestemmelsen regulerer størrelsen af de skattemæssige afskrivninger i  

 bobeskatningsperioden, alt efter om perioden er kortere eller længere end et  

 år.
 § 23,  stk. 1, 1. pkt., indeholder en bestemmelse om  

 særlige betingelser for at foretage afskrivninger i bobeskatningsperioden.
For det første skal de pågældende aktiver tilhøre dødsboet på  

 skæringsdagen i boopgørelsen eller en tillægsopgørelse.
Dette svarer til  

 afskrivningsreglernes almindelige betingelse om, at aktivet ikke må være  

 solgt i indkomståret.
 For det andet skal det være en betingelse, at aktiverne udloddes med  

 succession, dvs. at modtageren succederer i dødsboets skattemæssige stilling.
Begge betingelser skal være opfyldt.
Det har bl.a. den konsekvens, at der  

 ikke kan afskrives i bobeskatningsperioden på aktiver, der a conto-udloddes  

 med succession.
I disse tilfælde succederer modtageren i den skattemæssige  

 værdi ved udgangen af indkomståret før dødsåret.
 Hvis det er en efterlevende ægtefælles aktiver, der udloddes med  

 succession, kan der ikke foretages skattemæssige afskrivninger i  

 bobeskatningsindkomsten, idet indtægter og udgifter vedrørende de pågældende  

 aktiver indtil udlodningstidspunktet medregnes i den efterlevende ægtefælles  

 skattepligtige indkomst, jf. § 41, stk. 2, 2. pkt.
 Efter § 23, stk. 1, 2. pkt., kan endvidere foretages skattemæssige  

 afskrivninger efter § 23, stk. 2 og 3, på afskrivningsberettigede bygninger  

 og installationer, der henregnes til dødsboet på skæringsdagen i  

 boopgørelsen, hvis udlodning uden succession ikke medfører beskatning af  

 genvundne afskrivninger i boet.
Efter § 23, stk. 2, 1. pkt., opgøres de skattemæssige afskrivninger, når  

 bobeskatningsperioden er kortere end et år, som helårlige afskrivninger, der  

 omregnes forholdsmæssigt.
Det således omregnede beløb udgør boets  

 skattemæssige afskrivninger for bobeskatningsperioden.
I henhold til § 23, stk. 2, 2. pkt., gælder dette dog ikke aktiver, hvor  

 der efter de gældende regler i anskaffelses- og afståelsesåret foretages  

 skattemæssige afskrivninger i forhold til den del af indkomståret, hvor den  

 skattepligtige har ejet de pågældende aktiver, dvs. hvor aktiverne afskrives  

 ved anvendelse af pro anno-afskrivninger.
I disse tilfælde er der som følge  

 af afskrivningsmetoden allerede sket en omregning af de helårlige  

 afskrivninger.
Ifølge § 23, stk. 3, 1. pkt., opgøres skattemæssige afskrivninger, når  

 bobeskatningsperioden er længere end et år, som helårlige afskrivninger, der  

 omregnes i forhold til den del af bobeskatningsperioden, hvor det pågældende  

 aktiv har tilhørt afdøde og/eller dødsboet.
Bestemmelsen omfatter andre  

 skattemæssige afskrivninger end saldoafskrivninger på driftsmidler og skibe  

 som omhandlet i afskrivningslovens afsnit I-III.
 Eksempel: Dødsfaldet sker den 1. september 1997. Boet undergives  

 bobestyrerskifte, og der vælges skæringsdag den 31. december 1998.  

 Bobeskatningsperioden omfatter 1. januar 1997-31. december 1998. Afdøde har  

 erhvervet en fabriksejendom den 1. juli 1997. Afskrivningerne udgør 18/12 x 6  

 pct. = 9 pct. (I eksemplet er der for enkelhedens skyld regnet med antal  

 måneder, men efter pro anno-princippet skal der egentlig regnes med dage.).
Efter bestemmelsen foretages der som udgangspunkt pro anno-afskrivninger i  

 de tilfælde, hvor bobeskatningsperioden er længere end et år.
I § 23, stk. 3,  

 2. pkt., er det dog bestemt, at afskrivning på bygninger efter  

 afskrivningslovens afsnit IV og ved afskrivning af fast ejendom, hvorpå der  

 hviler en hjemfaldsforpligtelse el. lign. skal kunne foretages et helt års  

 afskrivninger, selv om aktiverne ikke har været ejet et helt år.
§ 23,  stk. 4, omhandler skattemæssige afskrivninger  

 på driftsmidler og skibe som omhandlet i afskrivningslovens afsnit I-III.  

 Disse afskrivninger foretages som saldoafskrivninger.
I disse tilfælde kan  

 der kun foretages et års skattemæssige afskrivninger, uanset hvor lang  

 bobeskatningsperioden er.
 Med hensyn til blandet benyttede driftsmidler, jf. afskrivningslovens  

 afsnit II, må spørgsmålet om, i hvilket omfang et sådant driftsmiddel er  

 benyttet erhvervsmæssigt/privat, afgøres efter en helhedsvurdering omfattende  

 hele bobeskatningsperioden.
Dødsboskatteloven omhandler ikke nedskrivninger, f.eks. på landbrugets  

 besætninger af husdyr.
Der kan således foretages nedskrivninger uden  

 hensyntagen til bobeskatningsperiodens længde, men der kan kun nedskrives med  

 de gældende satser en gang, nemlig ved udgangen af bobeskatningsperioden.
 5.4.3. Virksomhedsordningen - § 24.
 § 24  indeholder regler om den skattemæssige  

 behandling af en virksomhed, med hensyn til hvilken afdøde eller dennes  

 efterlevende ægtefælle hidtil har anvendt reglerne i virksomhedsskattelovens  

 afsnit I (virksomhedsordningen).
 Efter § 22, stk. 1, nr. 1, jf. ovenfor, kan virksomhedsordningen ikke  

 anvendes ved opgørelsen af bobeskatningsindkomsten.
§ 24  omhandler medregning af afdødes og en eventuel  

 efterlevende ægtefælles indestående på konto for opsparet overskud til  

 bobeskatningsindkomsten.
Bestemmelsen svarer til bestemmelsen i § 10 om  

 medregning af afdødes og en eventuel efterlevende ægtefælles indestående på  

 konto for opsparet overskud ved opgørelsen af mellemperiodens skattepligtige  

 indkomst, når boet er fritaget for beskatning efter § 6. Der henvises til  

 punkt 4.3.2 om § 10.
 5.4.4. Kapitalafkastordningen - § 25.
 § 25  indeholder regler om den skattemæssige  

 behandling af en virksomhed, med hensyn til hvilken afdøde eller den  

 efterlevende ægtefælle hidtil har anvendt reglerne i virksomhedsskattelovens  

 afsnit II (kapitalafkastordningen), når der er foretaget henlæggelse til  

 konjunkturudligning.
 Efter § 22, stk. 1, nr. 1, jf. ovenfor, kan kapitalafkastordningen ikke  

 anvendes ved opgørelsen af bobeskatningsindkomsten.
§ 25  omhandler medregning af afdødes og en eventuel  

 efterlevende ægtefælles indestående på konjunkturudligningskonto til  

 bobeskatningsindkomsten.
Bestemmelsen svarer til bestemmelsen i § 11 om  

 medregning af afdødes og en eventuel efterlevende ægtefælles indestående på  

 konjunkturudligningskonto ved opgørelsen af mellemperiodens skattepligtige  

 indkomst, når boet er fritaget for beskatning efter § 6. Der henvises til  

 punkt 4.3.3 om § 11.
 5.4.5. Mellemrenter, renteudgifter mv. og betaling af arbejdsvederlag  

 - § 26.
 Efter § 26, stk. 1, er renter, som en person, der modtager a  

 conto-udlodning fra et dødsbo, tilsvarer dødsboet i den forbindelse, ikke  

 skattepligtige for boet.
Der er tale om de såkaldte mellemrenter, som efter en udbredt skifteretlig  

 praksis anvendes ved a conto-udlodning af aktiver, der er karakteriseret ved,  

 at de ville have givet boet et afkast, hvis boet havde beholdt aktiverne  

 indtil skæringsdagen.
Hovedeksemplerne er kontanter og værdipapirer.
Efter  

 praksis beregnes mellemrenten ud fra, hvad boet kunne have tjent, med fradrag  

 af, hvad boet i så fald skulle have betalt i skat.
I konsekvens heraf anses  

 mellemrenten efter praksis ikke for at have indvirkning på hverken boets  

 eller arvingernes skattetilsvar.
Bestemmelsen er et led i den lovfæstelse af praksis vedrørende  

 mellemrente, som er påbegyndt ved dødsboskiftelovens § 64, 2. pkt.
Den  

 modsvarende regel, hvorefter modtageren af a conto-udlodning ikke har  

 fradragsret for erlagt mellemrente, er placeret i dødsboskattelovens § 40,  

 stk. 1.
 I henhold til § 26, stk. 2, er beløb, som et dødsbo udbetaler som rente  

 eller udbytte af boslod, arvelod eller legat, ikke fradragsberettigede, som  

 renteudgifter el.lign. ville have været, men skal behandles, som om der var  

 tale om henholdsvis boslod, arvelod eller legat.
 Den modsvarende skattefrihed på modtagersiden fremgår af § 40, stk. 2.
Efter § 26, stk. 3, har boet i tilfælde, hvor afdødes efterlevende  

 ægtefælle eller en arving eller legatar i boet efter afdøde har udført  

 arbejde for boet, fradragsret for et arbejdsvederlag, der svarer til, hvad  

 boet skulle have betalt for at få den pågældende arbejdsopgave udført af  

 andre.
Dette gælder, uanset hvilket arbejdsvederlag boet rent faktisk måtte  

 have ydet den pågældende.
Efter den modsvarende bestemmelse i § 40, stk. 3,  

 skal den, der udfører arbejdet, i sin indkomstopgørelse medregne det således  

 beregnede vederlag.
Reglerne medfører, at f.eks. en efterlevende ægtefælle ikke kan arbejde  

 gratis for boet og derved opnå, at arbejdsvederlag konverteres fra en  

 skattepligtig lønindkomst til en forøget bos- eller arvelod.
Har den  

 efterlevende ægtefælle før dødsfaldet været aflønnet i henhold til en  

 lønaftale med afdøde som nævnt i kildeskattelovens § 25 A, stk. 7, er  

 konsekvensen af nærværende bestemmelse, at lønaftalen kan fortsætte.
Et skattepligtigt vederlag vil som hovedregel være A-skattepligtigt for  

 modtageren.
Det vil sige, at dødsboet skal registreres som  

 indeholdelsespligtig, hvis dette ikke allerede er sket som følge af, at  

 dødsboet beskæftiger andre.
Den arbejdsindsats, der ydes af den pågældende person, skal have et ikke  

 ubetydeligt omfang, før der bliver tale om beskatning af et beregnet  

 arbejdsvederlag.
Derudover er det af betydning, om der er tale om en  

 »bospecifik« arbejdsydelse.
Hvis afdødes pårørende f.eks. har  

 arrangeret begravelsen, ryddeliggjort afdødes bolig og bortskaffet værdiløst  

 indbo el.lign., skal de ikke beskattes af et beregnet arbejdsvederlag herfor.  

 Dette gælder, selv om boet, hvis den pågældende ikke havde påtaget sig  

 opgaven, måtte have betalt andre derfor.
 5.4.6. Dødsboets salg og andre afståelser - §§ 27, 28 og 29.
 §§ 27, 28 og 29 fastlægger reglerne om avancebeskatningen af dødsboet ved  

 afståelse af boets aktiver. § 27 omhandler umiddelbart alle afståelser, der  

 ikke klassificeres som udlodning, mens §§ 28 og 29 kun omhandler udlodning,  

 herunder både udlodning med og uden succession.
 5.4.6.1. Afståelser, der ikke er udlodning - § 27.
 Efter § 27, stk. 1, 1. pkt., er det hovedreglen, at dødsboets salg  

 og andre afståelser behandles efter skattelovgivningens almindelige regler.
 Ved § 27, stk. 1, 2. pkt., er det præciseret, at udlodning omfattes af §§  

 28 og 29.
 Henvisningsbestemmelsen betyder ikke, at beskatning efter reglerne i § 27  

 er udelukket, hvis der er tale om udlodning, men derimod at man ved udlodning  

 må referere til §§ 28 og 29, hvis man ønsker at få fastslået, om der skal ske  

 beskatning efter § 27 eller ej.
 Det er reglerne for personers indkomstopgørelse, der finder anvendelse,  

 jf. § 21. Det bemærkes i den forbindelse, at dødsboet er indtrådt i afdødes  

 skattemæssige stilling, jf. § 20.
 Efter § 27, stk. 2, er et dødsbos fortjeneste ved afståelse af en  

 ejerlejlighed, der ville have været skattepligtig efter lov om beskatning  

 af fortjeneste ved førstegangsafståelse af visse ejerlejligheder, hvis afdøde  

 selv havde oppebåret fortjenesten, ikke skattepligtig efter  

 ejerlejlighedsbeskatningsloven.
 Afståelse af ejerlejligheder, der ikke er erhvervet som led i den  

 skattepligtiges næring, er som udgangspunkt omfattet af  

 ejendomsavancebeskatningsloven.
Ejerlejlighedsbeskatningsloven indebærer, at der i forhold til  

 ejendomsavancebeskatningsloven under visse betingelser sker en udvidet  

 beskatning af fortjeneste ved afståelse af ejerlejligheder, der den 11.  

 februar 1986 helt eller delvis var udlejet til beboelse.
Der henvises nærmere  

 til punkt 6.5. om § 40, stk. 5.
 Konsekvensen af, at der ikke sker beskatning efter  

 ejerlejlighedsbeskatningslovens regler, er, at fortjenesten i stedet omfattes  

 af ejendomsavancebeskatningslovens regler.
 § 27,  stk. 3, omhandler nogle særregler om  

 fortjeneste eller tab omfattet af ejendomsavancebeskatningslovens § 8  

 (parcelhusreglen) eller § 9, stk. 4 (parcelhusreglen), eller § 9, stk. 1  

 (stuehusreglen).
Efter parcelhusreglen er fortjeneste skattefri, hvis en række betingelser  

 er opfyldt, jf. ejendomsavancebeskatningslovens § 8, stk. 1. Blandt  

 betingelserne er, at ejendommen skal have tjent til bolig for ejeren eller  

 dennes husstand i minimum en del af ejerperioden.
Efter stuehusreglen gives  

 med en tilsvarende bopælsbetingelse et fradrag i den opgjorte fortjeneste.
 Ifølge § 27, stk. 3, skal bopælsbetingelsen med hensyn til afdødes bolig  

 anses for opfyldt, selv om afdøde var enlig, eller ejendommen i øvrigt har  

 stået ubenyttet i boperioden, blot afdøde selv har benyttet boligen frem til  

 dødsfaldet.
§ 27,  stk. 4, omhandler frigørelsesafgift af fast  

 ejendom, der er erhvervet som led i næring.
Efter ligningslovens § 4 A,  

 stk. 1, kan sælgeren ved opgørelse af fortjeneste eller tab ved salg af  

 ejendommen fradrage frigørelsesafgift, der er pålagt i vedkommendes ejertid.
 Dødsboet kan efter § 27, stk. 4, fradrage frigørelsesafgift, der er pålagt  

 ejendommen i afdødes eller ægtefællens ejertid.
§ 27,  stk. 5, omhandler aktier mv., der tidligere  

 er blevet beskattet i forbindelse med aktionærens fraflytning efter de  

 særlige regler i aktieavancebeskatningslovens § 13 a.
Boet kan vælge at  

 opgøre fortjeneste eller tab ved afståelse af aktier mv. efter de særlige  

 regler i aktieavancebeskatningslovens § 13 a, stk. 6.
 § 27,  stk. 6, er en særregel, der definerer  

 afståelsessummen i tilfælde, hvor udlodning efter § 28 skal sidestilles  

 skattemæssigt med afståelse.
I disse tilfælde skal det beløb, som aktivet er sat til i boopgørelsen,  

 betragtes som afståelsessum.
Hvis værdiansættelsen undergives en sagkyndig  

 vurdering efter reglerne i boafgiftslovens § 12, er det dog det endelige  

 vurderingsresultat, der skal betragtes som afståelsessum.
 5.4.6.2. Udlodning og evt. succession - § 28.
§ 28  fastlægger de skattemæssige konsekvenser for  

 dødsboet af, at der sker udlodning henholdsvis med succession og uden  

 succession.
Derimod er reglerne om de skattemæssige konsekvenser for  

 modtageren af udlodning - med og uden succession - placeret i kapitel 6, jf.  

 punkt 6 nedenfor.
 Selve begrebet udlodning er defineret ved § 96, stk. 1, jf. punkt 21.1.
 § 28,  stk. 1, fastslår, at fortjeneste ved  

 udlodning med succession ikke skal medregnes ved opgørelsen af dødsboets  

 skattepligtige indkomst.
§ 28,  stk. 2, angår tilfælde, hvor der ved  

udlodningen konstateres et tab.
Efter bestemmelsen kan der ikke  

 succederes i tab, dvs. at tab altid i skattemæssig henseende skal henføres  

 til boet.
Ved tab ligestilles udlodning således altid med salg.
 Efter § 28, stk. 2, 2. pkt., skal den afståelsessum, der skal indgå  

 i beregningen af, om en afståelse er sket med fortjeneste eller tab, være den  

 værdi, hvortil aktiverne er opført i boopgørelsen, eventuelt efter at der er  

 foretaget sagkyndig vurdering efter boafgiftslovens § 12.
§ 28,  stk. 3, giver dødsboet adgang til at  

 bestemme, at avancebeskatning skal ske i boet, selv om alle betingelser for  

 udlodning med succession i øvrigt er opfyldt.
Bestemmelsen er formuleret  

 således, at avancebeskatning i boet forudsætter en tilkendegivelse fra dette.  

 Hvis boet ikke tilkendegiver, om der ønskes succession eller ej, sker der  

 således succession.
Boet kan dog vælge at udlodde et aktiv delvis med og  

 delvis uden succession.
 5.4.6.3. Begrænsninger i muligheden for at udlodde med succession - §  

 29.
 § 29  indeholder særregler, der begrænser muligheden  

 for at udlodde visse aktiver med succession.
Bestemmelsen i § 29, stk. 1, er en særregel, der begrænser adgangen til  

 succession ved overtagelsen af fast ejendom.
Reglen er formuleret  

 således, at fortjenesten i visse tilfælde skal beskattes i boet,  

 hvilket udelukker succession.
Der kan ikke succederes i fast ejendom, medmindre ejendommen helt eller  

 delvist blev anvendt i afdødes eller den efterlevende ægtefælles  

 erhvervsvirksomhed.
Udlejning af anden fast ejendom end fast ejendom som  

 nævnt i vurderingslovens § 33, stk. 4 og 7 (bortforpagtning af  

 landbrugsejendomme), anses ikke i denne forbindelse for erhvervsvirksomhed.  

 Som udgangspunkt skal fortjeneste ved udlodning af anden fast ejendom  

 beskattes på samme måde som fortjeneste ved salg, jf. § 27, stk. 1.
 Hvis ejendommen omfattes af ejendomsavancebeskatningslovens § 8  

 (parcelhusreglen) eller § 9, stk. 4, er fortjenesten imidlertid ikke  

 skattepligtig, og hvis ejendommen omfattes af ejendomsavancebeskatningslovens  

 § 9, stk. 1, er fortjenesten kun delvis skattepligtig, jf. henvisningen til §  

 27, stk. 3. For ejendomme omfattet af ejendomsavancebeskatningslovens § 8 og  

 § 9, stk. 4, er succession udelukket.
§ 29,  stk. 2, er en særregel, der fastlægger de  

 skattemæssige konsekvenser af udlodning af børsnoterede aktier.  

 Beskatningen afhænger af størrelsen af den enkelte udlodning.
En enkelt  

 udlodning betyder i denne forbindelse en særskilt udlodning og ikke en samlet  

 udlodning.
Har samme arving modtaget såvel a conto-udlodning som udlodning  

 ved boets slutning, betragtes dette således som to udlodninger.
 Hvis den enkelte udlodning ikke overstiger et grundbeløb på 83.300 kr.  

 (107.300 kr. i 1997-niveau), skal gevinsten ved udlodningen beskattes i boet.  

 Hvis boets samlede beholdning af børsnoterede aktier ligger under  

 grundbeløbet, er udlodningen dog skattefri, hvis der er tale om aktier, der  

 på afståelsestidspunktet har været ejet i 3 år eller mere, medmindre  

 beholdningens kursværdi indenfor de seneste 3 år har oversteget det nævnte  

 grundbeløb.
Hvis derimod den enkelte udlodning overstiger grundbeløbet, skal kun den  

 del af udlodningen, der ligger under grundbeløbet, beskattes i boet.
Resten  

 af udlodningen omfattes af de almindelige regler for udlodning i  

 dødsboskatteloven, jf. for så vidt angår muligheden for succession og den  

 efterfølgende beskatning af modtageren reglerne i kapitel 6. Hvis modtageren  

 succederer, afhænger det af de almindelige regler i  

 aktieavancebeskatningsloven, om en senere afståelse af aktierne er skattefri  

 for modtageren, jf. herved § 35, stk. 1, 3. pkt.
 Hvis den aktiepost, der udloddes, er sammensat af aktier, der er anskaffet  

 af afdøde på forskellige tidspunkter, fremgår det af § 29, stk. 2, sidste  

 pkt., at det fortrinsvis er gevinst vedrørende de først anskaffede aktier,  

 der beskattes i boet, dvs. at der fortrinsvis succederes i de sidst  

 anskaffede aktier.
 Efter § 29, stk. 3, skal beløbsgrænsen for den del af udlodningen, der  

 altid skal beskattes i boet, reguleres efter personskattelovens § 20. Det  

 betyder, at grundbeløbet på 83.300 kr. (1987-niveau) svarer til en  

 beløbsgrænse på 107.300 kr. i 1997-niveau.
 5.4.7. Administrationsgodtgørelse.
 Efter lov nr. 893 af 21. december 1991 om godtgørelse vedrørende  

 erhvervsvirksomheders udgifter til administration af skatter og afgifter, som  

 ændret ved lov nr. 1115 af 22. december 1993, gives  

 administrationsgodtgørelse til mindre selvstændige virksomheder.
Godtgørelsen er afhængig af antallet af fuldtidsbeskæftigede i  

 virksomheden.
Hvis virksomheden ikke har nogen ansatte, udgør godtgørelsen  

 6.000 kr.
Godtgørelsen kan dog ikke overstige 2,5 pct. af virksomhedens  

 overskud med visse korrektioner.
Godtgørelsen indgår i virksomhedens skattepligtige overskud, men udbetales  

 ikke.
I stedet modregnes den i den skattepligtiges slutskat efter samme  

 regler som i kildeskattelovens § 60, stk. 1.
 For dødsboer, der er fritaget for beskatning, beregnes  

 administrationsgodtgørelsen på grundlag af virksomhedens overskud i  

 mellemperioden.
Når der er tale om dødsboer, der ikke er fritaget for beskatning, som  

 viderefører afdødes virksomhed i boperioden, sammenlægges virksomhedens  

 overskud i mellemperioden og boperioden.
Beregningen af  

 administrationsgodtgørelsen sker herefter på baggrund af det samlede overskud  

 for de to perioder (bobeskatningsperioden). De ovenfor anførte grænser for  

 størrelsen af godtgørelsen gælder, uanset bobeskatningsperiodens længde.
 Godtgørelsen indgår i bobeskatningsindkomsten, og godskrives dødsboet på  

 samme måde, som foreløbige indkomstskattebeløb, som var forfaldne inden  

 dødsfaldet, jf. dødsboskattelovens § 30, stk. 7.
 5.5. Dødsbobeskatning - §§ 30-33.
 5.5.1. Dødsboskat - § 30.
Efter § 30, stk. 1, er dødsboskatten en proportionalskat.
Den skal  

 beregnes af hele bobeskatningsindkomsten, jf. § 19, stk. 2. Skatteprocenten  

 er 50.
 Ifølge § 30, stk. 2, gives der i dødsboets beregnede skat et bofradrag med  

 et grundbeløb på 3.500 kr. (1987-niveau) svarende til 4.600 kr. i 1997, pr.  

 påbegyndt måned fra og med måneden efter den måned, hvori dødsfaldet er sket,  

 og til og med den måned, hvori skæringsdagen i boopgørelsen, dog ikke en  

 tillægsopgørelse, er placeret.
Når skifteretten efter dødsboskiftelovens § 31, stk. 2, eller § 66, stk.  

 3, har tilladt, at man udskyder afviklingen af afgrænsede dele af boet,  

 vedvarer dødsboets skattepligt med hensyn til disse dele af boet frem til  

 skæringsdagen i tillægsopgørelsen, jf. dødsboskattelovens § 5, stk. 4. Der  

 gives ikke yderligere bofradrag for perioden fra skæringsdagen i boopgørelsen  

 til skæringsdagen i tillægsopgørelsen.
Bofradrag og mellemperiodefradrag, der  

 ikke har kunnet udnyttes frem til skæringsdagen i boopgørelsen, kan  

 imidlertid udnyttes i eventuel indkomst af de afgrænsede dele af boet frem  

 til skæringsdagen i tillægsopgørelsen.
 § 30,  stk. 3, om mellemperiodefradrag har sammenhæng  

 med bestemmelsen i § 19, stk. 2, om, at dødsbobeskatningen omfatter både  

 mellem- og boperioden.
 For denne periode gives et fradrag pr. måned, der er fastsat til 1.000 kr.  

 i 1987-niveau svarende til 1.300 kr. i 1997. Fradraget er fastsat, så det  

 tilnærmelsesvis svarer til skatteværdien af et personfradrag (30.600 kr. i  

 1997) beregnet med en skattesats på 50 pct.
Eksempel: En person dør den 14. august, og det konstateres ved  

 boafslutningen, at boet ikke er skattefritaget.
Den afdødes indkomst fra  

 indkomstårets begyndelse (1. januar) til boets afslutning den 15. februar  

 året efter gøres herefter op under et, og der beregnes en proportional skat  

 på 50 pct. af den samlede indkomst.
 Den beregnede skat reduceres med et mellemperiodefradrag på 8 x 1.300 kr.=  

 10.400 kr. (januar til og med august) plus et bofradrag på 6 x 4.600 kr. =  

 27.600 kr. (september til og med februar ) eller i alt et fradrag i den  

 beregnede 50 pct.skat på 38.000 kr.
 § 30,  stk. 4, indeholder en regel om fordeling af  

 fradragene efter § 30, stk. 2 og 3, i tilfælde, hvor der som følge af en gift  

 persons død opstår to boer, der skiftes hver for sig, jf. herved § 4, stk. 4.
Fradragene fordeles på de to boer efter forholdet mellem fællesboets  

 skattepligtige indkomst og særboets skattepligtige indkomst.
Afsluttes de to  

 boer på to forskellige tidspunkter, foretages fordelingen alligevel på basis  

 af den samlede skattepligtige indkomst.
Det er således ikke nødvendigt at  

 foretage en periodeopdeling af indtægter og udgifter i det bo, der har den  

 længste boperiode.
Til gengæld må bobehandlerne være opmærksom på, at endelig  

 skatteberegning for det først afsluttede bo ikke kan foretages, før begge  

 boerne er afsluttet.
§ 30,  stk. 5, angår skatteberegningen i de tilfælde,  

 hvor afdøde eller den efterlevende ægtefælle har anvendt enten  

 virksomhedsordningen eller kapitalafkastordningen.
I disse tilfælde fradrages  

 den til det beskattede overskud svarende virksomhedsskat eller den til den  

 beskattede konjunkturudligning svarende konjunkturudligningsskat i  

 dødsboskatten.
Der henvises til eksemplet i punkt 4.4.3.2.
 Der henvises endvidere til punkt 22.3.1. om overgangsreglen i § 99, stk.  

 2, for modregning af resterende virksomhedsskat og resterende  

 konjunkturudligningsskat, som efter de tidligere gældende regler i  

 virksomhedskattelovens § 10, stk. 3, 4. pkt, og § 22 b, stk. 5, 3. pkt.,  

 kunne være fremført til fradrag i dødsårets slutskat.
 § 30,  stk. 6, omhandler afdødes negative skat af  

 aktieindkomst efter personskattelovens § 8 a, stk. 5. I det omfang sådan  

 negativ skat kunne være modregnet i afdødes slutskat i dødsåret, skal den i  

 stedet kunne fradrages i dødsboskatten.
Efter § 30, stk. 7, skal afdødes forudbetalte skatter i mellemperioden som  

 hovedregel godskrives boet.
Bestemmelsen er en umiddelbar konsekvens af  

 reglen i § 19, stk. 2, hvorefter mellemperioden og boperioden beskattes under  

 et.
 Indeholdt udbytteskat efter kildeskattelovens § 65 af aktieindkomst  

 omfattes ikke af § 30, stk. 7. Den indeholdte udbytteskat behandles i stedet  

 efter reglerne i § 32. Det betyder bl.a., at hele den indeholdte udbytteskat  

 modregnes i dødsboskatten, hvis det efterfølgende viser sig, at  

 aktieindkomsten er negativ.
Endvidere skal 25 pct.s-skatten efter kildeskattelovens § 48 E ikke  

 godskrives dødsboet, jf. § 30, stk. 7, 2. pkt.
Efter denne bestemmelse i  

 kildeskatteloven kan visse personer, der flytter til Danmark i forbindelse  

 med et ansættelsesforhold af begrænset varighed, vælge at få  

 arbejdsvederlaget beskattet med en fast skat på 25 pct. 25 pct.s-skatten er i  

 enhver henseende beskatningen af personens øvrige indkomst uvedkommende.
Som anført i punkt 4.4.1. om § 12, stk. 2, falder den foreløbige  

 skattebetaling ikke sammen med optjeningsperioden, når afdøde har forskudt  

 indkomstår. § 30, stk. 8, skal sikre, at dødsboet også godskrives afdødes  

 foreløbige skatter, som er indeholdt eller forfaldet i perioden fra 1. januar  

 i det forskudte indkomstår til dødsfaldet, og som vedrører indtjeningen i det  

 forskudte indkomstår efter dødsfaldet.
Ligesom § 30, stk. 7, omfatter § 30,  

 stk. 8, ikke indeholdt udbytteskat efter kildeskattelovens § 65 af  

 aktieindkomst og skat vedrørende indkomst, som afdøde tidligere har valgt  

 beskattet efter kildeskattelovens § 48 E.
 I det omfang beløb, der efter § 30, stk. 5-8, og § 99, stk. 2, fradrages  

 eller modregnes i dødsboskatten eller godskrives dødsboet, tilsammen ikke kan  

 rummes i den endeligt beregnede dødsboskat, udbetales det overskydende beløb  

 til boet.
Efter § 30, stk. 9, skal beløbsgrænserne for fradragene i dødsboskatten  

 efter § 30, stk. 2 og 3, reguleres efter personskattelovens § 20.  

 Grundbeløbene er på den baggrund fastsat i 1987-niveau.
Med en regulering  

 efter personskattelovens § 20 skal grundbeløbene reguleres med et årligt  

 beregnet reguleringstal.
Dette reguleringstal udgør 128,7 i 1997. Derved  

 bliver bofradraget 4.600 kr. og mellemperiodefradraget 1.300 kr. pr.  

 påbegyndt måned i 1997.
De nævnte fradrag reguleres efter de regler, der gælder for dødsåret.
Det  

 betyder, at fradragenes størrelse er uændrede i hele bobeskatningsperioden.
 5.5.2. Underskud - § 31.
 § 31  omfatter regler om udbetaling af negativ skat  

 til et dødsbo, der ikke kan udnytte et underskud i bobeskatningsindkomsten.  

 Reglen gælder dog ikke, hvis dødsboets skattefritagelse er bortfaldet i  

 medfør af § 6, stk. 2.
Efter § 31 skal dødsboet have udbetalt et beløb svarende til 30 pct. af et  

 konstateret underskud i bobeskatningsindkomsten.
Beløbet kan dog ikke  

 overstige summen af de skatter, afdøde har betalt af skattepligtig indkomst  

 og aktieindkomst i de to senest afsluttede indkomstår forud for dødsfaldet,  

 samt de skatter, en efterlevende ægtefælle har betalt af skattepligtig  

 indkomst og aktieindkomst i de to senest afsluttede indkomstår forud for  

 dødsfaldet, i dødsåret og i indkomstår, der fuldt ud omfattes af boperioden.  

 Skat af indkomst, der er valgt beskattet efter kildeskattelovens § 48 E,  

 indgår ikke ved opgørelsen af de betalte skatter.
 Beløbet skal således opfattes som en tilbagebetaling af for meget betalt  

 skat, som afdøde og en eventuel ægtefælle har betalt dels i årene forud for  

 dødsfaldet og dels i boperioden.
 5.5.3. Aktieindkomst - § 32.
§ 32  omhandler den skattemæssige behandling af  

 aktieindkomst i et dødsbo.
Efter § 21, stk. 1, opgøres aktieindkomsten i  

 bobeskatningsperioden som udgangspunkt på samme måde som aktieindkomst for  

 personer.
Aktieindkomsten opgøres således ligesom for personer separat.
 § 32,  stk. 1, omhandler tilfælde, hvor  

 aktieindkomsten for bobeskatningsperioden ikke overstiger et grundbeløb på  

 26.400 kr. (34.000 kr. i 1997-niveau), jf. personskattelovens § 8 a, stk. 1  

 og 2. Efter § 32, stk. 1, skal sådan aktieindkomst ikke medregnes til  

 bobeskatningsindkomsten (den skattepligtige indkomst, jf. § 19, stk. 2), men  

 beskattes endeligt efter personskattelovens § 8 a, stk. 1, dvs. med 25 pct.
 § 32,  stk. 2, omhandler tilfælde, hvor  

 aktieindkomsten for bobeskatningsperioden overstiger den nævnte beløbsgrænse.  

 75 pct. af den overskydende aktieindkomst medregnes til  

 bobeskatningsindkomsten.
 Den udbytteskat, der er indeholdt i den overskydende aktieindkomst i hele  

 bobeskatningsperioden, modregnes i dødsboskatten efter reglerne i  

 kildeskattelovens § 67.
§ 32,  stk. 3, omhandler tilfælde, hvor den indeholdte  

 udbytteskat konkret overstiger den i personskattelovens § 8 a, stk. 1, nævnte  

 procent af den samlede aktieindkomst i bobeskatningsperioden.
Denne situation  

 kan forekomme, hvor der er konstateret tab, der er fradragsberettigede i  

 aktieindkomst.
Efter bestemmelsen skal det overskydende negative beløb så  

 vidt muligt modregnes i dødsboskatten efter reglerne i kildeskattelovens §  

 67. Er aktieindkomsten negativ, skal hele den indeholdte udbytteskat  

 modregnes i dødsboskatten.
§ 32,  stk. 4, omhandler tilfælde, hvor  

 aktieindkomsten er negativ.
I disse tilfælde gives der et fradrag i  

 bobeskatningsindkomsten.
Fradraget udgør 50 pct. af negativ aktieindkomst,  

 der ikke overstiger beløbsgrænsen i personskattelovens § 8 a, stk. 1, og 75  

 pct. af negativ aktieindkomst, der overstiger beløbsgrænsen.
 5.5.4. CFC-indkomst - § 33.
 Efter § 33 beskattes CFC-indkomst, der ikke indgår i  

 bobeskatningsindkomsten, jf. § 21, stk. 1, 2. pkt., ikke efter reglen i § 30,  

 men i stedet særskilt med 34 pct.
 CFC-indkomsten opgøres samlet for hele bobeskatningsperioden, jf.  

 forudsætningsvis § 21, stk. 2, 1. pkt.
 Bestemmelsen betyder, at dødsboet beskattes på samme måde af CFC-indkomst,  

 som personen i levende live ville være blevet, jf. personskattelovens § 8 b.
 6. Beskatning af udlodning hos modtageren - kapitel 6.
 6.1. Indledning - § 34.
Bestemmelsen i § 34 fastlægger anvendelsesområdet for reglerne i  

 dødsboskattelovens kapitel 6 (§§ 35-40) om beskatning af udlodning hos  

 modtageren.
Det er udlodning fra dødsboer, der omfattes af § 3, dvs. de  

 solvente, fuldt skattepligtige dødsboer.
Reglerne finder tilsvarende  

 anvendelse ved begrænset skattepligtige boer, jf. § 53, stk. 2, og ved  

 fuldstændigt skifte af uskiftet bo i den efterlevende ægtefælles levende  

 live, jf. § 71, stk. 3. Reglerne gælder både for de ikke-skattefritagne og de  

 skattefritagne boer.
En del af reglerne finder dog ikke anvendelse, hvis boet  

 er skattefritaget; det gælder bl.a. reglerne om skattemæssig succession i §§  

 36-38.
 6.2. Grundreglerne for beskatning af udlodningsmodtagere - § 35.
 Det fremgår af § 35, stk. 1, 1. pkt., at modtagerens skattepligt  

 vedrørende de udloddede aktiver begynder, når boets skattepligt ophører efter  

 § 5. Det er uden betydning, om det pågældende bo konkret er fritaget for  

 beskatning efter reglerne i § 6.
Det afgørende for skattepligtens overgang er skæringsdagen i den  

 pågældende boopgørelse og således ikke, hvornår aktivet rent faktisk  

 overgives til modtageren.
Der vil ofte være en vis tidsforskydning, således  

 at aktiver af væsentlig værdi først overgives, når boopgørelsen er blevet  

 endelig.
Dette har ingen skattemæssige konsekvenser.
Det fremgår af § 35, stk. 1, 2. pkt, at renteindtægter periodiseres  

 således, at modtageren kan fradrage påløbne renter i tiden fra sidste  

 forfaldsdag i boperioden/ mellemperioden og frem til skæringsdagen i de  

 første forfaldne renter efter skæringsdagen.
Herved lovfæstes de hidtil  

 gældende regler i SDcirkulære nr. 14 af 8. maj 1987, punkt 3.
§ 35,  stk. 1, 2. pkt., angår efter sin ordlyd kun  

 renteindtægter.
Løbende indtægter og udgifter af lignende art, f.eks.  

 husleje, forpagtningsafgift, renteudgifter og ejendomsskat, skal imidlertid,  

 i det omfang der er tale om fordeling mellem boet/mellemperioden og en  

 udlodningsmodtager, periodiseres på tilsvarende måde, jf. herved Statens  

 Ligningsdirektorats cirkulære nr. 321 af 7. marts 1972.
 Efter § 35, stk. 1, 3. pkt., gælder skattelovgivningens almindelige regler  

 som udgangspunkt for den efterfølgende beskatning af udlodningsmodtageren. §§  

 36-40 indeholder en række særregler, der fraviger dette.
Efter § 35, stk. 2, skal modtageren som anskaffelsessum for aktivet som  

 hovedregel regne med den værdi, som aktivet er sat til ved udlodningen.
Dette  

 gælder imidlertid ikke, når udlodningen sker med succession i henhold til §§  

 36-38.
 6.3. Succession - §§ 36-38.
§ 36  indeholder de centrale regler om succession ved  

 udlodning fra et dødsbo mv.
I modsætning til den succession, der omhandles af  

 § 20, stk. 1, (dødsboets succession i afdødes skattemæssige stilling), er  

 succession i forbindelse med udlodning ikke obligatorisk, men afhænger af en  

 række forhold med hensyn til boet, de pågældende aktiver og  

 udlodningsmodtagerne.
Endvidere kan der ikke succederes i passiver alene,  

 hvilket har sammenhæng med, at dødsbobehandlingen bl.a. har til formål at få  

 afviklet afdødes gældsposter.
 6.3.1. Betingelser for succession - § 36, stk. 1.
 Hovedbetingelserne for succession er følgende:
Ad betingelse 1: I § 96, stk. 1, er udlodning defineret således, at der  

 også er tale om udlodning, hvis arvingen m.fl. køber aktivet af dødsboet,  

 såkaldt arvingskøb.
Definitionen gælder også, hvis den pågældende modtager  

 køber værdier, der overstiger vedkommendes lod i boet, jf. punkt 21.1. om  

 definitionen på udlodning.
 Succession ved såkaldt arvingskøb kan kun finde sted for en begrænset  

 personkreds, jf. punkt 6.3.7.
 Det fremgår af § 96, stk. 1, 2. pkt., at der ikke sker nogen udlodning  

 vedrørende det, der både før, under og efter skiftet tilhører den  

 efterlevende ægtefælle.
Salg eller anden afståelse til nogen, der ikke er arveladerens  

 efterlevende ægtefælle, arving eller legatar, er derimod ikke udlodning, og  

 der kan ikke ske succession ved sådanne afståelser.
Salg eller anden  

 afståelse, der er sket i mellemperioden, er heller ikke udlodning, uanset om  

 afståelsen er sket til ægtefællen eller en person, der senere konstateres at  

 være arving eller legatar.
 Ad betingelse 2: Der henvises til punkt 4. for en gennemgang af reglerne  

 om skattefritagelse.
 Ad betingelse 3: Lovteksten omtaler kun succession med hensyn til aktiver.
Udlodning af passiver forekommer i praksis i forbindelse med udlodning af  

 et aktiv, således f.eks. når der udloddes en fast ejendom med indestående  

 prioritetsgæld, eller efter omstændighederne når der udloddes en  

 erhvervsvirksomhed i drift.
Hvis udlodningen af det pågældende aktiv sker med  

 succession, og hvis modtageren over for kreditor overtager gældshæftelsen  

 vedrørende de vedhængende passiver, er det anerkendt i praksis, at  

 udlodningsmodtageren tillige har succederet skattemæssigt med hensyn til de  

 vedhængende passiver, uanset at den gældende lovtekst ikke omtaler sådan  

 succession.
 Derimod kendes der i praksis ikke succession med hensyn til passiver, der  

 ikke kan anses for accessoriske i forhold til et udloddet aktiv.
 Dødsboskatteloven tilsigter ingen ændring i praksis med hensyn til  

 succession i passiver.
Der gælder endvidere nogle objektive regler gående ud på, at der ikke kan  

 succederes i visse aktivtyper.
Regler herom er placeret i § 29, jf. punkt  

 5.4.6.3. Disse regler er formuleret således, at beskatning altid skal ske i  

 boet.
Dette indebærer, at succession er udelukket.
Endvidere er det en betingelse for succession, at der ved udlodningen  

 konstateres en fortjeneste.
Konstateres der et tab, behandles udlodningen som  

 et salg.
Det vil sige, at tabet er fradragsberettiget i boet, jf. herved §  

 28, stk. 2, og punkt 5.4.6.2.
 I tilknytning til de objektive regler gælder endvidere, at boet i ethvert  

 tilfælde kan beslutte, at der skal ske beskatning i boet, selv om alle øvrige  

 betingelser for succession er opfyldt, jf. § 28, stk. 3 og punkt 5.4.6.2.  

 Også denne regel indebærer, at der ikke kan succederes.
Endelig gælder der nogle subjektive regler om, at visse  

 udlodningsmodtagere ikke kan succedere.
Der henvises til punkt 6.3.6. og  

 6.3.7. om § 37.
 6.3.2. Retsvirkningerne af succession - § 36, stk. 2.
 § 36,  stk. 2, beskriver retsvirkningerne af  

 successionen.
Det fremgår af § 36, stk. 2, 1. og 2. pkt, at en udlodningsmodtager, der  

 succederer, skattemæssigt skal stilles på samme måde som den, der anskaffede  

 aktivet, selv ville have været.
Ligestillingen gælder såvel for den løbende  

 beskatning af modtageren i dennes ejertid, f.eks. med hensyn til  

 afskrivninger og nedskrivninger, som for en eventuel avancebeskatning ved  

 modtagerens senere afståelse af aktivet.
Der succederes også i den  

 oprindelige erhververs spekulationshensigt eller status som næringsdrivende.
For skatterelevante aktiver skal der ved beregningen af boafgifter  

 i henhold til lov om boafgifter beregnes en passivpost, der modsvarer den  

 latente skattebyrde, som modtageren påtager sig ved udlodningen.
Beregningen  

 sker efter boafgiftslovens § 13 a.
Er der ved udlodningen beregnet passivpost efter boafgiftslovens § 13 a  

 vedrørende det pågældende aktiv, lægges de omstændigheder med hensyn til  

 anskaffelsestid, anskaffelsessum og anskaffelseshensigt, som blev lagt til  

 grund ved beregningen af passivposten, til grund for beskatningen af aktivet  

 hos modtageren.
Det betyder eksempelvis, at hvis et udloddet aktiv ved  

 passivpostberegningen er anset for at være erhvervet som led i næring, vil  

 aktivet ved modtagerens efterfølgende salg skulle beskattes som et  

 næringsaktiv, uanset hvor længe modtageren har ejet aktivet og uanset  

 modtagerens forhold i øvrigt.
Det er dødsboets skattemæssige stilling, udlodningsmodtageren succederer  

 i.
Forud for denne succession ligger som altovervejende hovedregel dødsboets  

 succession i afdødes skattemæssige stilling efter § 20, stk. 1, eventuelt i  

 en ægtefælles stilling efter § 20, stk. 2. Der er nu ved § 36, stk. 2, også  

 udtrykkelig lovhjemmel for de skattemæssige konsekvenser af succession i  

 aktiver, der undtagelsesvis måtte være anskaffet af dødsboet.
 Med hensyn til succession i landbrugets besætninger af husdyr henvises  

 nærmere til § 8, stk. 10, i husdyrbeskatningsloven.
For børsnoterede aktier gælder en undtagelse i forhold til § 36,  

 stk. 2, 3. pkt., jf. § 36, stk. 2, 4. pkt.
Herefter opretholdes  

 anskaffelsessummen for de børsnoterede aktier kun så længe, modtageren selv  

 er skattepligtig af fortjeneste på børsnoterede aktier.
Det vil sige, at hvis  

 modtagerens beholdning af børsnoterede aktier på et tidspunkt efter  

 udlodningen ikke har oversteget beløbsgrænsen i aktieavancebeskatningslovens  

 § 4, stk. 2, i de tre forudgående år, skal afdødes anskaffelsessum ikke  

 længere lægges til grund ved beskatningen af modtageren.
Hvis beløbsgrænsen  

 for modtagerens aktiebesiddelse senere overskrides, ansættes  

 anskaffelsessummen for aktierne til kursværdien på det tidspunkt, hvor  

 beløbsgrænsen overskrides, jf. aktieavancebeskatningslovens § 7, stk. 1.
 6.3.3. Særregel for juridiske personer, der omfattes af  

 selskabsskattelovens § 1, stk. 1, nr. 1-2c eller 3a-5b, eller af  

 fondsbeskatningsloven - § 36, stk. 3.
§ 36,  stk. 3, begrænser ikke adgangen til udlodning  

 med succession.
Særreglen angår den efterfølgende beskatning, når ovennævnte  

 juridiske personer har erhvervet aktier mv. omfattet af  

 aktieavancebeskatningsloven ved udlodning med succession.
For sådanne juridiske personer gælder efter aktieavancebeskatningslovens §  

 4, stk. 6, 1. pkt., en særregel, der gør fortjeneste ved afståelse af aktier  

 mv. efter mere end tre års besiddelsestid skattefri.
Særreglen finder dog  

 ikke anvendelse, når aktierne mv. er erhvervet ved udlodning med succession  

 fra et bo.
Det vil sige, at der skal opgøres gevinst eller tab efter reglerne  

 i aktieavancebeskatningslovens § 4, stk. 1, 3 og 4.
 6.3.4. Særregel om den efterfølgende beskatning af aktionærer, der har  

 erhvervet aktier mv. ved udlodning med succession fra et bo - § 36, stk.  

 4.
Aktionærer, der havde hovedaktionærstatus den 18. maj 1993, og som afstår  

 aktier erhvervet før den 19. maj 1993 med fortjeneste, er efter reglerne i  

 aktieavancebeskatningslovens § 7 a, stk. 1, berettiget til et nedslag i den  

 skattepligtige fortjeneste.
Udlodningsmodtagere, der afstår  

 hovedaktionæraktier, som de har fået udloddet med skattemæssig succession,  

 skal ved opgørelsen af beregningsgrundlaget for dette nedslag anvende  

 udlodningsværdien i stedet for afståelsessummen, jf. § 36, stk. 4. Ved  

 opgørelsen af besiddelsestiden medregnes såvel afdødes som  

 udlodningsmodtagerens besiddelsestid.
 6.3.5. Særregel om den efterfølgende beskatning af personer, der har  

 erhvervet visse faste ejendomme ved udlodning med succession - § 36, stk.  

 5.
Det drejer sig om faste ejendomme, der er erhvervet som led i næring, og  

 som er pålagt frigørelsesafgift.
Sælgeren af en sådan ejendom kan efter  

 ligningslovens § 4 A, stk. 1, ved opgørelse af fortjeneste eller tab ved  

 salget fradrage frigørelsesafgift, der er pålagt i vedkommendes ejertid.
Hvis udlodningsmodtageren efterfølgende sælger en sådan fast ejendom, kan  

 modtageren fradrage frigørelsesafgift, der er pålagt i afdødes, en  

 efterlevende ægtefælles eller dødsboets ejertid, medmindre  

 frigørelsesafgiften forinden er tilbagebetalt eller bortfaldet.
Ved beregning  

 af passivpost efter boafgiftslovens § 13 a skal tages hensyn til, at  

 frigørelsesafgiften er fradragsberettiget.
 Dette gælder dog ikke, hvis frigørelsesafgiften er tilbagebetalt eller  

 bortfaldet i medfør af frigørelsesafgiftslovens § 8 A.
 6.3.6. Udlodning til nære slægtninge - § 37, stk. 1.
 Som det fremgår af punkt 21.1. er der tale om udlodning, selv om den  

 pågældende (ved at yde boet helt eller delvist vederlag) modtager aktiver,  

 hvis værdi overstiger vedkommendes andel i boet.
Kun en begrænset kreds af modtagere kan imidlertid succedere fuldt ud i  

 forbindelse med en udlodning, der overstiger deres andel i boet.
Hertil  

 kræves således, at modtageren er afdødes efterlevende ægtefælle, barn,  

 barnebarn, bror eller søster, brors eller søsters barn eller barnebarn.  

 Adoptivforhold og stedbarnsforhold sidestilles med naturligt  

 slægtskabsforhold, hvilket for så vidt angår adoptivforhold stiftet den 1.  

 januar 1957 eller senere allerede fremgår af adoptionslovens § 16, jf.  

 dødsboskattelovens § 37, stk. 1, 1. og 2. pkt.
 6.3.7. Udlodning til modtagere, der ikke er nære slægtninge - § 37,  

 stk. 1 og 2.
I tilfælde, hvor modtageren ikke er afdødes efterlevende ægtefælle, barn,  

 barnebarn, bror eller søster, brors eller søsters barn eller barnebarn, kan  

 der efter § 37, stk. 1, 3. og 4. pkt., ske udlodning med succession i  

 værdier, der svarer til andelen af boet, og udlodning uden succession med  

 deraf følgende retsvirkninger for boet og modtageren med hensyn til  

 overskydende værdier.
Overskydende udlodning anses således for omfattet af  

 henholdsvis § 27 (salg fra dødsbo) og § 35 (indkomstskattepligt for  

 modtageren).
Efter § 37, stk. 1, 5. pkt., gælder, at i tilfælde hvor der i en samlet  

 udlodning indgår aktiver med forskellige anskaffelsestidspunkter, skal  

 gevinst vedrørende de først anskaffede aktiver beskattes i boet, mens der kan  

 succederes i de yngste aktiver.
Selv om bestemmelsen efter sin ordlyd finder  

 anvendelse på alle aktiver, kan bestemmelsen kun anses at have betydning, når  

 udlodningen består af aktiver, hvor individualisering er vanskelig, såsom  

 aktier, obligationer el.lign.
 På grund af de nugældende regler om beskatning af avancer på aktier,  

 obligationer og lign. i henholdsvis aktieavancebeskatningsloven og  

 kursgevinstloven har anskaffelsestidspunktet i dag reelt alene betydning i  

 tilfælde, hvor udlodningen består af en post børsnoterede aktier ejet under  

 tre år.
Da anvendelsesområdet for § 37, stk. 1, og bestemmelsen i § 29, stk. 2,  

 sidste pkt., således reelt er sammenfaldende, indeholder de to bestemmelser  

 også samme prioriteringsregel.
I de tilfælde, hvor der i en samlet udlodning  

 indgår aktiver med forskellige anskaffelsestidspunkter, skal gevinst  

 vedrørende de først anskaffede aktiver beskattes i boet, mens der kan  

 succederes i de yngste aktiver.
 Herved opnås, at en person, der f.eks. er indsat ved testamente til at  

 arve 107.300 kr. af en post børsnoterede aktier, som afdøde og boet tilsammen  

 har ejet i mindre end 3 år, og som ønsker at købe yderligere aktier af boet,  

 således at den samlede udlodning udgør 200.000 kr., fremover vil kunne  

 succedere med hensyn til de 92.700 kr., som afdøde har erhvervet sidst, mens  

 gevinsten vedrørende de først erhvervede 107.300 kr. skal beskattes i boet.
 I henhold til § 37, stk. 2, skal der ved afgørelsen af, om en afståelse  

 til en arving eller legatar, der ikke er omfattet af personkredsen i punkt  

 6.3.6., overstiger den pågældendes andel i boet, tages hensyn til beregnede  

 passivposter efter boafgiftslovens § 13 a.
Baggrunden for denne særregel i forhold til passiver, der udgøres af  

 udækkede gældsposter, er, at passivposter efter boafgiftslovens § 13 a er  

 begrænset til tilfælde, hvor der til overtagelsen er knyttet et eventuelt  

 fremtidigt skattetilsvar, og at passivposten er maksimeret ved lov, således  

 at dødsboet og modtageren ikke frit kan regulere størrelsen i opadgående  

 retning.
Som følge heraf kan disse passivposter fragå ved opgørelsen af  

 aktivets værdi, mens det modsatte gælder for passiver, med hensyn til hvilke  

 det står dødsboet og modtageren frit for at vælge, om passivet skal følge  

 aktivet eller dækkes af boet forud for udlodningen.
 6.3.8. Udlodningsmodtager er ikke hjemmehørende i Danmark - § 38.
 Der er ved § 38 indført regler om, at en udlodningsmodtager, der ikke er  

 hjemmehørende i Danmark, kun kan succedere i aktiver, hvis aktivet efter  

 udlodningen fortsat kan beskattes her.
 Bestemmelsen omfatter udlodningsmodtagere, der forud for udlodningen slet  

 ikke var skattepligtige til Danmark, begrænset skattepligtige modtagere samt  

 modtagere, der er fuldt skattepligtige til Danmark, men som i henhold til en  

 dobbeltbeskatningsoverenskomst er hjemmehørende i udlandet.
Det sikres således, at aktiver, hvorpå der hviler latente skatter som  

 følge af genvundne afskrivninger eller kapitalgevinster, kun kan udloddes med  

 succession til udenlandske personer, selskaber, fonde mv., hvis aktivet efter  

 udlodningen fortsat kan beskattes i Danmark.
Det er således en betingelse, at  

 hverken de interne danske skattepligtsregler eller en eventuel  

 dobbeltbeskatningsoverenskomst medfører, at en fortjeneste ved afståelse af  

 aktivet efter udlodningen ikke kan beskattes her i landet.
I praksis vil en udenlandsk udlodningsmodtager herefter kunne succedere i  

 aktiver knyttet til et fast driftssted eller i en fast ejendom beliggende her  

 i landet.
Ved et videresalg, ophør af det faste driftssted osv. vil  

 fortjenesten blive beskattet i Danmark efter de almindelige regler herom.
 6.4. Særregler til fordel for den eller dem, der har modtaget afdødes  

 erhvervsvirksomhed ved udlodning - § 39.
 6.4.1. Erhvervsvirksomhed - § 39, stk. 1.
Efter § 39, stk. 1, kan modtageren af en erhvervsvirksomhed overtage  

 forskudsafskrivninger og investeringsfondshenlæggelser på de for afdøde  

 gældende betingelser.
I tilfælde af, at den efterlevende ægtefælles  

 erhvervsvirksomhed udloddes, sker overtagelsen på de for denne gældende  

 betingelser.
Reglerne gælder kun til fordel for en person.
Hvis virksomheden  

 udloddes til flere i forening, kan kun en af disse således udnytte hver  

 enkelt regel.
Baggrunden herfor skal søges i reglerne om efterbeskatning.  

 Skal forskudsafskrivningerne eller investeringsfondshenlæggelserne  

 efterbeskattes, skal efterbeskatningen nemlig gennemføres ved genoptagelse af  

 afdødes skatteansættelser, jf. herved § 87, stk. 4.
 6.4.2. Virksomhedsordningen - § 39, stk. 2.
Efter § 39, stk. 2, kan den, der overtager en virksomhed, med hensyn til  

 hvilken afdøde eller dennes ægtefælle har anvendt virksomhedsordningen i  

 indkomståret forud for dødsåret, overtage indestående på konto for opsparet  

 overskud.
Konto for opsparet overskud kan overtages med den størrelse, den  

 har ved udløbet af indkomståret forud for dødsåret.
Den, der overtager en del af en erhvervsvirksomhed, kan kun overtage en  

 forholdsmæssig del af indestående på konto for opsparet overskud.
Det vil  

 sige, at overtager flere udlodningsmodtagere virksomheden i sameje, kan de  

 overtage indestående på konto for opsparet overskud i samme forhold, som de  

 overtager virksomheden.
Overtages en af flere virksomheder, jf.  

 virksomhedsskattelovens § 2, stk. 3, fordeles det opsparede overskud mellem  

 virksomhederne efter reglerne i § 10, stk. 3. Boet kan således ikke bestemme,  

 hvem af modtagerne, der skal overtage indestående på konto for opsparet  

 overskud eller en del deraf.
Modtagerne kan afslå helt eller delvist at overtage indestående på konto  

 for opsparet overskud, selv om de overtager virksomheden eller en del af den.  

 Afslaget betyder, at den pågældende del af kontoen skal efterbeskattes.
Den  

 kan ikke overtages af en medarving, uanset om arvingen eventuelt også  

 overtager noget af virksomheden.
Det er ikke en forudsætning for at overtage konto for opsparet overskud,  

 at virksomheden, hvortil det opsparede overskud knytter sig, overtages med  

 succession.
Indestående på konto for opsparet overskud kan overtages, selv om  

 boet er fritaget for beskatning i medfør af § 6.
Det er en forudsætning for overtagelse af indestående på konto for  

 opsparet overskud, at modtageren selv opfylder kravene i  

 virksomhedsskattelovens afsnit I.
Det er bl.a. en forudsætning, at modtageren  

 er skattepligtig her i landet af den virksomhed, hvortil det opsparede  

 overskud knytter sig.
Udlodningsmodtagere, der er begrænset skattepligtige,  

 og udlodningsmodtagere, der er fuldt skattepligtige, men som i henhold til en  

 dobbeltbeskatningsoverenskomst er hjemmehørende i udlandet, vil således kun  

 kunne overtage indestående på konto for opsparet overskud knyttet til et fast  

 driftssted beliggende her i landet.
 Det er også en forudsætning for at overtage konto for opsparet overskud,  

 at modtageren overtager virksomheden eller en del deraf for at føre den  

 videre.
 Hvis udlodningsmodtageren efter at have overtaget konto for opsparet  

 overskud ikke anvender virksomhedsordningen, gælder de almindelige regler om  

 beskatning af opsparet overskud ved ophør med at anvende  

 virksomhedsordningen, jf. virksomhedskattelovens § 15 b.
 6.4.3. Konjunkturudligningsordningen i kapitalafkastordningen - § 39,  

 stk. 3.
 I § 39, stk. 3, bestemmes, at de tilfælde, hvor afdøde eller den  

 efterlevende ægtefælle ved udgangen af indkomståret forud for dødsåret  

 anvendte kapitalafkastordningen, jf. virksomhedsskattelovens afsnit II, kan  

 den, som virksomheden udloddes til, overtage indestående på  

 konjunkturudligningskonto ved udløbet af indkomståret forud for dødsåret.
 Den, som en del af virksomheden eller en af flere virksomheder udloddes  

 til, kan overtage en forholdsmæssig del af indestående på  

 konjunkturudligningskontoen.
 Det er en betingelse for overtagelse af konjunkturudligningskontoen, at  

 modtageren selv opfylder kravene i virksomhedsskattelovens afsnit II.
Reglerne om overtagelse af indestående på konjunkturudligningskonto er  

 parallelle med reglerne om overtagelse af konto for opsparet overskud.
Der  

 henvises til punkt 6.4.2.
 6.4.4. Fælles regler for kapitalafkastordningen og  

 virksomhedsordningen - § 39, stk. 4.
 Efter § 39, stk. 4, kan en modtager, der falder uden for den i § 37, stk.  

 1, 1. og 2. pkt., nævnte personkreds højst overtage et indestående på konto  

 for opsparet overskud eller et indestående på konjunkturudligningskonto, der  

 svarer til vedkommendes andel i boet, jf. § 39, stk. 4.
 6.5. Særregler for beskatningen af udlodningsmodtagere i indkomstårene  

 under og efter skiftet - § 40.
Efter § 40, stk. 1, er renter, som udlodningsmodtageren har tilsvaret boet  

 i forbindelse med en a conto-udlodning, ikke fradragsberettigede for  

 udlodningsmodtageren.
Bestemmelsen modsvarer § 26, stk. 1, hvorefter sådanne  

 beløb ikke er skattepligtige for boet.
Efter § 40, stk. 2, er beløb, som et bo udbetaler som renter eller udbytte  

 af boslod, arvelod eller legat, ikke skattepligtige for modtageren.  

 Bestemmelsen modsvarer § 26, stk. 2, hvorefter sådanne udgifter i boet skal  

 behandles, som om der var tale om boslod, arvelod eller legat.
Det betyder,  

 at de ikke er fradragsberettigede i bobeskatningsindkomsten.
I henhold til § 40, stk. 3, skal en udlodningsmodtager, der udfører  

 arbejde for boet, beskattes af et arbejdsvederlag, der svarer til, hvad boet  

 skulle have betalt andre for at udføre opgaverne.
Dette gælder, uanset  

 hvilket arbejdsvederlag, der måtte være aftalt mellem boet og den pågældende.  

 Bestemmelsen modsvarer § 26, stk. 3, hvorefter boet har fradragsret for et  

 sådant arbejdsvederlag.
§ 40,  stk. 4, indeholder regler om beskatning af  

 lejeværdi.
Efter statsskattelovens § 4, stk. 1, litra b, 2. pkt., og  

 ligningslovens § 15 A, stk. 1, skal personer, der har bolig til rådighed i  

 egen ejendom, medregne lejeværdi af bolig i egen ejendom ved opgørelsen af  

 den skattepligtige indkomst.
Hvis afdøde ved dødsfaldet var skattepligtig af lejeværdien af en ejendom  

 efter de ovennævnte regler, gælder, at en efterlevende ægtefælle, arving  

 eller legatar, der i boperioden bebor (eller, hvis det er en fritidsbolig,  

 benytter) ejendommen, selv skal beskattes af lejeværdien.
Lejeværdien og et  

 eventuelt fradrag for vedligeholdelsesudgifter opgøres efter reglerne i  

 ligningslovens §§ 15 A-15 K og § 15 P.
Modtageren betragtes herved som ejer  

 af ejendommen, dvs. at opgørelsen sker på grundlag af vedkommendes egne  

 forhold og ikke på grundlag af afdødes forhold.
Med hensyn til den  

 efterlevende ægtefælle henvises til særreglen i § 43, stk. 3, jf. punkt  

 7.4.2.
Eventuel faktisk betalt leje til dødsboet skal nedsætte lejeværdien.
Hvis  

 den faktisk betalte leje overstiger lejeværdien, kan et overskydende negativt  

 beløb dog ikke nedsætte anden skattepligtig indkomst.
Den faktisk betalte  

 leje vil være skattepligtig for dødsboet efter almindelige regler.
Reglen  

 gælder kun i boperioden.
Det er uden betydning, om ejendommen efterfølgende  

 udloddes til den pågældende, men efter udlodningen gælder ligningslovens  

 almindelige regler om lejeværdi fuldt ud.
 I henhold til § 40, stk. 5, skal udlodningsmodtagerens fortjeneste ved en  

 efterfølgende afståelse af en ejerlejlighed, der er udlejet, ikke beskattes  

 efter ejerlejlighedsbeskatningsloven.
Som udgangspunkt er fortjeneste ved afståelse af ejerlejligheder, der ikke  

 er erhvervet som led i den skattepligtiges næring, skattepligtig efter  

 reglerne i ejendomsavancebeskatningsloven.
Ejerlejlighedsbeskatningsloven  

 indebærer, at der i forhold til ejendomsavancebeskatningsloven under visse  

 betingelser sker en skærpet beskatning af fortjeneste ved afståelse af  

 ejerlejligheder, der den 11. februar 1986 helt eller delvis var udlejet til  

 beboelse.
 Den udvidede beskatning berører skattepligtige, der afhænder en  

 ejerlejlighed efter, at lejeforholdet er ophørt, når der i en periode på  

 indtil 5 år forud for lejeforholdets ophør er sket ophør af lejeforhold i 5  

 andre af den skattepligtiges ejerlejligheder. 5-års-perioden begynder 5 år  

 forud for tidspunktet for lejeforholdets ophør i den lejlighed, der afstås.  

 Fortjeneste ved afståelse af de 5 første ejerlejligheder beskattes efter  

 ejendomsavancebeskatningslovens regler.
 Konsekvensen af, at modtageren er fritaget for beskatning efter  

 ejerlejlighedsbeskatningsloven, er således, at beskatning i stedet sker efter  

 reglerne i ejendomsavancebeskatningsloven.
 Fritagelsen for beskatning efter ejerlejlighedsbeskatningslovens regler  

 gælder uafhængigt af, om boet var skattepligtigt eller skattefritaget efter §  

 6, og i tilfælde af skattepligt er det uden betydning, om modtageren har  

 succederet i boets og dermed afdødes (eventuelt ægtefællens) skattemæssige  

 stilling eller ej.
 Ophørte lejeforhold i ejerlejligheder erhvervet ved udlodning skal ikke  

 medregnes ved opgørelsen af antal ophørte lejeforhold efter  

 ejerlejlighedsbeskatningslovens § 1, stk. 4.
 7. Beskatning af en efterlevende ægtefælle - kapitel  

 7.
 7.1. Indledning.
Kapitel 7 (§§ 41-51) indeholder særregler om beskatning af afdødes  

 efterlevende ægtefælle.
Reglerne gælder kun, når boet efter afdøde skiftes og  

 omfattes af § 3. Ved uskiftet bo og lign. gælder i stedet reglerne i kapitel  

 10 (§§ 58-66). Reglerne knytter sig både til ikke-skattefritagne og  

 skattefritagne boer.
 Kapitel 7 indeholder regler om den efterlevende ægtefælles  

 indkomstopgørelse, skatteberegningen og indtræden i afdødes skatte- og  

 afgiftsmæssige henstandsordninger.
 7.2. Betingelser for anvendelse af kapitel 7 - § 41.
 Denne bestemmelse fastlægger, under hvilke forudsætninger reglerne i  

 kapitel 7 (§§ 42-51) om beskatning af afdødes efterlevende ægtefælle finder  

 anvendelse.
Efter § 41, stk. 1, skal afdøde for det første have været gift (og ikke  

 separeret) ved dødsfaldet.
For det andet skal der være tale om et bo, der er  

 omfattet af § 3, dvs. et solvent, fuldt skattepligtigt dødsbo mv., der  

 skiftes, og som anses som et selvstændigt skattesubjekt.
 Reglerne i kapitel 10 (§§ 58-66) omhandler beskatningen af den  

 efterlevende ægtefælle, når boet ikke er et selvstændigt skattesubjekt.
 Hvis afdøde var separeret ved dødsfaldet, og den efterlevende  

 fraseparerede ægtefælle modtager arv, er ægtefællen med hensyn til udlodning  

 stillet som alle andre udlodningsmodtagere, dvs. at reglerne i kapitel 6 (§§  

 34-40) finder anvendelse, mens kapitel 7 (§§ 41-51) derimod ikke finder  

 anvendelse.
 Efter § 41, stk. 2, finder lejeværdireglen i § 43, stk. 3, og  

 skatteberegningsreglerne i § 50 kun anvendelse, hvis ægtefællerne var  

 samlevende i henhold til reglerne i kildeskattelovens § 4 ved dødsfaldet.
 7.3. Hovedprincipperne for beskatning af en efterlevende ægtefælle - §  

 42.
 I § 42, stk. 1, fastslås det, at den efterlevende ægtefælle i dødsåret og  

 de efterfølgende indkomstår beskattes efter skattelovgivningens almindelige  

 regler med de ændringer, der følger af § 42, stk. 2, og §§ 43-50.
Den efterlevende ægtefælle beskattes efter personbeskatningsreglerne i  

 dødsåret og i de øvrige indkomstår under boperioden som udgangspunkt uden  

 hensyn til formueordningen.
Reglen skal ses i sammenhæng med de skiftemæssige  

 regler, hvorefter den efterlevende ægtefælle under skiftet bevarer sin fulde  

 rådighed over sin del af ægtefællernes hidtidige fælleseje og  

 skilsmissesæreje, jf. dødsboskiftelovens § 74.
 Bestemmelsen forudsætter, at der foretages en fuldstændig opdeling af  

 ægtefællernes respektive formuer på dødsdagen, jf. herved § 4, stk. 3, og  

 punkt 3.3.3.
 Efter § 42, stk. 2, fraviges reglen om fuld personbeskatning af den  

 efterlevende ægtefælle i tilfælde, hvor den efterlevende ægtefælles aktiver  

 som led i en materiel boslodsudveksling overdrages til boet med henblik på  

 udlodning til andre arvinger og legatarer efter førstafdøde.
 § 42,  stk. 2, betyder således, at den efterlevende  

 ægtefælle ikke er skattepligtig af gevinst og tab i forbindelse med udlodning  

 til andre arvinger eller legatarer af den efterlevende ægtefælles formue.
I henhold til § 4, stk. 2, og § 20, stk. 2, påhviler skattepligten  

 vedrørende gevinst og tab ved udlodningen dødsboet, og dødsboet succederer i  

 disse tilfælde i den efterlevende ægtefælles stilling.
Skattepligten ligger  

 således hos dødsboet, hvadenten dette konkret er skattefritaget eller ej.
Er  

 dødsboet ikke skattefritaget, kan modtageren endvidere succedere, dvs. at  

 modtagerens adgang til udlodning med succession ikke påvirkes af, at aktivet  

 hidrører fra den efterlevende ægtefælles del af formuen.
 Indtil udlodningen anses indtægter og udgifter vedrørende det udloddede  

 som den efterlevende ægtefælles indkomst.
 7.4. Særregler om opgørelsen af den efterlevende ægtefælles  

 skattepligtige indkomst - § 43.
 Som omtalt under punkt 6. er den efterlevende ægtefælle som modtager af  

 udlodning omfattet af bestemmelserne i kapitel 6 (§§ 34-40), jf. § 43, stk.  

 1.
 7.4.1. Afdødes renteudgifter - § 43, stk. 2.
 Efter ligningslovens § 5, stk. 7, 1. pkt., kan renteudgifter først  

 fradrages ved opgørelsen af den skattepligtige indkomst i det indkomstår,  

 hvori betaling sker, hvis renteudgifter mv. for tidligere indkomstår i samme  

 gældsforhold ikke er betalt inden udgangen af indkomståret.
Den efterlevende ægtefælle kan ifølge § 43, stk. 2, fradrage sine udgifter  

 til betaling af afdødes renteudgifter, der på grund af afdødes forhold var  

 omfattet af ligningslovens § 5, stk. 7, 1. pkt.
Dette gælder, hvadenten  

 betalingen sker i dødsåret, i efterfølgende indkomstår under skiftet eller i  

 indkomstår, der ligger efter skiftets afslutning.
 7.4.2. Lejeværdi af egen bolig - § 43, stk. 3.
 § 43,  stk. 3, er en særregel, der stiller den  

 efterlevende ægtefælle gunstigere end den almindelige regel for  

 udlodningsmodtagere i § 40, stk. 4.
En efterlevende ægtefælle, der forbliver boende i ejendommen efter  

 dødsfaldet, og som derfor efter § 40, stk. 4, selv skal beskattes af  

 lejeværdien, bevarer retten til at få beregnet lejeværdi efter en af de  

 lempelige regler i ligningslovens § 15 E eller § 15 F, hvis afdøde ved  

 dødsfaldet opfyldte betingelsen herfor.
Det er således uden betydning, om den  

 efterlevende ægtefælle selv opfylder betingelsen.
§ 43,  stk. 3, finder uafbrudt anvendelse fra  

 dødsfaldet, dog under forudsætning af, at den efterlevende ægtefælle fortsat  

 selv bebor eller benytter ejendommen, og, jf. 3. pkt., at den efterlevende  

 ægtefælle ikke indgår nyt ægteskab.
Sker dette, ophører adgangen til at få  

 beregnet lejeværdien efter de lempelige regler fra og med indkomståret efter  

 det indkomstår, hvori det nye ægteskab indgås, medmindre den pågældende selv  

 eller den nye ægtefælle opfylder betingelserne.
 7.4.3. Etableringskontohensættelser - § 43, stk. 4.
 I henhold til § 43, stk. 4, gælder, at den efterlevende ægtefælle kan  

 overtage afdødes etableringskontohensættelser, men således, at overtagelsen  

 sker på de for afdøde gældende betingelser.
 7.4.4. Kursgevinstloven - § 43, stk. 5.
 § 43,  stk. 5, rummer en henvisning til reglerne om  

 beskatning af gevinst ved ekstraordinær indfrielse af kontantlån.
Hovedreglen er, at gevinst, som en debitor opnår ved hel eller delvis  

 ekstraordinær indfrielse af kontantlån, skal medregnes ved opgørelsen af den  

 skattepligtige indkomst.
En række situationer er dog under visse betingelser  

 undtaget fra beskatningen.
Dette gælder bl.a. ægtefællens indfrielse i  

 forbindelse med ejerskifte, der skyldes den tidligere ejers død.
 Gevinst ved hel eller delvis ekstraordinær indfrielse af kontantlån, som  

 sker i forbindelse med en efterlevende ægtefælles overtagelse af en fast  

 ejendom i forbindelse med skifte af et dødsbo, skal således ikke medregnes  

 ved indkomstopgørelsen, såfremt den afdøde ægtefælle på tidspunktet for  

 dødsfaldet var ejer af den faste ejendom, og indfrielsen sker inden for en  

 periode fra 6 måneder før til 6 måneder efter udlodningstidspunktet eller  

 tidspunktet for udlevering.
 7.5. Erhvervsvirksomhed i mellemperioden - § 44.
 Bestemmelsen angår ligesom de efterfølgende §§ 45-48 tilfælde, hvor afdøde  

 eller den efterlevende ægtefælle har drevet erhvervsvirksomhed.
 7.5.1. Efterlevende ægtefælles drift af erhvervsvirksomhed i  

 mellemperioden - § 44, stk. 1.
§ 44,  stk. 1, omhandler tilfælde, hvor den  

 efterlevende ægtefælle i mellemperioden enten har drevet en  

 erhvervsvirksomhed tilhørende afdøde eller har deltaget i væsentligt omfang i  

 driften af afdødes erhvervsvirksomhed.
I disse tilfælde kan boet bestemme, at  

 den efterlevende ægtefælle skal beskattes af et almindeligt arbejdsvederlag  

 for den indsats, der er ydet i mellemperioden.
Det bemærkes, at bestemmelsen kun finder anvendelse på en arbejdsindsats,  

 der er ydet i mellemperioden.
Hvis den efterlevende ægtefælle arbejder videre  

 efter dødsfaldet, gælder i stedet § 40, stk. 3. For så vidt angår  

 vederlagsfastsættelsen er de to bestemmelser parallelle, men efter § 40, stk.  

 3, er beskatning af vederlaget efter dødsfaldet obligatorisk.
 7.5.2. Afdødes drift af erhvervsvirksomhed i mellemperioden - § 44,  

 stk. 2.
 § 44,  stk. 2, omhandler tilfælde, hvor afdøde i  

 mellemperioden enten har drevet en erhvervsvirksomhed tilhørende den  

 efterlevende ægtefælle eller har deltaget i væsentligt omfang i driften af en  

 erhvervsvirksomhed, der tilhørte og i overvejende grad blev drevet af den  

 efterlevende ægtefælle.
 I disse tilfælde kan den efterlevende ægtefælle kun fradrage et beløb, der  

 svarer til den betaling, der skulle været ydet andre for udførelsen af et  

 arbejde af samme art og omfang i sin indkomst i virksomheden.
 Det er en betingelse herfor, at der efter reglerne i § 9, stk. 1, nr. 7,  

 og § 22, stk. 1, nr. 7, til bobeskatningsindkomsten eller til afdødes  

 indkomst i mellemperioden er medregnet et almindeligt arbejdsvederlag for  

 arbejde i mellemperioden.
 7.6. Afdøde har drevet en virksomhed, der tilhørte den efterlevende  

 ægtefælle ved udgangen af indkomståret forud for dødsåret - § 45.
 7.6.1. Indledning.
 Den efterlevende ægtefælle har i visse relationer adgang til at succedere  

 i afdødes skattemæssige stilling med hensyn til en sådan virksomhed.
§ 45  har sammenhæng med reglerne i kildeskattelovens  

 § 25 A.
Ifølge kildeskattelovens § 25 A, stk. 1, der gælder for indkomstår,  

 hvor begge ægtefællerne er i live og samlevende (i henhold til reglerne i  

 kildeskattelovens § 4) ved indkomstårets udløb, skal indkomst, der vedrører  

 en erhvervsvirksomhed, medregnes ved indkomstopgørelsen for den ægtefælle,  

 der driver virksomheden, selv om den anden ægtefælle ejer virksomheden.  

 Anvendes virksomhedsordningen eller kapitalafkastordningen, er det også den,  

 der driver virksomheden, der kan foretage opsparing af virksomhedens overskud  

 eller henlæggelse til konjunkturudligning.
Virksomhedsskatteloven indeholder ikke bestemmelser om de tilfælde, hvor  

 driften af en virksomhed overgår fra den ene ægtefælle til den anden.
Det  

 antages dog i praksis vedrørende virksomhedsordningen, at anvendelse af de  

 generelle bestemmelser i kildeskattelovens § 25 A ikke indebærer, at  

 virksomhedsordningen anses for ophørt.
Det vil sige, at der sker succession  

 mellem ægtefællerne.
Da kildeskattelovens § 25 A, stk. 1, imidlertid ikke finder anvendelse i  

 dødsåret, beskattes indtægter og udgifter af virksomheden i hele dødsåret hos  

 den efterlevende ægtefælle.
De særlige successionsregler skal ses i  

 sammenhæng hermed.
 7.6.2. Forskudsafskrivning og investeringsfondshenlæggelser - § 45,  

 stk. 1.
Det fastslås i § 45, stk. 1, at den efterlevende ægtefælle kan overtage  

 afdødes forskudsafskrivninger og investeringsfondshenlæggelser på de for  

 afdøde gældende betingelser.
Overtagelsen sker med virkning fra dødsårets  

 begyndelse.
 7.6.3. Virksomhedsordningen - § 45, stk. 2 og 3.
 Hvis afdøde ved udløbet af indkomståret forud for dødsåret anvendte  

 virksomhedsordningen på indkomst fra en virksomhed, der tilhører den  

 efterlevende ægtefælle, er udgangspunktet, at indestående på konto for  

 opsparet overskud ved udløbet af indkomståret forud for dødsåret skal  

 medregnes til afdødes mellemperiodeindkomst eller bobeskatningsindkomsten,  

 jf. § 10, stk. 1, og § 24, stk. 1.
 § 45,  stk. 2 og 3, har sammenhæng med § 10, stk. 4,  

 og § 24, stk. 4. Det gælder herefter, at der i de tilfælde, hvor virksomheden  

 tilhørte den efterlevende ægtefælle, ikke skal ske beskatning, hvis den  

 efterlevende ægtefælle vælger at indtræde i afdødes skattemæssige stilling  

 med hensyn til konto for opsparet overskud.
 Ifølge § 45, stk. 2, kan den efterlevende ægtefælle vælge med virkning fra  

 begyndelsen af dødsåret at indtræde i afdødes skattemæssige stilling med  

 hensyn til indestående på konto for opsparet overskud, indskudskonto og  

 mellemregningskonto ved udløbet af indkomståret forud for dødsåret.
 Hvis virksomheden udgør en af flere virksomheder, kan den efterlevende  

 ægtefælle indtræde i afdødes skattemæssige stilling for så vidt angår en  

 forholdsmæssig del af indestående på konto for opsparet overskud,  

 indskudskonto og mellemregningskonto ved udløbet af indkomståret forud for  

 dødsåret, jf. § 45, stk. 3. Reglerne for beregningen af den forholdsmæssige  

 del svarer til reglerne i § 10, stk. 3.
 7.6.4. Kapitalafkastordningen - § 45, stk. 4 og 5.
Bestemmelserne i § 45, stk. 4 og 5, vedrører kapitalafkastordningen og er  

 udformet, så de er parallelle med de regler, der gælder for  

 virksomhedsordningen.
Reglerne har sammenhæng med § 11, stk. 4, og § 25, stk.  

 4.
 7.7. Den efterlevende ægtefælle har anvendt virksomhedsordningen eller  

 kapitalafkastordningen forud for dødsåret - § 46.
 7.7.1. Indledning.
§ 46  omhandler tilfælde, hvor den efterlevende  

 ægtefælle har anvendt virksomhedsordningen, jf. stk. 1, eller  

 kapitalafkastordningen, jf. stk. 2, både omfattende en virksomhed, der  

 tilhører afdøde, og en virksomhed, der tilhører den efterlevende ægtefælle  

 selv.
For virksomhedsordningens vedkommende omhandles denne situation i § 10,  

 stk. 2, jf. stk. 3, og § 24, stk. 2, jf. stk. 3. For kapitalafkastordningens  

 vedkommende omhandles situationen i § 11, stk. 2, jf. stk. 3, og § 25, stk.  

 2, jf. stk. 3.
 7.7.2. Virksomhedsordningen - § 46, stk. 1.
I henhold til § 10 og § 24 gælder, at hvis den efterlevende ægtefælle ved  

 udløbet af indkomståret forud for dødsåret anvendte virksomhedsordningen på  

 en virksomhed, der tilhører afdøde, skal der ske efterbeskatning af  

 indestående på konto for opsparet overskud ved udløbet af indkomståret forud  

 for dødsåret, idet sådant indestående medregnes til afdødes  

 mellemperiodeindkomst eller bobeskatningsindkomsten.
Hvis virksomheden udgør  

 en af flere virksomheder, skal der medregnes en forholdsmæssig del af  

 indeståendet.
Det gælder dog ikke i det omfang, det opsparede overskud  

 overtages med succession efter reglerne i § 39, stk. 2-3, jf. punkt 6.4.2. og  

 6.4.3.
 § 46,  stk. 1, indeholder regler om regulering af den  

 efterlevende ægtefælles kapitalafkastgrundlag, konto for opsparet overskud og  

 indskudskonto i det tilfælde, hvor en af flere virksomheder tilhørte afdøde,  

 mens en eller flere andre virksomheder tilhørte den efterlevende ægtefælle.
 Det gælder herefter, at kapitalafkastgrundlaget, konto for opsparet  

 overskud og indskudskonto ved udløbet af indkomståret forud for dødsåret  

 nedsættes med en forholdsmæssig andel.
 Regulering af indskudskonto og konto for opsparet overskud i forbindelse  

 med, at en af flere virksomheder overføres fra den efterlevende ægtefælles  

 virksomhedsordning til boet efter afdøde, sker uden om hæverækkefølgen i  

 virksomhedsskattelovens § 5.
 § 46,  stk. 1, 2.-4. pkt., finder via en henvisning  

 tilsvarende anvendelse i det i § 48, stk. 2, nævnte tilfælde, hvor en  

 virksomhed tilhørende den efterlevende ægtefælle udloddes til andre arvinger  

 eller legatarer.
 7.7.3. Kapitalafkastordningen - § 46, stk. 2.
I henhold til § 11 og § 25 gælder, at hvis den efterlevende ægtefælle ved  

 udløbet af indkomståret forud for dødsåret anvendte kapitalafkastordningen på  

 en virksomhed, der tilhører afdøde, skal der ske efterbeskatning af  

 indestående på konjunkturudligningskontoen ved udløbet af indkomståret forud  

 for dødsåret, idet sådant indestående skal medregnes til afdødes  

 mellemperiodeindkomst eller til bobeskatningsindkomsten.
Hvis virksomheden  

 udgør en af flere virksomheder, skal der medregnes en forholdsmæssig del af  

 indeståendet.
Det gælder dog ikke i det omfang, henlæggelsen til  

 konjunkturudligning overtages med succession efter reglerne i § 39, stk. 3.
 § 46,  stk. 2, indeholder regler om forholdsmæssig  

 deling af den efterlevende ægtefælles konjunkturudligningskonto i tilfælde,  

 hvor en af flere virksomheder tilhørte afdøde, mens en eller flere andre  

 virksomheder tilhørte den efterlevende ægtefælle.
 Indestående på konjunkturudligningskontoen ved udløbet af indkomståret  

 forud for dødåret deles under hensyn til den del af kapitalafkastgrundlaget  

 ved udløbet af indkomståret forud for dødsåret, der kan henføres til  

 henholdsvis den af afdøde ejede virksomhed og den resterende virksomhed. §  

 11, stk. 3, 3. og 4. pkt., finder tilsvarende anvendelse.
 § 46,  stk. 2, 2. og 3. pkt., finder via en henvisning  

 tilsvarende anvendelse i det i § 48, stk. 3, nævnte tilfælde, hvor en  

 virksomhed tilhørende den efterlevende ægtefælle udloddes til andre arvinger  

 eller legatarer.
 7.8. Den efterlevende ægtefælle har fået udloddet en virksomhed, der  

 tilhørte afdøde - § 47.
§ 47  indeholder særregler for den efterfølgende  

 beskatning af en efterlevende ægtefælle, der har modtaget en selvstændig  

 erhvervsvirksomhed, en del heraf eller en af flere virksomheder, der før  

 dødsfaldet var ejet af afdøde, og hvor virksomhedsordningen, jf.  

 virksomhedsskattelovens afsnit I, tidligere har været anvendt.
Det er  

 ligegyldigt, hvem der forud for dødsfaldet drev virksomheden og anvendte  

 virksomhedsordningen på den.
Hovedreglen går ud på, at den efterlevende ægtefælle kan overtage  

 indestående på indskudskontoen.
Bestemmelsen finder også anvendelse, når boet  

 er fritaget for beskatning efter § 6.
 Hvis den efterlevende ægtefælle i forbindelse med udlodning overtager  

 indestående på konto for opsparet overskud efter § 39, stk. 2, skal  

 ægtefællen samtidig overtage indestående på indskudskontoen.
 7.9. Den efterlevende ægtefælles virksomhed udloddes til førstafdødes  

 arvinger eller legatarer - § 48.
 § 48  omhandler den situation, hvor den efterlevende  

 ægtefælles erhvervsvirksomhed, hvorpå ægtefællen har anvendt  

 virksomhedsordningen eller kapitalafkastordningen, udloddes til andre  

 arvinger eller legatarer efter førstafdøde som led i boslodsudvekslingen.
Efter hovedreglen i § 42, stk. 1, finder skattelovgivningens almindelige  

 regler for personer anvendelse på den efterlevende ægtefælle i dødsåret og de  

 efterfølgende indkomstår.
Den efterlevende ægtefælle beskattes herefter af  

 indtægter og udgifter vedrørende sin andel af ægtefællernes hidtidige  

 fælleseje og sit skilsmissesæreje foruden sit fuldstændige særeje.
 § 48,  stk. 1, er for så vidt en gentagelse af  

 princippet i § 42, stk. 1, med hensyn til virksomhedsordningen og  

 kapitalafkastordningen, idet der samtidig henvises til særreglerne nedenfor  

 om udlodning i § 48, stk. 2 og 3.
 7.9.1. Virksomhedsordningen - § 48, stk. 2.
Det bestemmes i § 48, stk. 2, at udloddes en erhvervsvirksomhed, en del af  

 en erhvervsvirksomhed eller en af flere virksomheder tilhørende den  

 efterlevende ægtefælle til andre arvinger eller legatarer efter afdøde, skal  

 indestående på konto for opsparet overskud, eventuelt en forholdsmæssig del  

 heraf, ved udløbet af indkomståret forud for dødsåret med tillæg af dertil  

 svarende virksomhedsskat medregnes ved opgørelsen af det beløb, der skal  

 beskattes i mellemperioden efter § 10, stk. 1, eller § 11, stk. 1, eller i  

 bobeskatningsperioden efter § 24, stk. 1, eller § 25, stk. 1. For den del,  

 der ikke udloddes efter denne regel, kan den efterlevende ægtefælle fortsat  

 anvende virksomhedsordningen.
Der skal dog ikke ske beskatning i det omfang,  

 indeståendet overtages af den, til hvem virksomheden udloddes, jf. § 39 og  

 punkt 6.4.
 Reglen gælder kun ved udlodning, dvs. når andre arvinger eller legatarer  

 efter førstafdøde skal overtage virksomheden, jf. definitionen af udlodning i  

 § 96, stk. 1. Skal den efterlevende ægtefælle beholde virksomheden, men  

 vælger ægtefællen ikke at fortsætte i egen virksomhedsordning, skal der ske  

 beskatning af indestående på konto for opsparet overskud hos ægtefællen efter  

 reglerne i virksomhedsskattelovens § 15 b.
 Det fremgår af § 48, stk. 2, at udloddes en del af en erhvervsvirksomhed  

 tilhørende den efterlevende ægtefælle til andre arvinger eller legatarer  

 efter afdøde, skal en forholdsmæssig del af konto for opsparet overskud med  

 tilhørende virksomhedsskat medregnes ved opgørelsen af den skattepligtige  

 indkomst i mellemperioden eller bobeskatningsindkomsten.
 7.9.2. Kapitalafkastordningen - § 48, stk. 3.
 I henhold til § 48, stk. 3, gælder der parallelle regler vedrørende  

 kapitalafkastordningen.
 7.10. Underskud - § 49.
 Der er ikke adgang til at overføre underskud mellem den efterlevende  

 ægtefælle og dødsboet og ej heller mellem den efterlevende ægtefælle og  

 afdødes mellemperiodeindkomst.
 7.11. Skatteberegningen i dødsåret - § 50.
§ 50  indeholder særregler for skatteberegningen i  

 dødsåret.
Det fastslås i § 50, stk. 1, at den efterlevende ægtefælle har ret  

 til dobbelt personfradrag.
Uudnyttet personfradrag kan hverken overføres til  

 dødsboet eller til en eventuel selvstændig skatteansættelse af  

 mellemperiodeindkomsten.
 I henhold til § 50, stk. 2, er den efterlevende ægtefælle berettiget til  

 dobbelt bundfradrag ved beregningen af mellemskatten efter personskattelovens  

 § 6 a.
 Dobbelt personfradrag og dobbelt bundfradrag i mellemskatten forudsætter,  

 jf. § 41, stk. 2, at ægtefællerne var samlevende (i henhold til reglerne i  

 kildcskattelovens § 4) ved dødsfaldet.
 Efter § 50, stk. 3, må den efterlevende ægtefælle derudover ikke være  

 samlevende (i henhold til reglerne i kildeskattelovens § 4) med en ny  

 ægtefælle ved udgangen af dødsåret.
 7.12. Indtrædelse i henstandsordninger - § 51.
Ved udredningen af en afdød persons forhold konstateres det lejlighedsvis,  

 at skattemyndighederne har givet afdøde henstand med betaling af visse  

 skatter og afgifter efter regler herom.
Som altovervejende hovedregel  

 forfalder sådan betaling ved dødsfaldet.
I visse tilfælde har en efterlevende  

 ægtefælle dog mulighed for at indtræde i sådanne henstandsordninger.
Efter aktieavancebeskatningslovens § 13 a, stk. 1-4, skal der ved  

 skattepligtsophør i forbindelse med fraflytning - under visse betingelser -  

 ske beskatning af urealiserede fortjenester, der er optjent på visse aktier  

 indtil tidspunktet for fraflytningen.
Efter aktieavancebeskatningslovens § 13  

 a, stk. 5, kan aktionæren mod sikkerhed og betaling af tillæg få henstand med  

 betaling af den pålignede skat af de urealiserede fortjenester.
Beskatningen og dermed henstanden bortfalder, hvis aktionæren igen bliver  

 skattepligtig til Danmark.
Dør aktionæren, uden at beskatning og henstand er  

 bortfaldet, dvs. at aktionæren dør i udlandet, forfalder henstandsbeløbet og  

 tillægget til betaling.
 Efter § 51, stk. 1, kan skatteministeren tillade, at den efterlevende  

 ægtefælle indtræder i henstandsordningen på de vilkår, der gjaldt for afdøde.
Frigørelsesafgift forfalder efter § 5 i frigørelsesafgiftsloven til  

 betaling månedsdagen efter, at den afgiftspligtige har modtaget meddelelse om  

 afgiftens beregning.
Betaling senest månedsdagen efter forfaldsdagen anses  

 for rettidig.
Efter frigørelsesafgiftslovens § 6 kan der på visse betingelser  

 gives henstand med betaling af frigørelsesafgift.
Henstandsbeløbet forfalder  

 i så fald efter frigørelsesafgiftslovens § 7, stk. 1, ved ejerskifte.
 Efter § 51, stk. 2, skal henstandsbeløbet ikke forfalde, hvis ejerskiftet  

 sker som følge af ejerens død, og ejendommen udloddes til den efterlevende  

 ægtefælle.
Indtrædelsesreglen vedrørende henstand med formueskat i kildeskattelovens  

 § 89A, stk. 6, er ændret ved § 17 i lov nr. 1223 af 27. december 1996. Reglen  

 gælder herefter også, når der skiftes efter afdøde. Ændringen har virkning,  

 når førstafdøde ægtefælle er død den 1. juli 1995 eller senere.
Den  

 efterlevende ægtefælle, der viderefører henstandsordningen omfattes af de  

 almindelige betingelser for denne.
 8. Insolvente dødsboer - kapitel 8, § 52.
 § 52  omhandler insolvente dødsboer, dvs. dødsboer,  

 med hensyn til hvilke skifteretten har truffet bestemmelse om  

 insolvensbehandling efter dødsboskiftelovens § 69.
Efter dødsboskiftelovens § 70 skal de insolvente dødsboer undergives en  

 modificeret konkursbehandling.
De insolvente dødsboer skal også i  

 skattemæssig henseende behandles som konkursboer, dvs. være omfattet af  

 konkursskatteloven.
I henhold til lov nr. 1223 af 27. december 1996 om ændring af forskellige  

 skatte- og afgiftslove og konkursloven (Ændringer som følge af  

 dødsboskifteloven og dødsboskatteloven m.v.) er der vedtaget de nødvendige  

 ændringer i konkursskatteloven.
Disse ændringer samt dødsboskattelovens § 52  

 er beskrevet i punkt 24.
 9. Begrænset skattepligtige dødsboer - kapitel 9.
 9.1. Indledning.
 Kapitel 9 indeholder reglerne om begrænset skattepligtige dødsboer.
Reglerne for de begrænset skattepligtige boer er i videst muligt omfang  

 udformet i overensstemmelse med de regler, der gælder for fuldt  

 skattepligtige boer.
Det forhold, at udenlandske boer ikke er omfattet af  

 dødsboskifteloven, medfører dog, at der er foretaget en række nødvendige  

 justeringer (modifikationer). Endvidere gælder, at den skattepligtige  

 indkomst ikke omfatter hele det udenlandske bos indkomst, men kun indkomst  

 omfattet af kildeskattelovens § 2 og kulbrinteskatteloven, som Danmark ikke  

 efter en indgået dobbeltbeskatningsoverenskomst er afskåret fra at beskatte.  

 Endelig er der foretaget visse justeringer som følge af, at en eventuel  

 efterlevende ægtefælle typisk slet ikke er skattepligtig til Danmark.
 Kapitlet indledes med en bestemmelse, der fastlægger anvendelsesområdet og  

 hovedprincipperne, jf. § 53. Herefter gælder bestemmelserne i kapitel 3-7 (§§  

 3-51) og kapitel 15-21 (§§ 84-96) som udgangspunkt også for de begrænset  

 skattepligtige dødsboer.
 Kapitel 9 er herefter opbygget således, at § 54 indeholder justeringer til  

 anvendelsen af kapitel 3, som vedrører dødsboets skattemæssige forhold, § 55  

 til kapitel 4 mv. (skattefritagne boer) og § 56 til kapitel 5 mv.  

 (ikke-skattefritagne boer). I § 57 findes der særregler om boopgørelser,  

 selvangivelser mv. i de begrænset skattepligtige boer.
 9.2. Dødsboets skattemæssige forhold - § 53.
 § 53,  stk. 1, fastlægger anvendelsesområdet for  

 kapitel 9, jf. ovenfor under punkt 9.1. Reglerne anvendes i forbindelse med  

 dødsboer, der behandles i udlandet, og som oppebærer visse former for  

 indkomst, der er omfattet af kildeskattelovens § 2, eller som er omfattet af  

 kulbrinteskatteloven, jf. dødsboskattelovens § 2, stk. 1, nr. 4, og § 1, stk.  

 3 og 4.
 Der henvises i øvrigt til punkt 2.2. (skattepligtsbestemmelser), hvori der  

 nærmere redegøres for, i hvilket omfang dødsboskatteloven finder anvendelse  

 på begrænset skattepligtige dødsboer og på beskatningen af afdødes indkomst i  

 mellemperioden.
Efter § 53, stk. 2, er det hovedreglen, at reglerne for fuldt  

 skattepligtige dødsboer, der er selvstændige skattesubjekter, anvendes  

 tilsvarende på udenlandske boer, når bortses fra reglerne om insolvente  

 dødsboer, jf. nedenfor.
Det gælder såvel beskatningsreglerne i kapitel 3-7  

 (§§ 3-51) som de fælles regler i kapitel 15-21 (§§ 84-96) om værdiansættelse,  

 selvangivelse, hæftelse mv.
Anvendelsen af de almindelige regler på begrænset  

 skattepligtige boer er dog som nævnt modificeret i §§ 54-57.
Den skattemæssige behandling af det begrænset skattepligtige bo i Danmark  

 gælder, uanset hvilken skiftemæssig behandlingsmetode, der anvendes på det  

 begrænset skattepligtige dødsbo i udlandet, uanset om afdødes efterlevende  

 ægtefælle skulle være enearving, og uanset om der i udlandet undtagelsesvis  

 skulle være regler svarende til de danske regler om uskiftet bo.
Reglerne i  

 afsnit III om uskiftet bo mv. er hermed uden betydning for begrænset  

 skattepligtige boer.
Også reglerne i afsnit IV om boudlæg er uden betydning,  

 idet de forudsætter en dansk skifterets medvirken.
 Om et begrænset skattepligtigt bo er insolvent, herunder eventuelt taget  

 under konkursbehandling i udlandet, er uden betydning for behandlingen efter  

 dødsboskatteloven.
 9.3. Dødsboets indkomstskattepligt mv. - § 54.
 9.3.1. Dødsboets indkomstskattepligt - § 54, stk. 1.
I § 54, stk. 1, afgrænses indkomstskattepligten.
Bestemmelsen udgør  

 således en modifikation til § 4, stk. 1. Indkomstskattepligten omfatter  

 herefter kun indkomst omfattet af kildeskattelovens § 2 eller  

 kulbrinteskatteloven.
Boets udenlandske indtægter og udgifter er ikke  

 omfattet af den danske skattepligt.
 Kildeskattelovens § 2, jf. § 43, omfatter lønindkomst, anden A-indkomst,  

 indkomst fra selvstændig erhvervsvirksomhed gennem et fast driftssted eller  

 fast sted, indkomst fra fast ejendom, udbytter, royalties og indkomst fra  

 udøvelse af rådgivnings- eller konsulentvirksomhed for en dansk virksomhed,  

 der hidrører her fra landet.
 I praksis vil der formentlig alene blive tale om indkomst fra en fast  

 ejendom eller et fast driftssted beliggende her i landet, jf.  

 kildeskattelovens § 2, stk. 1, litra d eller e, samt udbytter og royalties,  

 der imidlertid beskattes særskilt, jf. nedenfor i punkt 9.4. og punkt 9.5. om  

 §§ 55 og 56.
Indkomst, som Danmark i henhold til en indgået dobbeltbeskatningsaftale  

 vedrørende indkomst og formue er afskåret fra at beskatte, er ikke omfattet  

 af skattepligten og vil ikke skulle indgå ved indkomstopgørelsen eller ved  

 skatteberegningen.
Som altovervejende hovedregel vil der dog være  

 parallellitet mellem kildeskattelovens § 2 (og kulbrinteskatteloven) på den  

 ene side og dobbeltbeskatningsaftalerne på den anden side, da den begrænsede  

 skattepligt efter kildeskatteloven stort set kun omfatter indkomster, som  

 Danmark som kildeland og/eller arbejdsland kan beskatte.
 9.3.2. Dødsboet og en evt. efterlevende ægtefælle - § 54, stk. 2.
§ 54,  stk. 2, omhandler tilfælde, hvor afdøde var  

 gift ved dødsfaldet, og udgør en modifikation til § 4, stk. 4. Afdødes  

 aktiver og passiver skal altid behandles som et samlet bo.
Det er altså uden  

 betydning, om afdødes danske formue (efter danske eller udenlandske regler)  

 består af både fuldstændigt særeje og fælleseje/skilsmissesæreje.
 9.3.3. Indkomstskattepligtens varighed - § 54, stk. 3.
I § 54, stk. 3, fastslås det, at boets skattepligt består i perioden fra  

 dødsdagen til den dag, hvor det sidste aktiv omfattet af kildeskattelovens §  

 2, stk. 1, litra d (dansk fast driftssted/fast sted) eller litra e (dansk  

 fast ejendom), eller af kulbrinteskatteloven, udloddes.
Bestemmelsen, der  

 udgør en modifikation til § 5, stk. 1, betyder, at den faktiske udlodningsdag  

 for boets sidste danske aktiv her træder i stedet for skæringsdagen i  

 boopgørelsen.
 9.3.4. Skattefritagelse - § 54, stk. 4 og 5.
 Skattefritagelsesreglen i § 6, stk. 1, gælder også for begrænset  

 skattepligtige boer, jf. henvisningen i § 53, stk. 2.
For begrænset skattepligtige boer gælder dog en særregel ved anvendelsen  

 af skattefritagelsesreglen.
Ved bedømmelsen af, om boet er skattefritaget,  

 indgår således alene aktiver og passiver omfattet af kildeskattelovens § 2,  

 stk. 1, litra d (fast ejendom) eller litra e (fast driftssted), eller af  

 kulbrinteskatteloven, som Danmark ikke efter en indgået  

 dobbeltbeskatningsaftale er afskåret fra at beskatte.
Afdødes øvrige danske  

 aktiver og nettoformue (f.eks. danske aktier), samt udenlandske aktiver og  

 nettoformue indgår ikke i bedømmelsen.
 Ved den nærmere bedømmelse af, om betingelserne for skattefritagelse er  

 opfyldt, anvendes boets aktiver og nettoformue i den særlige boopgørelse, der  

 skal indsendes efter § 57.
 Da den særlige boopgørelse først skal indsendes, når det sidste  

 skattepligtige danske aktiv er udloddet, jf. § 57, stk. 1, er reglen i § 6,  

 stk. 3, om opgørelse af visse afgrænsede dele af boet efter boets afslutning  

 uden relevans for de begrænset skattepligtige boer.
Det følger af § 54, stk. 5, at udenlandske boer altid skal beskattes, hvis  

 den særlige boopgørelse som nævnt i § 57 ikke er indsendt senest to år og tre  

 måneder efter dødsfaldet.
Dette gælder, selv om betingelserne for  

 skattefritagelse i § 54, stk. 4, er opfyldt.
Reglen svarer tilnærmelsesvis  

 til reglen i § 6, stk. 2, om fuldt skattepligtige boer, der behandles ved  

 bobestyrer.
 9.4. Dødsboer, der er fritaget for beskatning - § 55.
 9.4.1. Indledning.
 § 55  indeholder regler om begrænset skattepligtige  

 boer, der efter § 6, jf. § 54, stk. 4, er fritaget for beskatning, jf. § 55,  

 stk. 1.
Virkningen af, at boet er fritaget for beskatning, er, at der alene skal  

 ske beskatning af den begrænset skattepligtige, nu afdøde persons indkomst i  

 mellemperioden, samt af udlodningsmodtagere og afdødes eventuelle  

 efterlevende ægtefælle.
Kapitel 4 - (§§ 7-18 mellemperiodebeskatning) - og  

 kapitel 6 og 7 - (§§ 34-51 beskatning af udlodning hos modtageren og  

 beskatning af en efterlevende ægtefælle) - finder anvendelse med de  

 modifikationer, der fremgår af § 55, stk. 2-4, jf. nedenfor under punkt  

 9.4.2. og 9.4.3.
 9.4.2. Mellemperiodebeskatning mv. - § 55, stk. 2-3.
 Mellemperiodebeskatningen sker i henhold til § 55, stk. 2-3, efter  

 reglerne i kapitel 4 med de nødvendige tilpasninger, som følger af, at der er  

 tale om en begrænset skattepligtig person.
 Mellemperioden afgrænses tidsmæssigt på samme måde, hvadenten afdøde var  

 fuldt eller begrænset skattepligtig, jf. herved definitionen i § 96, stk. 3.  

 Grundreglen i § 12, hvorefter afdødes indkomstskatter for mellemperioden som  

 udgangspunkt anses for afgjort med betalingen af de forfaldne foreløbige  

 skatter, gælder ligeledes for de begrænset skattepligtige, og der kan kræves  

 afsluttende skatteansættelse efter § 13.
Efter § 55, stk. 2, kan der dog ikke kræves afsluttende ansættelse efter §  

 13 af indkomst, som efter kildeskatteloven undergives endelig beskatning af  

 bruttobeløbet.
Det drejer sig om indkomst i mellemperioden, der er undergivet  

 bruttobeskatning efter kildeskattelovens § 2, stk. 1, litra h (renter), § 48  

 B (arbejdsudleje), § 48 C (søfolk på danske skibe), § 48 D (DIS-indkomst), §  

 65 A (udbytter) og § 65 C (royalties) eller kulbrinteskattelovens § 21, stk.  

 2 (kulbrintearbejdere). Skatten af sådan indkomst bliver endelig ved den  

 skattepligtiges død.
Dette er i overensstemmelse med princippet for  

 bruttobeskattet lønindkomst efter kildeskattelovens § 48 E, jf. herved § 13,  

 stk. 4.
 § 55,  stk. 3, indeholder en undtagelse til de  

 almindelige fristregler for krav om afsluttende skatteansættelse for  

 mellemperioden, jf. § 13, stk. 2 og 3.
De almindelige frister for de fuldt skattepligtige boer regnes for boets  

 vedkommende fra dødsdagen og for den kommunale skattemyndigheds vedkommende  

 fra modtagelsen af en åbningsstatus for boet.
For de begrænset skattepligtige  

 boers vedkommende stilles der imidlertid ikke krav om indsendelse af en  

 åbningsstatus.
Den særlige boopgørelse, der skal indsendes efter udlodningen  

 af boets sidste danske aktiv efter § 57, indeholder alene en afsluttende  

 status.
Fristerne for at kræve afsluttende skatteansættelse, når der er tale  

 om et begrænset skattepligtigt bo, er i stedet kædet sammen med indsendelsen  

 af boopgørelsen, således at krav fra boets side senest skal rejses samtidig  

 med indsendelsen, jf. herved § 57, stk. 2, nr. 4, og således at krav fra  

 skattemyndighedens side senest skal rejses tre måneder efter indsendelsen.
 9.4.3. Beskatningen af en efterlevende ægtefælle - § 55, stk. 4.
I § 55, stk. 4, fastslås det, at skatteberegningsreglerne i § 50 ikke  

 finder anvendelse ved beregningen af en (her til landet begrænset  

 skattepligtig) efterlevende ægtefælles indkomstskatter i dødsåret.
Er den  

 efterlevende ægtefælle fuldt skattepligtig til Danmark, finder § 50 heller  

 ikke anvendelse, idet der i så fald ikke foreligger samliv mellem  

 ægtefællerne, jf. herved § 41, stk. 2.
 9.5. Dødsboer, der ikke er fritaget for beskatning - § 56.
 9.5.1. Indledning.
 § 56  vedrører de begrænset skattepligtige boer, som  

 undtagelsesvis ikke er skattefritaget efter § 6, jf. § 54, stk. 4.
 Efter § 56, stk. 1, finder reglerne i kapitel 5 om dødsbobeskatning af de  

 fuldt skattepligtige dødsboer, kapitel 6 om udlodningsmodtagere og kapitel 7  

 om den efterlevende ægtefælle som udgangspunkt tilsvarende anvendelse.
 9.5.2. Bobeskatning mv. - § 56, stk. 2 og 3.
§ 56,  stk. 2, indeholder regler svarende til § 55,  

 stk. 2, for de skattefritagne boer, hvorefter visse indkomster, der  

 undergives en særskilt og endelig bruttobeskatning, ikke skal medregnes til  

 bobeskatningsindkomsten.
Det drejer sig om indkomst, der er undergivet  

 bruttobeskatning efter kildeskattelovens § 2, stk. 1, litra h (renter i  

 mellemperioden), § 48 B (arbejdsudleje), § 48 C (søfolk på danske skibe), §  

 48 D (DIS-indkomst), § 65 A (udbytter) og § 65 C (royalties) eller  

 kulbrinteskattelovens § 21, stk. 2 (kulbrintearbejdere). Skatten af sådan  

 indkomst bliver herefter endelig ved den skattepligtiges død.
§ 56,  stk. 3, indeholder et supplement til § 31 om  

 udbetaling på grund af underskud i bobeskatningsindkomst.
Det præciseres, at  

 der for de begrænset skattepligtige boers vedkommende kun kan medregnes  

 betalt dansk skat.
Til betalt dansk skat medregnes skat som nævnt i § 56,  

 stk. 2, 2. pkt. (bruttobeskattet indkomst).
 9.5.3. Beskatning af en efterlevende ægtefælle - § 56, stk. 4.
§ 56,  stk. 4, er en særregel for beskatningen af  

 afdødes efterlevende ægtefælle.
Der henvises til punkt 9.4.3. om § 55, stk.  

 4.
 9.6. Boopgørelse og selvangivelse - § 57.
 § 57  indeholder regler om boopgørelse og  

 selvangivelse i begrænset skattepligtige boer.
 Efter § 57, stk. 1, skal der i alle begrænset skattepligtige boer  

 indsendes en boopgørelse.
 Det er uden betydning for pligten til at indsende boopgørelse, om boet  

 konkret er skattefritaget efter § 6, jf. § 54, stk. 4. Skattemyndighedernes  

 grundlag for at vurdere skattepligten tilvejebringes ved, at der kræves  

 indgivet en særlig boopgørelse, der kun omfatter oplysninger om dansk formue.  

 Oplysningspligten kan således ikke opfyldes ved indsendelse af boopgørelse  

 el.lign. i det udenlandske skiftede dødsbo.
Boopgørelsen skal indsendes til den kommunale skattemyndighed senest tre  

 måneder efter, at det sidste danske aktiv er udloddet.
Fristen svarer herved  

 til den frist, der efter dødsboskiftelovens § 32, stk. 1, som hovedregel  

 gælder for udarbejdelsen af boopgørelse ved privat skifte (3 måneder fra  

 skæringsdagen). Hvornår det udenlandske bo afsluttes, er derimod uden  

 betydning for fristen.
 Hvis den kommunale skattemyndighed ikke kan godkende værdiansættelsen i en  

 boopgørelse, gælder § 84, dvs. reglerne i boafgiftslovens §§ 12 og 12 a,  

 ligesom ved fuldt skattepligtige dødsboer.
 § 57,  stk. 2, indeholder regler om, hvad den særlige  

 boopgørelse skal indeholde.
 Efter § 57, stk. 2, nr. 1, skal der oplyses om afdødes identitet og om  

 dødsdagen.
 I henhold til § 57, stk. 2, nr. 2, skal boopgørelsen indeholde en  

 opgørelse af boets skattepligtige aktiver og nettoformue, dvs. formue  

 omfattet af kildeskattelovens § 2, stk. 1, litra d (fast driftssted eller  

 fast sted) eller litra e (fast ejendom), eller kulbrinteskatteloven, samt for  

 hvert aktiv udlodningstidspunktet og handelsværdien på dette tidspunkt.
Boet skal efter § 57, stk. 2, nr. 3, også oplyse om, til hvem de  

 skattepligtige aktiver er udloddet.
Hvis boet efter de oplysninger, der skal  

 gives efter § 57, stk. 2, nr. 2, ikke er skattefritaget, og udlodning er sket  

 uden succession, skal dette angives i boopgørelsen.
I modsat fald gælder  

 formodningsreglen for, at der er sket succession.
 Hvis boet efter de oplysninger, der skal gives efter § 57, stk. 2, nr. 2,  

 er skattefritaget, skal det efter § 57, stk. 2, nr. 4, oplyses, om der ønskes  

 afsluttende skatteansættelse efter § 13, og i bekræftende fald skal  

 selvangivelse for mellemperioden vedlægges.
Efter § 57, stk. 3, skal boopgørelsen, hvis boet efter de oplysninger, der  

 skal gives efter § 57, stk. 2, nr. 2, ikke er skattefritaget, ledsages af en  

 selvangivelse for bobeskatningsperioden.
Denne selvangivelse skal  

 indholdsmæssigt svare til den selvangivelse, der skal indgives i de fuldt  

 skattepligtige boer.
Bestemmelsen i § 85 finder tilsvarende anvendelse.
 Det bemærkes, at uanset om betingelserne for skattefritagelse efter § 6,  

 stk. 1, er opfyldt, skal et dødsbo altid beskattes, hvis den særlige  

 boopgørelse som nævnt i § 57 ikke er indsendt senest to år og tre månder  

 efter dødsfaldet, jf. § 54, stk. 5.
§ 57,  stk. 4, fastslår, at boopgørelsen i de  

 begrænset skattepligtige boer er speciel derved, at boet ikke vilkårligt kan  

 vælge en skæringsdag (inden for skiftelovgivningens rammer), men at  

 skæringsdagen er lig den faktiske udlodningsdag for boets sidste aktiv.
De  

 øvrige aktiver anses for udloddet a conto på deres faktiske udlodningsdage.  

 Der skal dog ikke ske indberetning til skattemyndighederne af sådanne a  

 conto-udlodninger.
 10. Uskiftede boer mv. - kapitel 10.
 10.1. Indledning.
 I kapitel 10 (§§ 58-66) findes reglerne om beskatning af den efterlevende  

 ægtefælle, der overtager hele boet efter førstafdøde eller dog den  

 altovervejende del deraf.
Der indledes med en bestemmelse i § 58, der afgrænser anvendelsesområdet  

 over for anvendelsesområdet for lovens afsnit II (§§ 2-57). Kapitlet omfatter  

 derudover regler om beskatningen af den efterlevende ægtefælle i førstafdødes  

 dødsår og i de efterfølgende indkomstår, herunder regler om ægtefællens  

 indtræden i afdødes skattemæssige stilling, skatteberegningsregler og regler  

 om indtræden i afdødes henstandsordninger.
Endelig findes der en bestemmelse  

 om den skattemæssige behandling dels hos den efterlevende ægtefælle, dels hos  

 modtageren af udlodning fra et uskiftet bo.
Det bemærkes, at kapitlet omfatter boer, der skifteretligt er anset som  

 skiftede boer, men som anses for uskiftede i skatteretlig forstand, således  

 boer hvor den efterlevende ægtefælle er den eneste legale arving.
Omvendt  

 omfatter kapitlet ikke alle uskiftede boer, idet boer, der udleveres til  

 uskiftet bo, efter at der er skiftet med en eller flere livsarvinger, i  

 skatteretlig forstand anses for skiftede boer.
 10.2. Betingelser for anvendelse af reglerne om uskiftede boer mv. - §  

 58.
§ 58,  stk. 1, indeholder en afgrænsning af, i hvilke  

 tilfælde reglerne i kapitel 10 (§§ 59-66) om uskiftede boer i modsætning til  

 reglerne i lovens afsnit II (§§ 2-57) om skiftede boer (selvstændige  

 skattesubjekter) finder anvendelse.
En grundlæggende betingelse er, at afdøde  

 efterlader sig en ægtefælle, som afdøde ikke var separeret fra ved  

 dødsfaldet.
Boets skiftemæssige status og eventuelle arvingers identitet  

 fremgår af skifteretsattesten.
 § 58,  stk. 1, nr. 1, angår tilfælde, hvor den  

 efterlevende ægtefælle i umiddelbar forbindelse med dødsfaldet får boet  

 udleveret til uskiftet bo.
Etablering af uskiftet bo forudsætter, at der forud for dødsfaldet forelå  

 fælleseje eller skilsmissesæreje hos mindst en af ægtefællerne.  

 Skilsmissesæreje bliver ved dødsfaldet fælleseje efter bestemmelsen i § 28,  

 stk. 1, nr. 1, i lov om ægteskabets retsvirkninger.
Skilsmissesæreje indgår  

 derfor også i det uskiftede bo.
 Den efterlevende ægtefælles fuldstændige særeje og rettigheder, der er  

 udtaget i medfør af § 15, stk. 2, i lov om ægteskabets retsvirkninger, indgår  

 ikke i det uskiftede bo, men skattepligtigt afkast vil dog blive berørt af  

 beregningsreglerne for indkomstskat i dødsåret i § 63, ligesom det er uden  

 betydning for anvendelsen af underskudsfremførselsreglen i § 59, stk. 5,  

 hvordan den efterlevende ægtefælles indkomst er sammensat.
Det er tillige en forudsætning for uskiftet bo, at den førstafdøde  

 ægtefælle efterlader sig livsarvinger.
Efterlader førstafdøde sig ikke  

 livsarvinger, eller giver alle livsarvinger arveafkald, kan § 58, stk.1, nr.  

 1, ikke finde anvendelse, men udlevering til den efterlevende ægtefælle som  

 enearving har samme skattemæssige konsekvenser for ægtefællen, jf. § 58, stk.  

 1, nr. 3 og 4.
 Endelig forudsætter udlevering til uskiftet bo, at der fremsættes  

 anmodning derom, jf. arvelovens § 12. Skifteretten foretager således ikke  

 udleveringen automatisk.
Der er ikke skiftet med personer, der har givet rettidigt arveafkald.  

 Dette gælder, uanset om der ydes vederlag for afkaldet.
Det vil sige, at  

 arveafkald mod (eller uden) vederlag inden arvingerne har befattet sig med  

 boet, ikke sidestilles med skifte med en arving.
 § 58,  stk. 1, nr. 2, angår tilfælde, hvor den  

 efterlevende ægtefælle i umiddelbar forbindelse med dødsfaldet får udleveret  

 boet efter førstafdøde efter reglen i dødsboskiftelovens § 22.
 Dødsboskiftelovens § 22, stk. 1, omhandler tilfælde, hvor skifteretten  

 skønner, at der under hensyn til de særligt begunstigende arveregler i  

 arvelovens §§ 7 a og 7 b samt eventuelle vederlagskrav, jf. § 23 i lov om  

 ægteskabets retsvirkninger, ikke vil blive noget til udlodning til andre  

 arvinger - eventuelt legatarer - efter førstafdøde.
Efter arvelovens § 7 a har den efterlevende ægtefælle ret til forlods at  

 udtage genstande, som udelukkende tjener til den pågældendes personlige brug,  

 for så vidt deres værdi ikke står i misforhold til ægtefællernes  

 formueforhold.
Den efterlevende ægtefælle har endvidere ret til forlods at  

 udtage genstande, der er erhvervet til børnenes brug.
 Efter arvelovens § 7 b, stk. 1, kan den efterlevende ægtefælle, hvis boet  

 er af ringe værdi, udtage bohave mv. i det omfang det skønnes nødvendigt, for  

 at den efterlevende ægtefælle kan opretholde hjemmet eller sit erhverv, selv  

 om der derved vil tilfalde den efterlevende mere end dennes bos- og arvelod.
 Efter arvelovens § 7 b, stk. 2, har den efterlevende ægtefælle altid ret  

 til af boet at udtage så meget, at værdien heraf sammenlagt med den  

 efterlevende ægtefælles bos- og arvelod samt fuldstændige særeje udgør indtil  

 150.000 kr.
 Efter § 23 i lov om ægteskabets retsvirkninger kan en ægtefælle forlange  

 vederlag, bl.a. hvis den anden ægtefælle ved misbrug af sin rådighed over  

 fælleseje el.lign. i væsentlig grad har formindsket den del af fællesboet,  

 som den pågældende råder over.
 Efter dødsboskiftelovens § 22, stk. 2, kan skifteretten i særlige tilfælde  

 bestemme, at udlevering efter § 22, stk. 1, ikke må ske, selv om  

 betingelserne herfor i øvrigt er opfyldt.
§ 58,  stk. 1, nr. 3, i dødsboskatteloven angår  

 tilfælde, hvor den efterlevende ægtefælle som enearving får udleveret hele  

 boet efter førstafdøde efter bestemmelsen i dødsboskiftelovens § 34 om  

 forenklet privat skifte.
Der gælder en række betingelser for denne udlevering  

 til forenklet privat skifte:
 Hvis den efterlevende ægtefælle benytter adgangen efter § 59, stk. 2 og 3,  

 til ikke at indtræde i afdødes skattemæssige stilling med hensyn til  

 forskudsafskrivninger, investeringsfondshenlæggelser og  

 etableringskontoindskud, vil betingelserne for udlevering efter  

 dødsboskiftelovens § 34 imidlertid ikke være opfyldt.
 Udlevering efter dødsboskiftelovens § 34 kan omfatte såvel afdødes  

 fælleseje og skilsmissesæreje som afdødes fuldstændige særeje.
§ 58,  stk. 1, nr. 4, omfatter alle tilfælde, hvor den  

 efterlevende ægtefælle er eneste legale arving, dvs. alle tilfælde, hvor  

 førstafdøde ikke efterlader sig livsarvinger.
Dødsbobeskatning kan således  

 ikke opnås gennem indsættelse af testamentariske arvinger eller legatarer.
Efter § 58, stk. 2, 1. og 2. pkt., gælder reglerne i kapitel 10, hvad  

 enten et uskiftet bo etableres umiddelbart i forbindelse med dødsfaldet,  

 eller der i første omgang påbegyndes et skifte.
Hvis der forud for  

 udleveringen af boet til den efterlevende ægtefælle er skiftet med en eller  

 flere livsarvinger efter førstafdøde, kan reglerne dog ikke finde anvendelse.  

 Sådanne kombinationer af skifte og uskiftet bo omfattes i stedet af reglerne  

 i afsnit II, §§ 3-57, jf. § 2, stk. 1, nr. 2, således at det uskiftede bo  

 skatteretligt udgør en udlodning til den efterlevende ægtefælle.
 Kapitel 10 (§§ 58-66) gælder tilsvarende i situationer, hvor et påbegyndt  

 egentligt skifte munder ud i udlodning af hele boet til den efterlevende  

 ægtefælle efter bestemmelserne i arvelovens §§ 7 a og 7 b, dvs. tilfælde,  

 hvor dødsboskiftelovens § 22 kunne have været anvendt, hvis man umiddelbart  

 havde haft overblik over boets størrelse.
I henhold til § 58, stk. 2, 3. pkt., ophæves en eventuel  

 mellemperiodebeskatning af afdøde.
Har dødsboet således indbetalt beløb, skal  

 disse godskrives ægtefællen.
Har dødsboet modtaget beløb, som nu skal  

 tilbagebetales, opkræves disse i forbindelse med den efterlevende ægtefælles  

 skat for det indkomstår, hvori boet sluttes.
 Bestemmelsen i § 58, stk. 3, omhandler tilfælde, hvor førstafdøde  

 efterlader sig både fælleseje og/eller skilsmissesæreje og fuldstændigt  

 særeje.
Ved afgørelsen af, hvilke beskatningsregler der skal finde anvendelse ved  

 sådanne blandede formueordninger, tages udgangspunkt i, hvad der sker med  

 fællesboet.
Hvis såvel fællesboet som særboet overtages af den efterlevende  

 ægtefælle efter en af reglerne i § 58, stk. 1 eller stk. 2, 1. pkt., (- ikke  

 nødvendigvis den samme regel for henholdsvis fællesboet og særboet), skal  

 beskatningen af den efterlevende ægtefælle fuldt ud ske efter reglerne i  

 nærværende kapitel.
 Hvis et af boerne overtages af den efterlevende ægtefælle efter § 58, stk.  

 1, eller stk. 2, 1. pkt., mens det andet bo sluttes ved boudlæg uden  

 skiftebehandling i medfør af § 18 i dødsboskifteloven (boudlæg) gælder  

 reglerne i §§ 58-66, se dog § 80 og punkt 13.5.
 Hvis fællesboet overtages af den efterlevende ægtefælle efter § 58, stk.  

 1, eller stk. 2, 1. pkt., mens særboet skiftes, gælder reglerne i §§ 58-66  

 dog med de ændringer, der følger af §§ 67-70.
 Som det fremgår af teksten ovenfor, finder reglerne i §§ 58-66 i visse  

 tilfælde anvendelse på førstafdødes fuldstændige særeje.
 Det fremgår af § 58, stk. 4, at i tilfælde, hvor udlevering til uskiftet  

 bo efter stk. 1 omfatter aktiver og passiver fra førstafdødes fuldstændige  

 særeje, anses disse som hidrørende fra førstafdødes andel af ægtefællernes  

 hidtidige fælleseje.
 10.3. Den efterlevende ægtefælles indtræden i afdødes skattemæssige  

 stilling - § 59.
§ 59,  stk. 1, fastlægger omfanget af den efterlevende  

 ægtefælles succession i afdødes skattemæssige stilling.
Bestemmelsen svarer  

 til reglerne om dødsboets succession i afdødes stilling, jf. § 20, stk. 1.  

 Den efterlevende ægtefælle indtræder herefter i afdødes skattemæssige  

 stilling.
Aktiverne anses for erhvervet af den efterlevende ægtefælle på de  

 tidspunkter, til de beløb og under de omstændigheder, som de i sin tid er  

 erhvervet af afdøde på.
For så vidt angår virksomhedsordningen, betyder reglen i § 59, stk. 1, at  

 den efterlevende ægtefælle kan indtræde i afdødes stilling vedrørende  

 indestående på konto for opsparet overskud og indskudskonto i alle de  

 tilfælde, der er opregnet i § 58, stk. 1, og stk. 2, 1. pkt.
Dette gælder  

 også fuldstændigt særeje.
 Reglerne i virksomhedsskattelovens § 2, stk. 3, om, at flere virksomheder  

 i relation til virksomhedsordningen anses som en virksomhed, indebærer, at  

 ægtefællen, hvis denne forud for dødsfaldet drev sin egen virksomhed og ikke  

 anvendte virksomhedsordningen på denne virksomhed, men derimod  

 kapitalafkastordningen, må vælge enten at gå over til at anvende  

 virksomhedsordningen eller at gå over til at anvende kapitalafkastordningen  

 på begge (alle) virksomheder.
 Ønsker den efterlevende ægtefælle ikke at indtræde i afdødes stilling  

 vedrørende indeståendet på konto for opsparet overskud og indskudskonto,  

 gælder de almindelige regler om beskatning af opsparet overskud ved ophør,  

 jf. virksomhedsskattelovens § 15 b.
 Reglen i § 59, stk. 1, indebærer, at den efterlevende ægtefælle kan  

 indtræde i afdødes stilling vedrørende indestående på  

 konjunkturudligningskontoen i alle de tilfælde, hvor reglerne om uskiftet bo  

 mv. finder anvendelse, jf. § 58, stk. 1, og stk. 2, 1. pkt.
Det gælder også i relation til anvendelsen af reglerne i  

 kapitalafkastordningen, at flere virksomheder anses som en virksomhed.
Dette  

 indebærer, at ægtefællen, hvis denne forud for dødsfaldet drev sin egen  

 virksomhed og ikke anvendte kapitalafkastordningen, må vælge enten at gå over  

 til at anvende kapitalafkastordningen eller at gå over til at anvende  

 virksomhedsordningen på begge (alle) virksomheder.
 Ønsker den efterlevende ægtefælle ikke at indtræde i afdødes stilling  

 vedrørende indestående på konjunkturudligningskontoen, gælder de almindelige  

 regler om beskatning af henlæggelse til konjunkturudligning ved ophør, jf.  

 virksomhedsskattelovens § 22 b, stk. 7, 1. pkt.
 Hvis den efterlevende ægtefælle i forbindelse med ophøret med at anvende  

 kapitalafkastordningen går over til at anvende virksomhedsordningen, anses  

 indestående på konjunkturudligningskontoen som indestående på konto for  

 opsparet overskud, jf. virksomhedsskattelovens § 22 b, stk. 7, 4. pkt.
 Det gælder efter § 59, stk. 2, at den efterlevende ægtefælle uanset stk. 1  

 skal kunne vælge ikke at succedere med hensyn til afdødes  

 forskudsafskrivninger, investeringsfondshenlæggelser og  

 etableringskontoindskud.
 Udgangspunktet er, at der sker overtagelse i overensstemmelse med  

 successionsreglen i § 59, stk. 1, og at ægtefællen således, jf. § 59, stk. 3,  

 må afgive en erklæring derom, hvis overtagelse ikke ønskes.
Erklæringen efter § 59, stk. 3, skal afgives samtidig med indgivelsen af  

 en opgørelse over afdødes eller det uskiftede bos åbningsstatus.
Baggrunden  

 herfor er, at den kommunale skattemyndighed i så fald kan iværksætte  

 efterbeskatning af afdøde straks ved modtagelsen af åbningsstatus, jf. herved  

 § 87, stk. 4. Hertil kommer, at erklæringen i de tilfælde, hvor den  

 efterlevende ægtefælle er enearving, betyder, at udlevering til forenklet  

 privat skifte efter dødsboskiftelovens § 34 ikke kan ske.
Hvis den efterlevende ægtefælle ikke succederer, skal der ske  

 efterbeskatning i de indkomstår, hvori forskudsafskrivning,  

 investeringsfondshenlæggelse eller etableringskontoindskud, for så vidt  

 indskuddet er foretaget inden 16. februar 1987, er foretaget.  

 Efterbeskatningen sker ved genoptagelse af afdødes skatteansættelser for de  

 pågældende indkomstår.
Afdødes indskud på etableringskonto foretaget efter  

 den 15. februar 1987 efterbeskattes i dødsåret.
Hvis den efterlevende ægtefælle overtager forskudsafskrivninger,  

 investeringsfondshenlæggelser og indskud på etableringskonto foretaget inden  

 den 16. februar 1987, og der efterfølgende skal ske efterbeskatning, sker  

 dette ligeledes ved genoptagelse af afdødes skatteansættelser i de  

 indkomstår, hvori de pågældende dispositioner er foretaget.
Overtagne indskud  

 på etableringskonto, der er foretaget efter den 15. februar 1987,  

 efterbeskattes hos den efterlevende ægtefælle i det indkomstår, hvori  

 efterbeskatningen udløses.
§ 59,  stk. 4, omhandler den situation, hvor afdøde  

 ved udløbet af indkomståret forud for dødsåret drev en erhvervsvirksomhed,  

 der tilhørte den efterlevende ægtefælle.
Den efterlevende ægtefælle indtræder  

 i afdødes skattemæssige stilling med hensyn til virksomheden med virkning fra  

 begyndelsen af dødsåret.
Tilsvarende regler for situationen, hvor afdødes bo  

 omfattes af reglerne om skiftede boer, findes i § 45. I modsætning til § 45  

 giver nærværende bestemmelse dog ikke den efterlevende ægtefælle ret til at  

 fravælge indtræden.
 Det særegne ved situationen er, at den ikke dækkes af den almindelige  

 successionsregel i § 59, stk. 1, fordi virksomheden ikke indgår i boet efter  

 afdøde.
 Hvis afdøde anvendte virksomhedsordningen, indtræder den  

 efterlevende ægtefælle med virkning fra dødsårets begyndelse i afdødes  

 skattemæssige stilling med hensyn til indestående på konto for opsparet  

 overskud, indskudskonto, kapitalafkastgrundlag og mellemregningskonto ved  

 udløbet af indkomståret forud for dødsåret.
 Hvis afdøde anvendte kapitalafkastordningen, indtræder den  

 efterlevende ægtefælle tilsvarende i afdødes skattemæssige stilling med  

 hensyn til indestående på konjunkturudligningskonto.
Den efterlevende ægtefælles indtræden sker allerede med virkning fra  

 begyndelsen af dødsåret.
Dette er en fravigelse i forhold til den almindelige  

 successionsregel i stk. 1, der begrebsmæssigt har dødsdagen som skæringsdag.
Hvis afdøde har drevet virksomheden i mellemperioden, ville bestemmelsen i  

 § 60, stk. 2, medføre, at virksomhedsindkomst i mellemperioden skulle  

 beskattes hos afdøde.
Der er derfor i § 60, stk. 2, indsat en henvisning til  

 § 59, stk. 4, således at § 59, stk. 4, går forud.
 Efter § 59, stk. 5, gælder, at underskud i førstafdødes indkomst i årene  

 forud for dødsåret kan overføres til fradrag i den efterlevende ægtefælles  

 indkomst efter de regler, der ville have været gældende for førstafdøde.
 10.4. Indkomstopgørelsen for den efterlevende ægtefælle - §§ 60 - 61.
 10.4.1. Generelle regler - § 60.
 Bestemmelsen angår opgørelsen af den efterlevende ægtefælles egen indkomst  

 i dødsåret og de efterfølgende indkomstår.
§ 60,  stk. 1, fastslår, at den efterlevende  

 ægtefælles indkomst som hovedregel opgøres efter skattelovgivningens  

 almindelige regler.
Da også beskatningen foregår efter de almindelige regler  

 for personbeskatning, gælder hovedreglen for alle de indkomsttyper, der skal  

 opgøres efter personskatteloven.
Efter § 60, stk. 2, skal indkomst i mellemperioden, der hidrører fra  

 erhvervsvirksomhed, medregnes ved indkomstopgørelsen hos den ægtefælle, der  

 drev eller i overvejende grad drev virksomheden.
Bestemmelsen er en  

 tidsmæssig videreførelse af princippet i kildeskattelovens § 25 A, stk. 1,  

 der imidlertid, jf. § 25 A, stk. 6, ikke umiddelbart finder anvendelse i  

 dødsåret.
 Som en undtagelse gælder det dog, jf. henvisningen til § 59, stk. 4, at  

 indkomst i mellemperioden skal beskattes hos den efterlevende ægtefælle i den  

 situation, hvor afdøde i mellemperioden har drevet en virksomhed, der  

 tilhørte den efterlevende ægtefælle.
 I kildeskattelovens § 26 A, stk. 1, 2. pkt., som affattet ved § 17 i lov  

 nr. 1223 af 27. december 1996, er det bestemt, at i det indkomstår, hvori en  

 af ægtefællerne dør, foretages skattemæssige afskrivninger på aktiver, der  

 anvendes i en af ægtefællernes erhvervsvirksomhed, hos den ægtefælle, som  

 skal medregne indkomst fra virksomheden til sin skattepligtige indkomst.
 Afskrivningsretten følger således også beskatningen af virksomhedens  

 indkomst, når reglerne om uskiftet bo mv. finder anvendelse.
 10.4.2. Lejeværdi - § 61, stk. 1.
Den efterlevende ægtefælle, der bliver boende i en ejendom, der tilhørte  

 en af ægtefællerne før dødsfaldet, bevarer retten til at få beregnet  

 lejeværdi efter særligt lempelige regler, hvis afdøde opfyldte betingelserne  

 herfor.
Retten hertil ophører, hvis den efterlevende ægtefælle indgår nyt  

 ægteskab, jf. § 61, stk. 1.
Efter de gældende regler om beregning af lejeværdi af egen bolig i  

 ligningslovens §§ 15 E og 15 F, gælder der forskellige særligt lempelige  

 beregningsregler, hvis beboeren er fyldt 67 år, er fyldt 60 år og er  

 førtidspensionist, eller er efterlønsmodtager.
Hvis ejendommen er beboet af  

 et ægtepar, er det uden betydning, om det er ejerægtefællen eller den anden  

 ægtefælle, der opfylder en af de særlige betingelser.
 10.4.3. Kursgevinst ved overtagelse af fast ejendom - § 61, stk.  

 2.
 § 61,  stk. 2, rummer en henvisning til reglerne om  

 beskatning af gevinst ved ekstraordinær indfrielse af kontantlån.
Hovedreglen er, at gevinst, som en debitor opnår ved hel eller delvis  

 ekstraordinær indfrielse af et kontantlån, skal medregnes ved opgørelsen af  

 den skattepligtige indkomst.
En række situationer er dog under visse  

 betingelser undtaget fra beskatningen.
Dette gælder bl.a. ægtefællens  

 indfrielse i forbindelse med ejerskifte, der skyldes den tidligere ejers død.  

 Gevinst ved hel eller delvis ekstraordinær indfrielse af kontantlån, som sker  

 i forbindelse med en efterlevende ægtefælles overtagelse af en fast ejendom i  

 forbindelse med dødsboets udlevering til ægtefællen til uskiftet bo, skal  

 således ikke medregnes ved indkomstopgørelsen, såfremt den afdøde ægtefælle  

 på tidspunktet for dødsfaldet var ejer af den faste ejendom, og indfrielsen  

 sker inden for en periode fra 6 måneder før til 6 måneder efter tidspunktet  

 for udlevering.
 10.5. Afdødes indkomst i mellemperioden - § 62.
 Bestemmelsen angår afdødes indkomst i mellemperioden, jf. herved  

 definitionen i § 96, stk. 3.
Det fastslås ved § 62, stk. 1, 1. pkt., at den efterlevende ægtefælle er  

 skattepligtig af afdødes indkomst i mellemperioden.
Dog skal den efterlevende  

 ægtefælle efter 2. pkt. ikke beskattes af afdødes indkomst, der er beskattet  

 efter kildeskattelovens § 48 E.
 Afdødes indkomst skal efter § 62, stk. 2, opgøres efter de almindelige  

 regler for personer med de undtagelser, der følger af § 59, stk. 4, og § 60,  

 stk. 2.
 Om skatteberegningen for dødsåret gælder der særlige regler, jf. § 63 og  

 punkt 10.6.
 10.6. Skatteberegning i dødsåret - § 63.
 Bestemmelsen indeholder særregler for skatteberegningen for den  

 efterlevende ægtefælle i dødsåret under hensyn til, at den efterlevende  

 ægtefælle i dette år ud over skat af egen indkomst også skal svare skat af  

 afdødes indkomst i mellemperioden.
Det fastslås i § 63, stk. 1, at beskatningen foregår ved, at der foretages  

 en skatteansættelse af afdødes mellemperiode og en skatteansættelse af den  

 efterlevende ægtefælle for hele dødsåret, hvorefter den efterlevende  

 ægtefælles skat udgør summen af de to beregnede beløb.
Begge  

 skatteberegninger foretages ud fra de almindelige regler for personer, og for  

 afdødes vedkommende sker der omregning til helårsindkomst efter  

 personskattelovens § 14.
 Efter § 63, stk. 2, nedsættes hver af skatteansættelserne med  

 skatteværdien af et personfradrag.
 Efter § 63, stk. 3, gælder det, at uudnyttet personfradrag i en af de to  

 ansættelser, der skal foretages efter stk. 1, kan overføres til den anden  

 ansættelse.
 Efter § 63, stk. 4, gælder det, at uudnyttet fradrag ved beregning af  

 mellemskatten hos en af ægtefællerne kan overføres til den anden ægtefælle.
I § 63, stk. 5, er endvidere fastsat en regel for opgørelsen af  

 aktieindkomsten i dødsåret.
Beskatningen af aktieindkomsten afhænger af,  

 hvorvidt aktieindkomsten ligger over eller under det i personskattelovens § 8  

 a, stk. 1 og 2, nævnte grundbeløb, der i 1997 udgør 34.100 kr.
Hvis  

 aktieindkomst for en af ægtefællerne i dødsåret ligger under grænsen,  

 forhøjes den anden ægtefælles grundbeløb tilsvarende.
Den anden ægtefælle kan  

 dog højst få et grundbeløb svarende til det dobbelte af det normale.
 Efter § 63, stk. 6, gælder, at overførselsretten efter stk. 3-5 dels  

 forudsætter, at ægtefællerne var samlevende (i henhold til reglerne i  

 kildeskattelovens § 4) ved dødsfaldet, og dels, at den efterlevende ægtefælle  

 ikke samlever (i henhold til reglerne i kildeskattelovens § 4) med en ny  

 ægtefælle ved udgangen af dødsåret.
 10.7. Modregning af afdødes skatter - § 64.
 I henhold til § 64, stk. 1, kan resterende virksomhedsskat og resterende  

 konjunkturudligningsskat overføres til ægtefællen efter henholdsvis § 10,  

 stk. 3, og § 22 b, stk. 5, i virksomhedsskatteloven, jf. lovbekendtgørelse  

 nr. 659 af 28. juli 1995 som ændret ved § 3 i lov nr. 488 af 12. juli 1996.
 Efter § 64, stk. 2, kan afdødes beregnede negative skat af aktieindkomst  

 efter personskattelovens § 8 a, stk. 5, fremføres til modregning i den  

 efterlevende ægtefælles skat.
I § 64, stk. 3, 1. pkt., er det bestemt, at foreløbige indkomstskattebeløb  

 fra mellemperioden godskrives den efterlevende ægtefælle.
Dette gælder uanset  

 hvilken af ægtefællerne, der har foretaget indbetalingen.
 Det fremgår dog af § 64, stk. 3, 2. pkt., at skatten af indkomst, som  

 afdøde har oppebåret i mellemperioden, og som er blevet beskattet efter  

 reglerne i kildeskattelovens § 48 E, bliver endelig ved dødsfaldet.
Endelig gælder det i henhold til § 64, stk. 4, at når den efterlevende  

 ægtefælle har fået boet efter førstafdøde udleveret efter dødsboskiftelovens  

 § 22 (»150.000 kr.s-reglen« mv.), tilfalder eventuel overskydende  

 skat ægtefællen uden om dødsboet.
Det gælder såvel overskydende skat for  

 mellemperioden som overskydende skat for tidligere indkomstår.
Det er  

 ligeledes uden betydning, om den overskydende skat vedrører afdøde eller den  

 efterlevende ægtefælle selv.
 Også overskydende skat for år, der ligger længere tilbage end det senest  

 afsluttede indkomstår forud for dødsfaldet, er omfattet.
 10.8. Henstandsordninger - § 65.
§ 65  omfatter tilfælde, hvor skattemyndighederne har  

 givet afdøde henstand med betaling af visse skatter og afgifter efter regler  

 herom.
Den efterlevende ægtefælle har mulighed for at indtræde i sådanne  

 henstandsordninger.
 Bestemmelsen er parallel med bestemmelsen i § 51, og der henvises til  

 punkt 7.12.
 10.9. Udlodning til andre arvinger eller legatarer - § 66.
Som det fremgår ovenfor om afsnittet om § 58, stk. 2, jf. punkt 10.2., er  

 det hensigten, at reglerne i kapitel 10 om beskatningen af den efterlevende  

 ægtefælle også skal finde anvendelse, hvis der, før den efterlevende  

 ægtefælle overtager boet til uskiftet bo, er skiftet med legatarer og/eller  

 med arvinger, der ikke er livsarvinger efter førstafdøde.
I disse tilfælde er  

 der i skifteretlig henseende tale om et skifte, det vil bl.a. sige, at der  

 skal udarbejdes en boopgørelse.
 Reglerne i kapitel 10 finder også anvendelse, hvis den efterlevende  

 ægtefælle er afdødes eneste legale arving, selv om der eventuelt er skiftet  

 ved førstafdødes død med testamentariske arvinger eller legatarer, jf. § 58,  

 stk. 1, nr. 4.
§ 66  regulerer de indkomstskattemæssige forhold dels  

 for den efterlevende ægtefælle og dels for udlodningsmodtagerne i tilfælde,  

 hvor en sådan udlodning er sket.
Bestemmelsen svarer i vidt omfang til de  

 tilsvarende regler for de skiftede boer, jf. §§ 5 og 55.
Det gælder efter § 66, stk. 1, at den efterlevende ægtefælles skattepligt  

 vedrørende udloddede aktiver som hovedregel skal ophøre på skæringsdagen i  

 boopgørelsen.
Den efterlevende ægtefælle skal skattemæssigt behandles på  

 tilsvarende måde som et dødsbo, der var omfattet af afsnit II (selvstændigt  

 skattesubjekt), ville have været.
 Dette indebærer for det første, jf. § 66, stk. 1, 2. pkt., at renter skal  

 periodiseres på samme måde, som hvis der havde foreligget et skattemæssigt  

 dødsbo, sml. § 9, stk. 1, nr. 5, og § 22, stk. 1, nr. 5.
 Det medfører dernæst, at udlodningen kan ske enten uden succession eller  

 med succession, forudsat at de øvrige betingelser herfor er opfyldt, herunder  

 kravene i § 37 til den familiemæssige tilknytning mellem den førstafdøde  

 ægtefælle og udlodningsmodtageren.
Ved udlodning uden succession stilles ægtefællen, som om aktivet var solgt  

 på skæringsdagen til den værdi, hvortil aktivet er optaget i boopgørelsen,  

 jf. herved §§ 28 og 29. Adgangen til udlodning med succession er efter § 36,  

 stk. 1, betinget af, at dødsboet ikke er fritaget for beskatning.
Ved  

 afgørelsen af, om det uskiftede bo ville have været fritaget for beskatning,  

 skal der, jf. § 66, stk. 1, 3. pkt., tages udgangspunkt i værdierne i  

 boopgørelsen.
Disse sammenholdes med beløbsgrænserne i § 6, stk. 1, om  

 skattefritagelse .
§ 66,  stk. 2-4, vedrører a conto-udlodninger.
Den  

 efterlevende ægtefælles skattepligt skal kunne bringes til ophør ved a  

 conto-udlodninger på tilsvarende måde, som dødsboets skattepligt kan bringes  

 til ophør efter § 5, stk. 2-3. Det vil sige, at den efterlevende ægtefælles  

 indkomstskattepligt ophører vedrørende det udloddede, hvis ægtefællen inden 4  

 uger fra udlodningen til den kommunale skattemyndighed oplyser:  

 udlodningsdagen, hvilke aktiver og passiver a conto-udlodningen omfatter,  

 hvem der har modtaget a conto-udlodning og værdien af de udloddede aktiver og  

 passiver på udlodningsdagen.
Den efterlevende ægtefælle skal i øvrigt stilles  

 på tilsvarende måde som ved udlodning efter § 66, stk. 1.
Efter § 66, stk. 4, kan skatteministeren fastsætte regler, der fritager  

 visse typer aktiver fra indberetningspligten.
Bemyndigelsen påtænkes udnyttet  

 til at fastsætte tilsvarende regler som i § 18, stk. 3, pkt. 2, i  

 bekendtgørelse nr. 80 af 14. februar 1991 om beskatning af dødsboer.
Fritaget  

 vil således være f.eks. udlodning af kontante beløb og bankindestående.
§ 66,  stk. 5, omhandler tilfælde, hvor der ud over  

 boopgørelsen også udarbejdes tillægsopgørelse vedrørende enkelte aktiver og  

 passiver efter skifterettens nærmere bestemmelse.
Den efterlevende ægtefælles  

 indkomstskattepligt i disse tilfælde ophører først på den i tillægsopgørelsen  

 valgte skæringsdag.
§ 66,  stk. 6, omhandler udlodningsmodtagerens  

 skattemæssige situation.
Denne påvirkes ikke af, at der er tale om udlodning  

 fra et bo, der ikke er et selvstændigt skattesubjekt.
Modtagerens  

 indkomstskattepligt begynder samtidig med, at indkomstskattepligten for den  

 efterlevende ægtefælle ophører efter § 66, stk. 1-5. Herved opnås kontinuitet  

 i beskatningen ligesom i skiftesituationen, smh. § 35, stk. 1.
Det gælder endvidere, at reglerne i kapitel 6 (§§ 34-40) om udlodning  

 henholdsvis med og uden succession finder tilsvarende anvendelse.
Der  

 henvises til punkt 6. om §§ 34-40.
 11. Skifte af førstafdødes særbo - kapitel 11.
 11.1. Anvendelsesområdet for kapitel 11 - § 67.
 Kapitel 11 indeholder de fornødne særregler for situationer, hvor der er  

 tale om skifte af afdødes særbo efter reglerne i lovens afsnit II (§§ 2-57),  

 samtidig med at fællesboet overtages af den efterlevende ægtefælle efter  

 reglerne i kapitel 10 (§§ 58-66).
 Særboet følger således de almindelige regler i afsnit II, hvilket betyder,  

 at afkast af afdødes fuldstændige særeje i mellemperioden beskattes i særboet  

 og ikke hos den efterlevende ægtefælle.
 Efter § 67, stk. 1, er anvendelsesområdet for kapitel 11, §§ 67-70,  

 afgrænset til tilfælde, hvor fællesboet overtages af den efterlevende  

 ægtefælle efter en af reglerne i § 58, stk. 1, eller stk. 2, 1. pkt., mens  

 særboet skiftes uden overtagelse.
 Reglerne i dette kapitel gælder kun for så vidt angår særboet, mens  

 fællesboet i enhver henseende henføres til beskatning efter reglerne i lovens  

 kapitel 10 (§§ 59-66), jf. herved § 58, stk. 3, sidste pkt.
 Det fastslås i § 67, stk. 2, at reglerne i §§ 3-6 finder anvendelse på  

 særboet.
 Efter § 67, stk. 3, finder §§ 7-18 anvendelse for boer, der er  

 skattefritaget efter § 6, med de ændringer der følger af § 68.
 Hvis boet ikke er fritaget for beskatning efter § 6, finder §§ 19-33  

 anvendelse med de ændringer, der følger af § 69, jf. § 67, stk. 4.
 For modtagere af udlodning fra et bo, der er omfattet af § 67, stk. 1  

 (dvs. stammer fra afdødes særbo), gælder §§ 34-40, jf. § 67, stk. 5.
 For så vidt angår den efterlevende ægtefælle skal denne beskattes efter §§  

 59-65 på grund af fællesboet med de ændringer, der følger af § 70, jf. § 67,  

 stk. 6, 1. pkt.
§ 67,  stk. 6, 2. pkt., indeholder den regel, at i det  

 omfang den efterlevende ægtefælle modtager udlodning fra et bo, der er  

 omfattet af stk. 1, gælder dog i stedet §§ 41-48 samt § 51. Det vil sige, at  

 ved udlodning, som den efterlevende ægtefælle modtager fra særboet, er det  

 reglerne i kapitel 7, der finder anvendelse.
I § 70 findes enkelte særregler  

 om anvendelsen af §§ 59-65 som følge af særboet.
For så vidt der måtte forekomme tilfælde, hvor særboet er begrænset  

 skattepligtigt, vil reglerne i lovens kapitel 9 (§§ 53-57) kunne anvendes  

 analogt.
Begrænset skattepligt for særboet indebærer typisk, at afdøde var  

 hjemmehørende i udlandet, og overtagelse af fællesboet til uskiftet bo  

 forudsætter almindeligvis, at ægtefællerne var hjemmehørende her ved  

 dødsfaldet.
 11.2. Skattefritagne boer - § 68.
 Bestemmelsen omhandler tilfælde, hvor særboet er fritaget for beskatning  

 efter § 6. Se punkt 4. om § 6.
§ 68,  stk. 1, fastslår, at reglerne i kapitel 4 (§§  

 8-18) om mellemperiodebeskatning ved skattefritagne dødsboer finder  

 anvendelse, men kun på afkast af fuldstændigt særeje.
Dette indebærer, at der  

 kan foretages afsluttende skatteansættelse, men kun af særejeindkomst.  

 Afdødes øvrige indkomst, herunder ikke formuerelaterede indtægter som løn,  

 pension og lign., skal beskattes hos den efterlevende ægtefælle, jf. § 62,  

 stk. 1.
 Reglen i § 68, stk. 1, om fordeling af afdødes mellemperiodeindkomst  

 mellem særboet og den efterlevende ægtefælle fordrer, at der tillige  

 foretages en fordeling af afdødes forudbetalte skatter for mellemperioden.
Det fastslås i § 68, stk. 2, at fordelingen af de forudbetalte skatter  

 tager udgangspunkt i afdødes samlede mellemperiodeindkomst.
Heraf udskilles  

 den del af mellemperiodeindkomsten, der vedrører særboet.
Særboet godskrives  

 så stor en del af de forudbetalte skatter, som svarer til den andel,  

 særejeindkomsten udgør af den samlede mellemperiodeindkomst.
 11.3. Ikke-skattefritagne boer - § 69.
 Bestemmelsen angår de tilfælde, hvor særboet ikke er fritaget for  

 beskatning efter § 6.
Det gælder efter § 69, stk. 1, at reglerne i kapitel 5 (§§ 19-33) finder  

 anvendelse, men kun for så vidt angår særejet.
Se herom punkt 5.
På samme måde som i de skattefritagne boer, jf. § 68, stk. 2, kræves der  

 en fordeling af afdødes forudbetalte skatter i mellemperioden mellem særboet  

 og den efterlevende ægtefælle.
Efter § 69, stk. 2, gælder, at fordelingen  

 foretages på samme måde som efter § 68, stk. 2, jf. punkt 11.2. Det vil sige,  

 at det i disse tilfælde (men kun disse) er nødvendigt at opdele  

 bobeskatningsindkomsten i indkomst, der er erhvervet før og efter dødsdagen.
 11.4. Den efterlevende ægtefælle - § 70.
 § 70  angår den efterlevende ægtefælle, der som  

 udgangspunkt skal beskattes efter reglerne i kapitel 10, jf. herom § 67, stk.  

 6.
 Der fastslås i § 70, stk. 1, en begrænsning i anvendelsen af § 62, stk. 1.  

 Efter denne regel skal den efterlevende ægtefælle beskattes af afdødes  

 indkomst i mellemperioden, men det gælder efter nærværende bestemmelses stk.  

 1 ikke i det omfang, afdødes indkomst i mellemperioden i stedet henregnes til  

 særboet, jf. herved § 68, stk. 1, og § 69, stk. 1.
 I § 70, stk. 2, fastslås det endvidere, at den efterlevende ægtefælle i  

 disse tilfælde ikke godskrives hele afdødes forudbetalte skat i  

 mellemperioden, jf. herved § 64, stk. 3, men kun den del, der ikke efter §  

 68, stk. 2, eller § 69, stk. 2, skal henføres til særboet.
 12. Skifte af uskiftet bo i den efterlevende  

 ægtefælles levende live - kapitel 12.
 12.1. Indledning.
 I kapitel 12 findes reglerne om beskatning i forbindelse med skifte af et  

 uskiftet bo i den efterlevende ægtefælles levende live.
Kapitlet regulerer kun forholdene i forbindelse med skifte i den  

 efterlevende ægtefælles levende live.
Hvis et uskiftet bo afsluttes ved, at  

 den længstlevende af ægtefællerne dør, behandles dødsboet efter længstlevende  

 efter de almindelige regler i afsnit II (eller i tilfælde af boudlæg afsnit  

 IV).
Ved skifte af uskiftet bo i den efterlevende ægtefælles levende live er  

 der i skiftemæssig henseende tale om et skifte eller i hvert fald om,  

 at egentligt skifte er indledt.
Den skattemæssige regulering af denne  

 situation fremgår af reglerne i dette kapitel.
 Et uskiftet bo, der skiftes fuldstændigt i den efterlevende ægtefælles  

 levende live, er omfattet af de almindelige regler for skiftede boer i afsnit  

 II, dvs. §§ 3-6 og §§ 19-52, jf. § 71, stk. 3.
 Efter dødsboskatteloven beskattes den efterlevende ægtefælle efter de  

 almindelige personskatteregler af hele sin formue under et skifte af  

 førstafdødes formue, jf. § 42, stk. 2. Der gælder alene den undtagelse, at  

 eventuel beskatning af gevinst og tab ved udlodning af den efterlevende  

 ægtefælles aktiver til andre arvinger og legatarer efter førstafdøde vedrører  

 boet og ikke den efterlevende ægtefælle, jf. § 4, stk. 2, og § 42, stk. 2.
For så vidt angår de uskiftede boer kan der ikke i forbindelse med et  

 skifte i den efterlevende ægtefælles levende live foretages en opdeling i  

 henholdsvis førstafdødes og den efterlevendes formue.
Som følge heraf anses  

 hele det uskiftede bos formue under skiftet for den efterlevende ægtefælles  

 formue og beskattes hos denne, jf. princippet i § 42, stk. 2. Det uskiftede  

 bo beskattes i konsekvens heraf alene af eventuel gevinst og tab ved  

 udlodning af boets aktiver til andre arvinger og legatarer efter førstafdøde,  

 jf. § 72, stk. 1.
Det er en forudsætning for uskiftet bo, at der er livsarvinger efter  

 førstafdøde.
Det vil sige, at det uskiftede bo ophører, hvis alle  

 førstafdødes livsarvinger afgår ved døden før den efterlevende ægtefælle.  

 Efter arvelovens § 24 overtager den efterlevende ægtefælle i denne situation  

 uden skifte det hidtidige uskiftede bo til fri rådighed.
Reglerne i  

 dødsboskattelovens kapitel 10 om uskiftet bo mv. finder også anvendelse i  

 denne situation.
 12.2. Oversigt over kapitlets anvendelsesområde og samspillet med  

 lovens øvrige regler - § 71.
 § 71  indeholder en oversigt over kapitlets  

 anvendelsesområde og samspil med lovens øvrige regler.
 Udgangspunktet i § 71, stk. 1, er, at anvendelsesområdet afgrænses til  

 skifte af uskiftet bo i den efterlevende ægtefælles levende live.
En forudsætning for, at lovens øvrige bestemmelser kan finde anvendelse på  

 disse boer, er, at det fastslås, hvilken dag der skal træde i stedet for  

 dødsdagen.
Efter § 71, stk. 2, træder datoen for skifterettens imødekommelse  

 af skifteanmodningen generelt i stedet for dødsdagen.
Samtidig defineres  

 denne dato som imødekommelsesdagen.
Fastlæggelsen af imødekommelsesdagen har ingen indflydelse på, hvilke  

 aktiver og passiver der er inddraget under skiftet.
Dette reguleres af de  

 arve- og skifteretlige regler, hvilket indebærer, at skiftet omfatter de  

 aktiver og passiver, som tilhørte det uskiftede bo på det tidspunkt, hvor  

 skiftet blev begæret enten af den efterlevende ægtefælle eller af en  

 livsarving.
Et skifte af uskiftet bo i den efterlevende ægtefælles levende live kan  

 afsluttes på en række forskellige måder.
Skattemæssigt kan de opdeles i tre  

 tilfældegrupper:
 For det første kan skiftet afsluttes ved, at hele det uskiftede bo deles  

 mellem den efterlevende ægtefælle og førstafdødes øvrige arvinger  

 (fuldstændigt skifte).
 For det andet kan skiftet afsluttes ved, at den efterlevende ægtefælle på  

 ny får det uskiftede bo udleveret til uskiftet bo, efter at der er skiftet  

 med enkelte arvinger efter førstafdøde, men således, at mindst en livsarving  

 efter førstafdøde ikke har fået sin arv efter førstafdøde udbetalt (partielt  

 skifte).
For det tredje kan skiftet afsluttes ved, at den efterlevende ægtefælle  

 får hele det uskiftede bo udleveret.
Det kan enten være til fornyet uskiftet  

 bo, (det vil sige, at skiftebegæringen tilbagekaldes eller afvises), eller  

 hele boet kan overtages af den efterlevende ægtefælle, fordi der efter  

 reglerne i arvelovens §§ 7 a og 7 b intet bliver at udlodde til andre  

 arvinger og legatarer.
Efter § 71, stk. 3, omfattes de fuldstændige skifter som udgangspunkt af  

 reglerne i afsnit II om dødsboer, der er selvstændige skattesubjekter (§§ 3-6  

 og §§ 19-52), men der gælder dog enkelte særregler, jf. § 72 om boet, §§ 73  

 og 74 om den efterlevende ægtefælle og § 75 om underskud.
Kapitel 4 om  

 beskatningen af mellemperioden finder ikke anvendelse.
Efter § 71, stk. 4, skal de partielle skifter ikke skattemæssigt behandles  

 efter reglerne i afsnit II om dødsboer.
I stedet skal den efterlevende  

 ægtefælle både under og efter skiftet beskattes efter reglerne i kapitel 10  

 om uskiftet bo mv.
Det samme gælder ved de skifter, der afsluttes helt uden  

 udlodning til andre.
Efter § 71, stk. 4, finder § 66 om udlodning fra de umiddelbart etablerede  

 uskiftede boer tilsvarende anvendelse ved senere partielt skifte af et  

 uskiftet bo.
Dette betyder bl.a., at der er adgang for de udskiftede arvinger  

 efter førstafdøde til at overtage aktiver med succession.
§ 71,  stk. 5, indeholder en særregel for tilfælde,  

 hvor det uskiftede bo er etableret, efter at der umiddelbart i forbindelse  

 med dødsfaldet er skiftet med en eller flere livsarvinger efter førstafdøde  

 (oprindeligt partielt skifte), jf. § 58, stk. 2, 2. pkt.
I disse tilfælde er  

 beskatningen fra starten sket efter afsnit II, jf. § 2, stk. 1, nr. 2.  

 Reglerne i afsnit II, §§ 41-51, finder anvendelse på den efterlevende  

 ægtefælle og reglerne i afsnit II, §§ 34-40, på eventuelle  

 udlodningsmodtagere, hvis et sådant partielt skiftet bo skiftes i den  

 efterlevende ægtefælles levende live.
Dette gælder både, når det nye skifte  

 er fuldstændigt, og når det er partielt, jf. henvisningen i § 71, stk. 4.
 12.3. Fuldstændigt skifte af uskiftet bo i den efterlevende ægtefælles  

 levende live - § 72.
 § 72  indeholder de særlige regler, der gælder ved  

 anvendelsen af reglerne i kapitel 3 (§§ 3-6) og kapitel 5 (§§ 19-33) på de  

 uskiftede boer, der skiftes fuldstændigt i den efterlevende ægtefælles  

 levende live.
Efter § 72, stk. 1, består boets indkomst alene af gevinst og tab ved  

 udlodning af boets aktiver til andre end den efterlevende ægtefælle.
Reglen  

 har sammenhæng med reglen om, at den efterlevende ægtefælle også ved skifte  

 umiddelbart ved dødsfaldet skal beskattes efter de almindelige regler også  

 for så vidt angår formuen, jf. punkt 7.3. om § 42, stk. 2.
 Ifølge § 72, stk. 2, gælder der som udgangspunkt samme  

 skattefritagelsesregel for de uskiftede boer som for dødsboer, der  

 umiddelbart omfattes af afsnit II, jf. herved § 6.
 Hvis den førstafdøde ægtefælle efterlod sig et fuldstændigt særeje, skal  

 såvel det uskiftede bo som særboet kunne rummes inden for beløbsgrænserne i §  

 6, stk. 1. For begge boers vedkommende regnes der med værdierne i  

 boopgørelsen eventuelt med tillæg af værdierne i en tillægsopgørelse, jf. §  

 6, stk. 3.
 Det bestemmes i § 72, stk. 2, 4. pkt., at i det omfang det uskiftede bo  

 omfatter arv, som den efterlevende ægtefælle har modtaget af førstafdødes  

 fuldstændige særeje, skal sådan arv ikke medregnes til beholdningen i det  

 uskiftede bo ved afgørelsen af, hvorvidt beløbsgrænserne er overholdt.
 I § 72, stk. 3, er det bestemt, at et bo, der ikke er skattefritaget efter  

 § 6, kun skal beskattes af indkomst som nævnt i § 72, stk. 1, dvs. gevinst og  

 tab ved udlodning til andre arvinger eller legatarer efter førstafdøde end  

 den efterlevende ægtefælle, jf. i øvrigt punkt 12.4. om beskatning af den  

 efterlevende ægtefælle.
Bestemmelsen udgør herved en fravigelse af bestemmelsen i § 19, stk. 2,  

 hvorefter boet normalt beskattes af indkomsten i hele bobeskatningsperioden,  

 som består af både mellem- og boperiode.
I disse boer er der således ingen  

 skattemæssig mellemperiode, jf. også henvisningsbestemmelsen i § 71, stk. 3,  

 hvor §§ 7-18, der omhandler beskatning af mellemperioden, når boet er  

 skattefritaget, ikke er medtaget.
§ 72,  stk. 4 og 5, omhandler bofradrag.
Den  

 almindelige regel i § 30, stk. 2, hvorefter bofradragets størrelse afhænger  

 af boperiodens længde, gælder ikke, idet der i stedet tildeles et fradrag med  

 et grundbeløb på 42.850 kr.
Beløbet, der er i 1987-niveau, reguleres efter  

 personskattelovens § 20, jf. § 72, stk. 5. Herved bliver bofradraget i 1997  

 55.200 kr. (svarende til 12 gange det månedligt påløbende bofradrag i § 30,  

 stk. 2, på 4.600 kr.).
 12.4. Beskatning af den efterlevende ægtefælle under skiftet - §  

 73.
§ 73  fastlægger omfanget af den efterlevende  

 ægtefælles indkomstskattepligt under skiftet.
I overensstemmelse med reglen  

 om, at kun gevinst og tab ved udlodning til andre arvinger og legatarer skal  

 henføres til boet, jf. § 72, stk. 1, er det bestemt, at den efterlevende  

 ægtefælle i boperioden skal beskattes uden hensyntagen til skiftet.
Den  

 efterlevende ægtefælle skal således i boperioden beskattes af indtægter og  

 udgifter vedrørende den formue, der er inddraget under skiftet.
Den  

 efterlevende ægtefælle skal dog ikke beskattes af de nævnte gevinster og tab  

 ved udlodning til andre arvinger og legatarer.
 12.4.1. Virksomhedsordningen og kapitalafkastordningen - § 74.
 § 74  omhandler tilfælde, hvor den efterlevende  

 ægtefælle har anvendt virksomhedsordningen eller kapitalafkastordningen på en  

 erhvervsvirksomhed, der tilhørte det uskiftede bo.
 I § 74, stk. 1, er det bestemt, at virksomhedsskattelovens regler om  

 virksomhedsordningen henholdsvis kapitalafkastordningen finder anvendelse med  

 de ændringer, der findes i § 74, stk. 2 og 3, jf. nedenfor.
 I forbindelse med skiftet skal der i visse tilfælde ske efterbeskatning af  

 indestående på konto for opsparet overskud henholdsvis  

 konjunkturudligningskonto.
Det bestemmes i § 74, stk. 2, at hvis der udloddes en erhvervsvirksomhed,  

 en del af en erhvervsvirksomhed eller en af flere virksomheder tilhørende det  

 uskiftede bo, skal indestående på konto for opsparet overskud, eventuelt en  

 forholdsmæssig del heraf, ved udløbet af indkomståret forud for  

 imødekommelsesdagen med tillæg af hertil svarende virksomhedsskat og med  

 fradrag af et grundbeløb på 107.300 kr. (1997) medregnes ved opgørelsen af  

 den efterlevende ægtefælles personlige indkomst for imødekommelsesåret.
Der  

 skal dog ikke ske beskatning, i det omfang indestående på konto for opsparet  

 overskud overtages af den, til hvem virksomheden udloddes.
Reglerne i § 39  

 finder tilsvarende anvendelse.
Det fremgår af disse regler, at der også kan  

 ske overtagelse af indestående på konto for opsparet overskud, når boet er  

 fritaget for beskatning efter § 6.
Reglerne gælder kun, hvis virksomheden udloddes til andre arvinger eller  

 legatarer efter førstafdøde.
Hvis den efterlevende ægtefælle skal beholde  

 virksomheden, men vælger ikke at fortsætte med at anvende  

 virksomhedsordningen, skal der ske beskatning af indestående på konto for  

 opsparet overskud hos ægtefællen efter reglerne i virksomhedsskattelovens §  

 15 b.
 Efter § 74, stk. 3, gælder tilsvarende regler for kapitalafkastordningen.
§ 74,  stk. 4, indeholder en bestemmelse om fradrag i  

 den efterlevende ægtefælles slutskat mv. for virksomhedsskat og  

 konjunkturudligningsskat vedrørende opsparet overskud henholdsvis henlæggelse  

 til konjunkturudligning, der beskattes efter § 74, stk. 2 eller 3. Efter §  

 74, stk. 4, 2. pkt., finder virksomhedsskattelovens § 10, stk. 3, 3. pkt.,  

 henholdsvis § 22 b, stk. 5, 2. pkt., tilsvarende anvendelse.
Der henvises til  

 punkt 22.3.4. for så vidt angår ikrafttrædelsen af § 74, stk. 4, 2. pkt.
 Efter § 74, stk. 5, skal grundbeløbene i § 74, stk. 2 og 3, reguleres  

 efter personskattelovens § 20. Grundbeløbene, der svarer til grundbeløbene i  

 §§ 10 og 11, er i 1987-niveau og svarer til 107.300 kr. i 1997-niveau.
 12.5. Underskud - § 75.
 § 75  indeholder en række regler om underskud dels i  

 den efterlevende ægtefælles skattepligtige indkomst og dels i boets  

 skattepligtige indkomst.
 Bestemmelsen betyder, at de almindelige regler om underskud i § 20, stk.  

 3, og § 49 ikke finder anvendelse.
§ 75,  stk. 1, omhandler den efterlevende ægtefælles  

 underskud i skattepligtig indkomst.
Herefter kan underskud, som den  

 efterlevende ægtefælle kunne have fremført til fradrag i sin skattepligtige  

 indkomst i imødekommelsesåret og i de indkomstår, der helt eller delvis  

 omfattes af boperioden, fradrages i boets skattepligtige indkomst.
Fradraget  

 forudsætter dog, at underskuddet ikke kan udnyttes hos den efterlevende  

 ægtefælle selv.
Et underskud, der er udnyttet i boet, kan ikke overføres til  

 den efterlevende ægtefælles skattepligtige indkomst.
§ 75,  stk. 1, omfatter tidsmæssigt underskud i den  

 efterlevende ægtefælles skattepligtige indkomst i de fem indkomstår forud for  

 imødekommelsesåret, i imødekommelsesåret og i indkomstår, der fuldt ud dækkes  

 af boperioden.
Underskud i den efterlevende ægtefælles skattepligtige  

 indkomst i det indkomstår, hvor boet afsluttes, omfattes derimod af § 75,  

 stk. 2.
 § 75,  stk. 2, omhandler underskud i den efterlevende  

 ægtefælles skattepligtige indkomst i det indkomstår, hvori boet sluttes.
 Som hovedregel er der ikke adgang til at overføre den efterlevende  

 ægtefælles underskud til boet.
 Hvis boets skæringsdag imidlertid er placeret således, at den er  

 sammenfaldende med udløbet af et indkomstår hos den efterlevende ægtefælle,  

 er der i disse tilfælde adgang til at overføre underskud fra den efterlevende  

 ægtefælle til boet også i det sidste indkomstår.
Efter § 75, stk. 3, skal underskud i boets skattepligtige indkomst kunne  

 overføres til fradrag i den efterlevende ægtefælles skattepligtige indkomst i  

 det seneste indkomstår forud for boets slutning.
Hvis skæringsdagen er  

 sammenfaldende med udløbet af den efterlevende ægtefælles indkomstår,  

 foretages fradraget dog i det pågældende indkomstår.
 Ifølge § 75, stk. 4, kan et underskud i boets skattepligtige indkomst, der  

 ikke kan udnyttes ved overførsel til den efterlevende ægtefælle efter § 75,  

 stk. 3, kræves udbetalt med et beløb svarende til 30 pct. af underskuddet.  

 Bestemmelsen udgør en modifikation til § 31, 1. pkt., idet modregning hos den  

 efterlevende ægtefælle skal være forsøgt, før der bliver tale om udbetaling.  

 Begrænsningen i § 31, 2. pkt., der gælder i tilfælde, hvor dødsboets  

 skattefritagelse er bortfaldet i medfør af § 6, stk. 2, finder derimod  

 anvendelse.
13. Boudlæg - kapitel 13 13.1. Indledning - § 76.
 § 76  afgrænser anvendelsesområdet for afsnit IV og  

 dets enkelte bestemmelser.
 Anvendelsesområdet i § 76 er tilfælde, hvor boet efter en afdød person er  

 sluttet ved boudlæg efter dødsboskiftelovens § 18. Boudlæg træder i stedet  

 for den tidligere skiftelovs begreber, boudlæg for begravelsesomkostninger og  

 udvidet begravelsesudlæg.
 De skattemæssige regler om boudlæg adskiller sig grundlæggende fra  

 reglerne i afsnit II og III derved, at de hviler på den forudsætning, at  

 ingen hæfter for afdødes gæld, jf. herved dødsboskiftelovens § 20, stk. 2.
Da der ikke opstår et dødsbo i skiftemæssig henseende, er der ikke fastsat  

 særlige regler om beskatningen af selve bomassen.
Derimod er der fastsat  

 regler om beskatningen af afdøde i det seneste indkomstår forud for  

 dødsfaldet, af mellemperioden, af en efterlevende ægtefælle og af modtagere  

 af boudlæg.
Systematikken i afsnittet er derefter, at § 77 omhandler tilfælde, hvor  

 afdøde var enlig og §§ 78 og 79 tilfælde, hvor afdøde efterlader sig en  

 ægtefælle, mens § 80 omhandler den skattemæssige behandling af  

 udlægsmodtageren, uanset hvilken forbindelse, der fandtes mellem  

 udlægsmodtageren og afdøde.
Anvendelsen af § 80 forudsætter, at  

 udlægsmodtageren er skattepligtig, hvilket ikke nødvendigvis er tilfældet,  

 jf. herved dødsboskiftelovens § 19, stk. 2, der udtrykkelig nævner, at  

 boudlæg kan ske til en kommune eller til statskassen.
 I tilfælde, hvor en afdød gift person efterlader sig både et fælleseje,  

 herunder et skilsmissesæreje, og et fuldstændigt særeje, og hvor kun det ene  

 af boerne sluttes ved boudlæg, viger §§ 78 og 79 for de almindelige regler om  

 beskatning af den efterlevende ægtefælle i henholdsvis kapitel 7 og kapitel  

 10 afhængig af, om betingelserne for overtagelse af det andet bo efter § 58  

 er opfyldt.
 13.2. Afdøde var enlig ved dødsfaldet - § 77.
§ 77  vedrører tilfælde, hvor afdøde ved dødsfaldet  

 ikke var gift, herunder tilfælde, hvor afdødes ægteskab var suspenderet ved  

 separation inden dødsfaldet.
Endvidere vedrører bestemmelsen tilfælde, hvor  

 afdøde efterlader sig en ægtefælle, der ikke samlevede med afdøde enten ved  

 udløbet af det seneste indkomstår forud for dødsfaldet eller ved dødsfaldet.  

 Bestemmelsen angår både det seneste indkomstår forud for dødsfaldet og  

 mellemperioden.
Da ingen hæfter for afdødes eventuelle restskat, er der efter dødsfaldet  

 ingen grund til at iværksætte skatteansættelse af afdødes seneste afsluttede  

 indkomstår forud for dødsfaldet.
Derfor undlades en sådan skatteansættelse.  

 Der stilles dog intet krav om, at en før dødsfaldet foretagen  

 skatteansættelse skal ophæves, da en sådan ophævelse må anses for overflødig.  

 Den kommunale skattemyndighed har intet behov for en selvangivelse, og det  

 påhviler ikke modtageren af boudlægget at indlevere en sådan.
 Hvis der er foretaget skatteansættelse forud for dødsfaldet, og denne har  

 resulteret i restskat, hæfter ingen, heller ikke udlægsmodtageren, for  

 restskatten, jf. herved hovedreglen i dødsboskiftelovens § 19, stk. 2.
Hvis skatteansættelsen derimod viser, at afdøde har betalt for meget i  

 skat, afhænger det offentliges tilbagebetalingspligt af, hvorvidt  

 tilbagebetalingen er forfaldent til udbetaling før eller efter dødsfaldet.  

 Hvis tilbagebetalingen er forfaldent, skal beløbet udbetales til  

 skifteretten.
Beløbet indgår da i boudlægget.
Hvis tilbagebetalingen ikke er  

 forfaldent, udbetales den ikke.
Der kan ikke foretages afsluttende skatteansættelse af afdødes indkomst i  

 mellemperioden.
Det sker ud fra den betragtning, at de forudbetalte skatter i  

 almindelighed dækker skattekravet, at ingen hæfter for en eventuel restskat,  

 og at udbetaling af en eventuel overskydende skat ville sinke skifterettens  

 afgørelse af, hvorvidt boudlæg er muligt.
 13.3. Afdøde var gift ved dødsfaldet - § 78.
§ 78  vedrører tilfælde, hvor afdøde var gift ved  

 dødsfaldet, uden at der forelå separation.
Anvendelsen af reglerne  

 forudsætter endvidere, at afdøde var samlevende med ægtefællen.
For så vidt  

 angår indkomståret forud for dødsfaldet kræves samliv ved dette indkomstårs  

 udløb, jf. § 78, stk. 1. For så vidt angår mellemperioden kræves samliv ved  

 dødsfaldet, jf. § 78, stk. 2.
Det fastslås i § 78, stk. 1, at der, hvis afdøde samlevede med en  

 ægtefælle ved udgangen af det seneste indkomstår forud for dødsfaldet, skal  

 foretages skatteansættelse af afdøde for dette år.
Dette skyldes hensynet til  

 ægtefællens skatteansættelse i det pågældende år, idet de to  

 skatteansættelser er forbundne.
Derimod hæfter den efterlevende ægtefælle  

 ikke for eventuelle skattekrav mod afdøde, hvadenten de er opgjort eller  

 forfaldne før eller efter dødsfaldet.
Dette følger allerede af hovedreglen i  

 dødsboskiftelovens § 19, stk. 2, men er tillige lovfæstet her.
Det er uden  

 betydning, om boudlægget er sket til den efterlevende ægtefælle eller til  

 andre.
Af hensyn til skatteansættelsen af den efterlevende ægtefælle vil det være  

 hensigtsmæssigt, hvis den efterlevende ægtefælle indleverer selvangivelse for  

 afdøde i de tilfælde, hvor selvangivelse ikke allerede er indleveret inden  

 dødsfaldet.
Den efterlevende ægtefælle er imidlertid ikke forpligtet hertil.  

 Skattekontrollovens § 5, stk. 1 og 2, om fremtvingelse af selvangivelse  

 finder således ikke anvendelse.
Indgiver den efterlevende ægtefælle ikke  

 selvangivelse for afdøde, foretages der i stedet skønsmæssig ansættelse, idet  

 skattekontrollovens § 5, stk. 3, finder tilsvarende anvendelse.
Endvidere gælder, at afdødes eventuelle overskydende skat, der ikke er  

 forfalden ved dødsfaldet, udbetales til den efterlevende ægtefælle uden om  

 boet.
Hvis skatten er forfalden forud for dødsfaldet, skal den derimod  

 udbetales til skifteretten og indgår da i boudlægget.
 Det er ikke en betingelse for at udbetale overskydende skat til den  

 efterlevende ægtefælle, at boudlægget er sket til denne.
 Reglen om, at udbetaling til den efterlevende ægtefælle skal ske uden om  

 boet, gælder også, hvis ægtefællerne anvendte et indkomstår, der afveg fra  

 kalenderåret, og den skal i så fald også skal anvendes på overskydende skat  

 vedrørende kalenderåret forud for det kalenderår, hvori dødsfaldet skete.
Efter § 78, stk. 2, gælder, at beskatningsforholdene for mellemperioden  

 grundlæggende reguleres på samme måde som ved skattefritagne dødsboer, jf.  

 henvisningen til §§ 7-18. Det vil sige, at udgangspunktet, jf. § 12, er, at  

 betalte foreløbige skatter anses for at dække skattekravene vedrørende  

 mellemperioden.
Afsluttende skatteansættelse vedrørende mellemperioden kan  

 kun kræves af en efterlevende ægtefælle, der samlevede med afdøde ved  

 dødsfaldet.
Et eventuelt beregnet skattetilsvar efter § 15, stk. 2, kan ikke  

 opkræves, fordi ingen, heller ikke den efterlevende ægtefælle, hæfter herfor.  

 Derimod skal eventuel beregnet overskydende skat efter § 15, stk. 3,  

 udbetales til den efterlevende ægtefælle uden om boet.
 13.4. Beskatningen af den efterlevende ægtefælle - § 79.
Bestemmelsen angår beskatningen af den efterlevende ægtefælle i dødsåret  

 og i de efterfølgende indkomstår.
Det fastslås i § 79, stk. 1, at  

 beskatningen af den efterlevende ægtefælle ikke påvirkes af, at den anden  

 ægtefælles bo er sluttet ved boudlæg.
§ 79,  stk. 2, indeholder to særregler om beregningen  

 af den efterlevende ægtefælles skat i dødsåret.
På tilsvarende måde som ved  

 de skiftede boer tildeles der den efterlevende ægtefælle to personfradrag og  

 to bundfradrag ved beregningen af mellemskatten, jf. herved § 50, stk. 1 og  

 2. Særreglerne gælder dog kun, hvis ægtefællerne var samlevende (i henhold  

 til reglerne i kildeskattelovens § 4) ved dødsfaldet, og de anvendes ikke,  

 hvis den efterlevende ægtefælle samlever med en ny ægtefælle ved udgangen af  

 dødsåret.
 13.5. Beskatning af udlægsmodtageren - § 80.
§ 80  vedrører den efterfølgende beskatning af den,  

 der har modtaget et boudlæg, hvori der indgår et skatterelevant aktiv, idet  

 den grundlæggende regel er, at sådanne aktiver beskattes hos udlægsmodtageren  

 efter de almindelige regler i skattelovgivningen.
Det vil sige, at der ikke  

 kan ske succession.
Udlægsmodtagerens anskaffelsestidpunkt vil være dødsdagen  

 og anskaffelsessummen værdien på dødsdagen. § 80, stk. 1, finder anvendelse,  

 uanset hvem udlægsmodtageren er (blot vedkommende er skattepligtig), mens §  

 80, stk. 2, kun finder anvendelse, hvis udlægsmodtageren er afdødes  

 efterlevende ægtefælle.
 I medfør af § 80, stk. 1, overgår indkomstskattepligten vedrørende  

 udleverede aktiver til udlægsmodtageren med virkning fra dødsdagen.
Det fastslås i § 80, stk. 2, at boudlæg til den efterlevende ægtefælle  

 skal give den efterlevende ægtefælle mulighed for at overtage afdødes  

 etableringskonto på de vilkår, der var gældende for afdøde.
Den efterlevende  

 ægtefælle stilles herved på samme måde ved boudlæg som ved de øvrige  

 boafslutningsformer.
Indeståendet på etableringskonto medregnes ved  

 afgørelsen af, om boudlæg kan finde sted.
 14. Genoptagelse - kapitel 14.
 14.1. Indledning.
 Kapitel 14 indeholder regler om beskatningen i forbindelse med, at et  

 afsluttet bo genoptages.
Det er ikke enhver skifteretlig genoptagelse af et afsluttet bo, der  

 betragtes som genoptagelse i skattemæssig henseende.
Skattemæssig  

 genoptagelse forudsætter således normalt, at det efter afslutningen af det  

 oprindelige bo er konstateret, at afdøde efterlod sig yderligere aktiver  

 eller passiver, som ikke var bekendt under skiftebehandlingen.
Derimod er der  

 ikke tale om genoptagelse med skattemæssig relevans for boet, hvis boet  

 genoptages, fordi bobeholdningen er fordelt forkert.
 Genoptagelsesboets skattepligt omfatter i almindelighed ikke indtægter og  

 udgifter vedrørende den formue, der var inddraget under den oprindelige  

 skiftebehandling, men kun indtægter og udgifter vedrørende formue, der  

 omfattes af genoptagelsesboet.
Et genoptagelsesbo er fritaget for beskatning, hvis genoptagelsesboet og  

 det genoptagne bo tilsammen overholder beløbsgrænserne i § 6, stk. 1, men  

 genoptagelsen kan dog ikke annullere den oprindelige skattefritagelse af det  

 genoptagne bo.
De beløbsgrænser efter dødsboskatteloven, der finder  

 anvendelse på genoptagelsesboet, er de beløbsgrænser, der skulle have fundet  

 anvendelse på det bo, der genoptages.
Genoptagelsesboets skattepligt strækker sig tidsmæssigt fra dødsfaldet og  

 frem til skæringsdagen i boopgørelsen i genoptagelsesboet.
Hvis  

 genoptagelsesboet ikke er fritaget for beskatning, skal bobeskatningen efter  

 § 19, stk. 2, tillige omfatte afdødes mellemperiodeindkomst, men efter  

 sammenhængen kun den mellemperiodeindkomst, der vedrører de nytilkomne  

 aktiver og passiver.
 Der gælder dog særlige regler for de tilfælde, hvor genoptagelsen sker,  

 fordi det er konstateret, at et afsluttet bo er insolvent, jf.  

 dødsboskiftelovens kapitel 29.
 Reglerne i dødsboskatteloven betyder, at genoptagelsesboets skattepligt  

 ikke knyttes til måden, hvorpå det oprindelige bo er behandlet, og at der  

 ikke opstår en periode, hvori ingen kan beskattes af en indkomst.
Den skiftemæssige genoptagelse, der er nødvendig, hvis en arving er  

 overset ved arvedelingen, vil som altovervejende hovedregel ikke have  

 skattemæssige konsekvenser for boet.
Tilkomsten af en overset arving kan dog  

 have betydelige skattemæssige konsekvenser, hvis det viser sig, at boet med  

 urette er overtaget af den efterlevende ægtefælle på en af de i § 58, stk. 1,  

 eller stk. 2, 1. pkt., nævnte måder.
Denne situation er i hovedtræk reguleret  

 ved § 83.
 14.2. Beskatning af genoptagelsesboer - § 81.
Genoptagelsesboerne er som udgangspunkt omfattet af samme skatteregler som  

 de genoptagne boer, dvs. enten reglerne i afsnit II (Dødsboer, der er  

 selvstændige skattesubjekter) eller reglerne i afsnit III (Uskiftet bo mv.),  

 afhængigt af, om boet er overtaget af den efterlevende ægtefælle efter en af  

 de i § 58, stk. 1, eller stk. 2, 1. pkt., nævnte regler.
Om genoptagelse af  

 boudlæg henvises til dødsboskiftelovens § 20.
 Hvis det genoptagne bo oprindelig blev overtaget af den efterlevende  

 ægtefælle efter § 58, vil tilkomsten af nye aktiver eller passiver i  

 almindelighed ikke have særlige skattemæssige konsekvenser, bortset fra  

 tilfælde, hvor boet bliver insolvent, og derved overgår til  

 insolvensbehandling, jf. herved § 52 og § 83.
Hvis det genoptagne bo har været omfattet af reglerne i afsnit II  

 (Dødsboer, som er selvstændige skattesubjekter), er der derimod i § 81, stk.  

 2-4, samt i § 82 enkelte tilpasninger i anvendelsen af reglerne i afsnit II  

 på genoptagelsesboet.
Boopgørelsen i genoptagelsesboet er ligestillet med en  

 tillægsopgørelse, jf. herved dødsboskiftelovens § 31, stk. 2, og § 66, stk.  

 3.
 § 81,  stk. 2, udgør en præcisering i forhold til § 4,  

 stk. 1, om afgrænsning af boets indkomst og en udvidelse i forhold til den  

 almindelige skattepligtsbestemmelse i § 5.
Indkomstskattepligten for et genoptagelsesbo omfatter kun indtægter og  

 udgifter af de nytilkomne aktiver og passiver, der har forårsaget  

 genoptagelsen.
Tidsmæssigt udstrækkes skattepligten til at omfatte hele  

 perioden fra dødsfaldet og frem til skæringsdagen i boopgørelsen i  

 genoptagelsesboet.
Skattepligtens ophør forrykkes dog som normalt ved a  

 conto-udlodning og ved eventuelle tilladelser til tillægsopgørelser.
Reglerne om indkomstskattepligtens varighed indebærer, at indeholdt  

 udbytteskat efter kildeskattelovens § 65 vedrørende aktier mv., der ikke har  

 været omfattet af det oprindelige bo, ikke skal tilbagebetales til  

 genoptagelsesboet.
Dette gælder, selv om begge boerne måtte være  

 skattefritaget efter § 6, stk. 1, og det gælder uden afbrydelse i den  

 oprindelige boperiode, i perioden frem til beslutningen om genoptagelse og i  

 genoptagelsesboets boperiode.
§ 81,  stk. 3, omhandler afgrænsningen af  

 skattefritagne genoptagelsesboer.
Beløbsgrænserne i § 6, stk. 1, gælder, men  

 de finder anvendelse på summen af det genoptagne bo og genoptagelsesboet;  

 sidstnævntes bomasse består som nævnt kun af de nytilkomne aktiver og  

 passiver.
Hvis det genoptagne bo var skattepligtigt, vil genoptagelsesboet også  

 altid være det.
Hvis det genoptagne bo var skattefritaget, afhænger det  

 genoptagne bos fritagelse af, hvorvidt de to boer tilsammen overholder de  

 beløbsmæssige begrænsninger i § 6, stk. 1, eller ej.
Hvis summen af de to boer ligger over beløbsgrænserne i § 6, stk. 1, er  

 genoptagelsesboet skattepligtigt.
Det genoptagne bo bliver dog ikke  

 skattepligtigt, hvor det før var skattefritaget, jf. herved § 81, stk. 4.
 14.3. Særregler for ikke-skattefritagne genoptagelsesboer - § 82.
 § 82  rummer nogle særregler for de genoptagelsesboer,  

 der ikke er skattefritaget efter § 6.
§ 82,  stk. 1, omfatter tilfælde, hvor hverken  

 genoptagelsesboet eller det genoptagne bo er fritaget for beskatning efter §  

 6. Genoptagelsesboet kan kun opnå bofradrag efter § 30, stk. 2, i det omfang,  

 fradraget ikke er opbrugt i det genoptagne bo.
Hvis det genoptagne bo både  

 har oppebåret bofradrag efter § 30, stk. 2, og fradrag for mellemperioden  

 efter § 30, stk. 3, anses mellemperiodefradraget for opbrugt først.
Derimod  

 tildeles der ikke genoptagelsesboet selvstændigt fradrag for mellemperioden  

 efter § 30, stk. 3. Dette gælder, uanset hvor lang mellemperioden måtte have  

 været i det oprindelige bo, og uanset at genoptagelsesboet i et vist omfang  

 skal beskattes af afdødes indtægt i mellemperioden, jf. § 81, stk. 2. Det  

 maksimale fradag, der kan overføres fra det genoptagne bo til  

 genoptagelsesboet, er herefter det fulde bofradrag efter § 30, stk. 2, i det  

 indkomstår, der er relevant for det genoptagne bo.
 Ifølge § 82, stk. 2, gælder, at i tilfælde, hvor det genoptagne bo var  

 fritaget for beskatning efter § 6, og genoptagelsesboet ikke er  

 skattefritaget, gives der i genoptagelsesboets skat fuldt bofradrag efter §  

 30, stk. 2. Derimod gives der heller ikke i disse boer fradrag for  

 mellemperioden efter § 30, stk. 3.
 14.4. Genoptagelse af uskiftet bo mv. - § 83.
 § 83  omhandler tilfælde, hvor det genoptagne bo  

 oprindelig er afsluttet ved, at den efterlevende ægtefælle har overtaget det  

 efter en af bestemmelserne i § 58, stk. 1, eller stk. 2, 1. pkt.
Hvis det efterfølgende godtgøres, at man har forbigået en anden arving  

 efter førstafdøde, kan dette efter omstændighederne betyde, at betingelserne  

 for at udlevere boet efter § 58 ikke længere er til stede, og at den  

 efterlevende ægtefælle må udrede dele af sin formue til den forbigåede  

 arving.
Boet er imidlertid rent faktisk overtaget efter § 58, og den  

 efterlevende ægtefælle har været undergivet beskatning, også vedrørende  

 afkast af det, der oprindelig var afdødes formue, efter reglerne i kapitel 10  

 (Uskiftet bo mv.).
 Ligeledes kan fremkomsten af oversete, ikke prækluderede passiver efter  

 boets udlevering til uskiftet bo betyde, at boet efter afdøde bliver  

 insolvent, og at den efterlevende ægtefælle derfor ønsker at gøre brug af sin  

 ret til at træde tilbage fra udleveringen, jf. herved arvelovens § 16, stk.  

 2.
 I disse tilfælde ophæves beskatningen efter kapitel 10 (Uskiftet bo mv.)  

 af den efterlevende ægtefælle samtidig med, at genoptagelsesboet, der her  

 omfatter hele det oprindeligt udleverede bo, undergives beskatning efter  

 afsnit II, herunder eventuelt beskatning som insolvent efter  

 konkursskattelovens regler, jf. § 52.
 15. Værdiansættelse - kapitel 15, § 84.
 Efter § 84 gælder boafgiftslovens § 12 for værdiansættelser i dødsboer,  

 jf. lov om afgift af dødsboer og gaver, som senest ændret ved lov nr. 1222 af  

 27. december 1996. Der henvises til punkt 26. om værdiansættelsesspørgsmål og  

 § 12 i boafgiftsloven.
 16. Selvangivelse - kapitel 16, § 85.
Efter § 85, stk. 1, skal et dødsbo, der ikke er fritaget for beskatning,  

 selvangive vedrørende bobeskatningsindkomsten.
Da hele indkomsten i  

 bobeskatningsperioden opgøres under et, jf. § 19, stk. 2, skal der kun  

 indgives en selvangivelse for hele perioden.
Dødsboer, der er skattefritaget  

 efter § 6, skal derimod ikke selvangive.
 Selvangivelsespligten følger den almindelige selvangivelsespligt efter §  

 1, jf. § 2, i skattekontrolloven.
Selvangivelsespligten påhviler arvingerne, hvis boet er udleveret til  

 privat skifte, og bobestyreren, hvis der er tale om et bobestyrerskifte.
Ved  

 privat skifte af et uskiftet bo i den efterlevende ægtefælles levende live  

 påhviler selvangivelsespligten dog kun den efterlevende ægtefælle.
Ifølge § 85, stk. 2, skal selvangivelsen af bobeskatningsindkomsten  

 indgives senest samtidig med, at boopgørelsen indsendes til den kommunale  

 skattemyndighed efter dødsboskiftelovens bestemmelser herom.
I privat  

 skiftede boer skal boopgørelsen efter dødsboskiftelovens § 32 indgives til  

 skattemyndigheden inden 3 måneder fra den valgte skæringsdag.
Uanset valg af  

 skæringsdag har arvingerne dog altid en frist på 9 måneder fra dødsdagen til  

 indsendelse af opgørelsen.
I bobestyrerboer skal boopgørelsen efter  

 dødsboskiftelovens § 68, stk. 3, indsendes til skattemyndigheden inden 2 uger  

 efter, at opgørelsen er »endelig«.
Dødsboskifteloven giver mulighed for, at man med skifterettens tilladelse  

 kan vente med at indsende opgørelse af nærmere afgrænsede dele af boet til  

 efter boets afslutning.
I sådanne tilfælde skal der samtidig med  

 tillægsopgørelsen indsendes et tillæg til selvangivelsen.
 I henhold til § 85, stk. 3, finder de almindelige regler i  

 skattekontrolloven om adgangen til efter anmodning at give henstand med  

 indgivelse af en selvangivelse, om beregning af skattetillæg for ikke  

 rettidig selvangivelse, om adgangen til at søge en selvangivelse  

 fremtvunget ved pålæg af daglige bøder og om adgangen til at foretage  

 skatteansættelsen skønsmæssigt, hvis selvangivelsen ikke foreligger på  

 ansættelsestidspunktet, tilsvarende anvendelse på de særlige  

 selvangivelsesfrister efter § 85, stk. 2.
 17. Tillægsskat og efterbetaling - kapitel 17.
 17.1. Tillægsskat - § 86.
 § 86  omhandler krav om tillægsskat som følge af, at  

 afdøde har overtrådt straffelovens § 289 eller §§ 13, 15 eller 16 i  

 skattekontrolloven (forskellige former for skattesvig eller lignende  

 forbrydelse). Krav om tillægsskat er typisk, men ikke nødvendigvis, ledsaget  

 af et krav om efterbetaling efter dødsboskattelovens § 87.
Tillægsskatten har karakter af et skattekrav.
Det indebærer bl.a., at når  

 et krav om tillægsskat først er anerkendt eller fastslået ved dom, finder de  

 almindelige regler for opkrævning mv. af skattekrav tilsvarende anvendelse,  

 jf. §§ 87 og 89.
 I § 86, stk. 1-3, sondres der mellem, om straf for de nævnte forhold ikke  

 var fastsat før dødsfaldet, jf. stk. 1, eller om straf var fastsat før  

 dødsfaldet, jf. stk. 2 og 3. Straf for de nævnte forhold kan være fastsat  

 administrativt, jf. § 20 i skattekontrolloven, eller idømt eller vedtaget i  

 retten.
 Hvis der ikke før dødsfaldet var fastsat straf for overtrædelse af en af  

 de ovenfor nævnte lovbestemmelser, er det i § 86, stk. 1, bestemt, at der  

 efter reglerne i § 88 ud over en eventuel restskat skal betales en  

 tillægsskat svarende til skatten af den udeholdte indkomst.
 Tillægsskatten kan dog ikke overstige størrelsen af den eventuelle bøde,  

 som afdøde selv kunne være idømt for det strafbare forhold, hvis dødsfaldet  

 ikke var indtrådt.
§ 86,  stk. 2, gælder, hvor der er fastsat en straf  

 for et af de forhold, som er nævnt i § 86, stk. 1, men hvor straffen ikke er  

 fuldbyrdet ved den pågældendes død.
I disse tilfælde fastsættes der i stedet  

 for straffen en tillægsskat efter reglerne i § 86, stk. 1. Er der alene tale  

 om bødestraf, kan tillægsskatten ikke overstige det fastsatte bødebeløb.
I § 86, stk. 3, er fastsat regler for, hvordan der skal forholdes, når en  

 straf er delvis fuldbyrdet ved den pågældendes død.
I disse tilfælde  

 nedsættes tillægsskatten forholdsmæssigt.
Er der alene tale om bødestraf, må  

 tillægsskatten sammenlagt med det af afdøde betalte bødebeløb ikke overstige  

 hverken skatten af den udeholdte indtægt eller den fastsatte bøde.
I henhold til § 86, stk. 4, er kompetencen til at afgøre, om der skal  

 fremsættes krav om tillægsskat, henlagt til skatteministeren.
Det er  

 hensigten, at kompetencen skal udlægges til den lokale told- og skatteregion.
I medfør af § 86, stk. 5, finder reglerne i § 20 i skattekontrolloven om  

 administrativ afgørelse af visse skattestraffesager tilsvarende anvendelse på  

 sager om tillægsskat.
Dette indebærer, at spørgsmålet om tillægsskat kan  

 afgøres administrativt af Ligningsrådet eller den, som Ligningsrådet  

 bemyndiger dertil, hvis dødsboet, arvinger eller en efterlevende ægtefælle,  

 der hæfter for tillægsskatten, anerkender, at afdøde har begået den angivne  

 forbrydelse, og erklærer sig indforstået med at betale tillægsskatten inden  

 for en nærmere angiven frist.
 Skatteministeren kan fastsætte en frist for anerkendelse af kravet.
 Efter § 86, stk. 6, afgøres spørgsmålet om tillægsskat ved dom under  

 anvendelse af reglerne i strafferetsplejen, hvis dødsboet mv. ikke kan  

 anerkende et krav om tillægsskat i tilfælde, hvor der ved dødsfaldet ikke er  

 fastsat en straf, jf. § 86, stk. 1.
 Det er derimod skifteretten, der afgør spørgsmålet om tillægsskat i  

 tilfælde, hvor der ved dødsfaldet er fastsat en straf, der ikke er  

 fuldbyrdet, og et krav om tillægsskat ikke anerkendes.
 Efter § 86, stk. 7, skal skattemyndighederne fremsætte et krav om  

 tillægsskat inden for de samme tidsfrister, der gælder efter § 87, hvis ikke  

 kravet skal fortabes.
 I øvrigt forældes krav om tillægsskat som andre skattekrav efter reglerne  

 om den 5-årige forældelse i forældelsesloven af 1908.
 17.2. Efterbetaling - § 87.
 § 87  vedrører hovedsagelig afdødes ubetalte skatter  

 for årene før dødsåret, jf. dog nedenfor om præklusion af skattekrav efter  

 stk. 5.
Efter § 87, stk. 1, gælder bestemmelsen, hvis den skattepligtige er afgået  

 ved døden, og det konstateres, at afdøde har betalt for lidt i skat.
Er disse  

 kriterier opfyldt, hæftes der efter § 88 for den manglende skattebetaling.
Skattekravet/efterbetalingskravet kan være opgjort på grundlag af en  

 egentlig skatteansættelse eller på grundlag af et skøn over den manglende  

 skattebetaling.
Er skattekravet opgjort på grundlag af en egentlig  

 skatteansættelse, finder de almindelige regler om skatteansættelse i  

 skattestyrelsesloven anvendelse med de fristmodifikationer, der følger af  

 stk. 2 og 3 i § 87. Er skattekravet ikke opgjort på grundlag af en egentlig  

 skatteansættelse, men på grundlag af et skøn over størrelsen af den manglende  

 skattebetaling, forudsætter opkrævning af efterbetalingskravet, at der enten  

 er indgået forlig herom eller afsagt en civilretlig dom herom, jf.  

 statsskattelovens § 42. I begge situationer finder de almindelige fristregler  

 i skattestyrelseslovens § 35 for forhøjelse af en skatteansættelse  

 anvendelse.
Det indebærer, at skattekravet som udgangspunkt ikke må vedrøre  

 mere end tre år gamle indkomstår.
Efter § 87, stk. 2, ophører hæftelsen for en manglende skattebetaling som  

 udgangspunkt 3 måneder efter, at den kommunale skattemyndighed har modtaget  

 en opgørelse over afdødes aktiver og passiver på dødsdagen, hvis ikke  

 skattemyndighederne har anmeldt efterbetalingskravet inden udløbet af denne  

 frist.
Opgørelsen over afdødes aktiver og passiver ved dødsfaldet kan indgå i  

 en samlet opgørelse over et uskiftet bo.
I boer, der er udleveret til den  

 efterlevende ægtefælle efter dødsboskiftelovens § 22 (»150.000  

 kr.s-reglen« mv.), og hvor der derfor ikke foreligger en opgørelse over  

 afdødes aktiver og passiver ved dødsfaldet, regnes fristen på tre måneder dog  

 fra meddelelsen herom.
 Der stilles ikke krav om, at der er foretaget en endelig opgørelse af  

 efterbetalingskravet inden fristens udløb, f.eks. i form af en  

 »agterskrivelse« som nævnt i § 3, stk. 4, i skattestyrelsesloven,  

 men kravsanmeldelsen skal - for at kunne tillægges retsvirkning - angive det  

 faktiske og retlige grundlag for kravets fremsættelse.
Fristen på 3 måneder for fremsættelse af krav om efterbetaling gælder  

 ikke, hvis den manglende skattebetaling skyldes et forhold som nævnt i  

 skattestyrelseslovens § 35, stk. 4, dvs. et forhold, hvor den skattepligtige  

 eller nogen på dennes vegne forsætligt eller groft uagtsomt har bevirket, at  

 skattemyndighederne har foretaget en ansættelse på et urigtigt eller  

 ufuldstændigt grundlag.
I disse tilfælde reguleres fristen for at gøre et  

 efterbetalingskrav gældende af reglerne i forældelsesloven af 1908 om  

 forældelse af skattekrav.
Ifølge § 87, stk. 3, er der en undtagelse fra 3-måneders-fristen, hvis  

 boet mv. ikke har opfyldt en anmodning fra skattemyndighederne om oplysninger  

 efter § 6 C, stk. 1, i skattekontrolloven, inden for en nærmere fastsat  

 frist.
I disse tilfælde udskydes 3-måneders-fristen efter § 87, stk. 2,  

 således, at den først udløber 2 måneder efter, at skattemyndighederne har  

 modtaget oplysningerne.
§ 87,  stk. 4, undtager visse efterbetalingskrav fra  

 fristen i § 87, stk. 2. Det drejer sig om efterbetalingskrav, der skyldes  

 genbeskatning af afdødes forskudsafskrivninger, indskud på etableringskonto  

 og investeringsfondshenlæggelser.
Når boet skiftes, kan disse i et vist  

 omfang overtages af afdødes efterlevende ægtefælle, arvinger eller legatarer  

 i forbindelse med boets udlodning, og i så fald skal der ikke ske  

 efterbetaling.
Ved udløbet af den i § 87, stk. 2, nævnte frist vil der ikke i  

 alle tilfælde være klarhed over, hvorvidt der skal ske overtagelse.
I stedet  

 for fristen i § 87, stk. 2, gælder en frist på 2 måneder fra  

 skattemyndighedernes modtagelse af meddelelse om, at overtagelse ikke skal  

 ske.
Skattemyndighederne bliver i alle tilfælde senest underrettet herom ved  

 modtagelsen af boopgørelsen.
Boet kan tillige bringe fristen til at løbe ved  

 at give skattemyndigheden en særskilt meddelelse om, at efterbetaling ønskes.  

 Haves der klarhed over forholdene, kan denne meddelelse gives samtidig med  

 indsendelsen af opgørelsen over afdødes aktiver og passiver ved dødsfaldet.
 For så vidt angår tilfælde, hvor en efterlevende ægtefælle overtager boet  

 til uskiftet bo, skal der gives meddelelse om, at den efterlevende ægtefælle  

 ikke vil overtage afdødes forskudsafskrivninger, indskud på etableringskonto  

 og investeringsfondshenlæggelser, samtidig med indgivelsen af en opgørelse  

 over det uskiftede bos aktiver og passiver, jf. § 59, stk. 3. I disse  

 tilfælde omfattes de særlige efterbetalingskrav således af de almindelige  

 fristregler i § 87, stk. 2.
§ 87,  stk. 5, omhandler præklusion af skattekrav og  

 finder i modsætning til § 87, stk. 1-3, også anvendelse på mellemperioden.
Om  

 de nye præklusionsregler i dødsboskifteloven henvises til punkt 23.
Efter § 87, stk. 5, finder reglerne i dødsboskifteloven om udstedelse af  

 proklama i dødsboer ikke anvendelse over for skattekrav, medmindre kravet er  

 opgjort på tidspunktet for proklamaets udstedelse.
Dette gælder, uanset om  

 skattekravet vedrører indkomstår forud for dødsåret, mellemperioden, eller  

 der er tale om tillægsskattekrav.
Skattekrav, der er under påklage, anses for  

 opgjort forud for proklamaets udstedelse, uanset at opgørelsen ikke er  

 endelig.
Sådanne krav er således omfattet af et proklama.
 18. Hæftelsesregler mv. - kapitel 18.
 18.1. Hæftelse for dødsboskat og skattekrav mod afdøde - § 88.
 § 88  omfatter hæftelsesregler for dødsboskat,  

 mellemperiodeskat, afdødes restskat samt efterbetalings- og  

 tillægsskattekrav.
Efter § 88, stk. 1, påhviler betalingen, når boet er undergivet skifte,  

som hovedregel boet.
Dødsboskiftelovens § 27 finder tilsvarende  

 anvendelse.
Det betyder, at privatskiftende arvinger, der har delt boet  

 imellem sig uden at sikre sig, at boets gældsposter er afviklet, som  

 hovedregel hæfter personligt og solidarisk for gælden.
Der gælder efter § 88,  

 stk. 1, en tilsvarende hæftelsesbestemmelse for uprækluderede skattekrav mod  

 afdøde.
§ 88,  stk. 2, omhandler uskiftet bo og lign.
Her  

 påhviler betalingen af afdødes restskat samt eventuelle efterbetalings- og  

 tillægsskattekrav den efterlevende ægtefælle, jf. dog § 88, stk. 4 og 5. På  

 grund af reglerne i kapitel 10 om beskatningen af den efterlevende ægtefælle  

 kommer dødsboskat og mellemperiodeskat ikke på tale.
 Hvis afdøde ud over fællesboet også efterlod sig et særbo, som er skiftet,  

 hæfter særboet og den efterlevende ægtefælle solidarisk for afdødes restskat  

 samt efterbetalings- og tillægsskattekrav, hvorimod særboet alene hæfter for  

 dødsboskatten eller for mellemperiodeskat, der vedrører særboet.
§ 88,  stk. 3, omhandler fuldstændigt skifte af  

 uskiftet bo i den efterlevende ægtefælles levende live.
Betalingen af  

 boskatten påhviler her både den efterlevende ægtefælle og boet, ved privat  

 skifte dog suppleret af bestemmelsen i dødsboskiftelovens § 27. Krav efter §§  

 86-87 kommer yderst sjældent på tale, eftersom den efterlevende ægtefælle er  

 i live, og skiftet ikke starter en ny frist for anmeldelse af krav mod  

 afdøde, efter at den almindelige frist herfor efter § 87, stk. 2, er udløbet.  

 Skattekrav mod den efterlevende ægtefælle selv omfattes af de almindelige  

 regler i bl.a. kildeskatteloven.
§ 88,  stk. 4, udgør en modifikation til § 88, stk. 1,  

 hvorefter boet og ved privat skifte eventuelt arvingerne hæfter for  

 efterbetalingskrav omfattet af § 87. Det drejer sig om efterbetalingskrav,  

 der skyldes genbeskatning af afdødes forskudsafskrivninger, indskud på  

 etableringskonto og investeringsfondshenlæggelser.
Disse kan i et vist omfang  

 overtages af en efterlevende ægtefælle, arvinger og legatarer i forbindelse  

 med boets udlodning.
Sker dette, og opfylder udlodningsmodtageren ikke siden  

 kravene til udnyttelse af det overtagne, skal efterbetalingen (bortset fra  

 indskud på etableringskonto foretaget efter den 15. februar 1987) foregå ved  

 genoptagelse af afdødes skatteansættelse for de indkomstår, hvori  

 dispositionen er foretaget.
 I disse tilfælde påhviler efterbetalingskravet ikke det afsluttede bo  

 eller dettes øvrige arvinger, men derimod alene den pågældende  

 udlodningsmodtager.
§ 88,  stk. 5, er en særregel, der fritager afdødes  

 efterlevende ægtefælle og arvinger for hæftelsen efter § 88, stk. 1-4, hvis  

 boet efter afdøde overgår til insolvensbehandling, og de pågældende  

 tilbageleverer, hvad de har modtaget efter reglerne i dødsboskiftelovens §  

 104. Reglen gælder, hvadenten overgangen til insolvensbehandling sker under  

 et skifte, jf. herved bl.a. dødsboskiftelovens § 29, eller et en gang  

 afsluttet bo genoptages med henblik på insolvensbehandling, jf. herved bl.a.  

 dødsboskiftelovens § 23 og arvelovens § 16, stk. 2, om tilfælde, hvor boet er  

 udleveret til den efterlevende ægtefælle efter henholdsvis dødsboskiftelovens  

 § 22 (»150.000 kr.s-reglen« mv.) eller til uskiftet bo ud fra en  

 urigtig antagelse om solvens.
Efter dødsboskattelovens § 52, stk. 3 og 4,  

 skal en eventuelt gennemført dødsbobeskatning eller mellemperiodebeskatning  

 ophæves.
Heraf følger, at i tilfælde hvor afdødes bo overgår til  

 insolvensbehandling, og de ovenfor nævnte betingelser er opfyldt, har § 88  

 kun relevans for afdødes restskat samt efterbetalings- og tillægsskattekrav.
 18.2. Forfaldstidspunkt, forrentning, opkrævning og inddrivelse mv. af  

 skatter omfattet af dødsboskatteloven - § 89.
 Efter § 89 omfattes dødsboskatten og de øvrige skattekrav, der er nævnt i  

 dødsboskatteloven, herunder krav om efterbetaling og krav om tillægsskat, i  

 relation til forfaldstidspunkt, forrentning, opkrævning og inddrivelse af de  

 almindelige regler herfor i lovgivningen om personskatter, medmindre andet  

 undtagelsesvis følger af dødsboskatteloven.
 § 89  indebærer vedrørende forfaldstidspunktet, at  

 eventuelle krav på restskatter for indkomståret forud for dødsåret forfalder  

 til betaling med en tredjedel hver den 1. september, den 1. oktober og den 1.  

 november i dødsåret, jf. kildeskattelovens § 61.
Forfaldstidspunktet for eventuelle skattekrav, der udspringer af dødsboets  

 skattepligt, afhænger af, hvornår skatteansættelsen foretages, jf.  

 kildeskattelovens § 62 A, men skatten vil i disse tilfælde typisk blive  

 opkrævet i tre rater i forlængelse af skatteansættelsens foretagelse.
Det  

 samme gælder for dødsboer, der er fritaget for beskatning, og hvor der  

 foretages afsluttende ansættelse for mellemperioden.
 Vedrørende forrentning indebærer § 89 en præcisering af tidligere gældende  

 administrativ praksis.
 Det betyder bl.a., at der efter kildeskattelovens §§ 61 og 62 skal  

 beregnes procentgodtgørelse på 4 pct. af en eventuel overskydende skat og  

 procenttillæg på 7 pct. af en eventuel restskat.
 Vedrørende opkrævning og inddrivelse indebærer § 89 bl.a. en præcisering  

 af, at disse skattekrav - som andre skattekrav - er tillagt udpantningsret,  

 og at skatterne eventuelt kan inddrives ved lønindeholdelse efter § 73 i  

 kildeskatteloven.
 19. Forskellige bestemmelser - kapitel 19.
 19.1. Anskaffelsessummen for erhvervelser ved arv fra dødsboer, der  

 hverken har været fuldt eller begrænset skattepligtige til Danmark - § 90.
Bestemmelsen fastlægger anskaffelsessummen ved erhvervelser ved arv fra  

 dødsboer, der hverken har været fuldt eller begrænset skattepligtige til  

 Danmark.
Det vil sige udenlandske dødsboer samt dødsboer efter personer, der  

 var omfattet af skattefrihedsbestemmelsen i kildeskattelovens § 3, stk. 1  

 (medlemmer af kongehuset).
Anskaffelsessummen sættes til den værdi, hvoraf der er svaret arveafgift,  

 boafgift el.lign. i udlandet.
Er der ikke svaret nogen afgift, sættes  

 anskaffelsessummen til aktivets handelsværdi ved erhvervelsen.
 Det er uden betydning, om det udenlandske bo efter udenlandske regler  

 behandles som et selvstændigt skattesubjekt eller ej.
 19.2. Bemyndigelsesbestemmelser mv. - § 91.
Efter § 91 kan skatteministeren henlægge sine beføjelser til at træffe  

 afgørelser efter dødsboskatteloven til de statslige eller kommunale  

 skattemyndigheder.
Endvidere kan ministeren fastsætte regler om adgangen til  

 at klage over afgørelserne mv.
 19.3. Fordeling af provenuet af dødsboskatten og mellemperiodeskatten  

 - § 92.
 § 92  indeholder regler for fordelingen af  

 dødsboskatten og mellemperiodeskatten mellem stat og kommuner.
 20. Strafbestemmelser - §§ 93-95.
 Der er kun selvstændig kriminalisering af enkelte forhold, idet  

 strafbestemmelsen supplerer strafbestemmelserne i boafgiftslovens kapitel 10  

 (manglende indgivelse af boopgørelser) og skattekontrollovens afsnit III.
 I medfør af § 93, stk. 1, nr. 1, er der bødestraf for afgivelse af  

 urigtige eller vildledende oplysninger samt fortielse mv. med hensyn til  

 spørgsmålet, om et dødsbo er skattefritaget efter § 6 eller ej.
 I henhold til § 93, stk. 1, nr. 2, er der endvidere bødestraf for den, der  

 undlader at indsende den særlige boopgørelse i begrænset skattepligtige boer,  

 jf. § 57, stk. 1.
 Det gælder efter § 93, stk. 2, at i forskrifter, der udfærdiges i medfør  

 af loven, kan der fastsættes straf i form af bøde for overtrædelse af  

 bestemmelser i forskrifterne.
 Hvis en af de overtrædelser, der er nævnt i § 93, stk. 1, er begået med  

 forsæt til skatteunddragelse, eller der i øvrigt foreligger skærpende  

 omstændigheder, kan straffen stige til hæfte eller fængsel i indtil 2 år, jf  

 § 93, stk. 3.
 Der kan pålægges juridiske personer strafansvar for overtrædelserne efter  

 reglerne i straffelovens 5. kapitel, jf. § 93, stk. 4.
 Ransagning i sager om overtrædelse af lovens bestemmelser kan anvendes i  

 overensstemmelse med retsplejelovens regler om ransagning i sager, der kan  

 medføre frihedsstraf, jf. § 94.
 Straffesager efter denne lov kan afgøres administrativt, hvis det skønnes,  

 at overtrædelsen ikke vil medføre højere straf end bøde, jf. § 95.
 Den pågældende skal ved administrativ behandling af straffesager vejledes  

 om, at vedkommende, som mulig strafansvarlig, ikke har pligt til at udtale  

 sig om den eventuelle overtrædelse.
 21. Definitioner - kapitel 21, § 96.
I § 96 er samlet en række definitioner på begreber, der anvendes generelt  

 i denne lov, men hvis indhold ikke kan anses for alment bekendt.
Begreber,  

 der kun har relevans i særlige situationer eller i enkelte bestemmelser eller  

 kapitler i denne lov, er derimod defineret på det sted, hvor de finder  

 anvendelse.
 21.1. Udlodning - § 96, stk. 1.
§ 96,  stk. 1, rummer definitionen på begrebet  

 udlodning i denne lov.
Alle afståelser fra et bo til en efterlevende  

 ægtefælle, arvinger og legatarer anses for udlodninger i skattemæssig  

 henseende.
Enhver afståelse af aktiver til en efterlevende ægtefælle,  

 arvinger eller legatarer i skattemæssig sammenhæng defineres som en  

 udlodning, uanset om der i det konkrete tilfælde er ydet vederlag eller ej.  

 Definitionen gælder også, hvor den pågældende modtager mere end sin andel i  

 boet.
Mens der med »efterlevende ægtefælle« altid menes afdødes  

 efterlevende ægtefælle, falder afståelse til arvinger og legatarer ind under  

 begrebet udlodning, både når der er tale om afdødes arvinger og legatarer, og  

 når der er tale om en eventuel fra afdøde afvigende arveladers arvinger og  

 legatarer.
Dette er bl.a. relevant, når afdøde var en person, der sad i  

 uskiftet bo, således at en del af formuen falder i arv efter den førstafdøde  

 ægtefælle.
Sker udlodningen med succession, er det imidlertid afdødes  

 skattemæssige stilling, der succederes i.
Selv om afdødes indtægter i mellemperioden beskattes ligesom boets  

 indtægter, er det kun boets afståelser, der falder ind under begrebet  

 udlodning.
Afdødes afståelser i mellemperioden er ikke udlodning, selv om det  

 efterfølgende konstateres, at modtageren falder ind under persongruppen.
Selv om »dødsboets afståelser« direkte kun omfatter afståelser  

 af aktiver, der før dødsfaldet tilhørte den afdøde, omfatter begrebet  

 udlodning efter § 96, stk. 1, 2. pkt., tillige den efterlevende ægtefælles  

 afståelser til andre arvinger og legatarer i boperioden.
Eventuel gevinst og  

 tab herved skal henregnes til dødsboet og ikke til den efterlevende  

 ægtefælle, jf. § 4, stk. 2, og § 42, stk. 2. Det vil sige, at der ikke sker  

 beskatning, hvis boet er skattefritaget efter § 6, og at udlodning kan ske  

 med succession, hvis boet ikke er skattefritaget.
 I § 96, stk. 1, 2. pkt., ligger derimod, at der ikke sker nogen udlodning  

 vedrørende det, der både før, under og efter skiftet tilhører den  

 efterlevende ægtefælle.
 21.2. Dødsåret - § 96, stk. 2.
§ 96,  stk. 2, indeholder en definition af begrebet  

 »dødsåret«.
Det fastslås, at der er tale om det indkomstår, hvori  

 dødsfaldet skete.
Hvis afdøde efter de almindelige regler herom har valgt at  

 have et indkomstår, der afviger fra kalenderåret, er dødsåret det af afdødes  

 indkomstår, hvori dødsfaldet skete, og ikke det kalenderår, hvori dødsfaldet  

 skete.
 Hvor afdøde havde bagudforskudt indkomstår, kan mellemperioden i nogle  

 tilfælde vare længere end et år, jf. nedenfor om stk. 3. Ved dødsåret i disse  

 tilfælde forstås perioden fra begyndelsen af det sidst afsluttede indkomstår  

 til dødsdagen.
 21.3. Mellemperioden - § 96, stk. 3.
§ 96,  stk. 3, fastlægger en definition af begrebet  

 mellemperiode.
Herved forstås perioden fra udløbet af afdødes seneste  

 indkomstår forud for dødsfaldet til og med dødsdagen.
 § 96,  stk. 3, 2. pkt., indeholder en definition af  

 mellemperioden for de tilfælde, hvor afdøde anvendte forskudt indkomstår.  

 Mellemperioden er her den periode, der efter reglerne om forskudt indkomstår  

 i kildeskatteloven anses for mellemperioden ved ophør af skattepligt.
 Afdødes indkomstår kan være forskudt således, at det starter tidligere end  

 det kalenderår, det træder i stedet for, f.eks. 1. oktober 1996 i stedet for  

 1. januar 1997 (bagudforskudt indkomstår), det vil sige, at indkomståret 1.  

 oktober 1996-30. september 1997 træder i stedet for året 1997.
 Afdødes indkomstår kan også være forskudt således, at det starter senere  

 end det kalenderår, det træder i stedet for, f.eks. 1. marts 1997 i stedet  

 for 1. januar 1997 (fremadforskudt indkomstår), det vil sige, at indkomståret  

 1. marts 1997-28. februar 1998 træder i stedet for året 1997.
Når indkomståret er bagudforskudt, starter mellemperioden efter  

 kildeskattelovens § 93 samtidig med det bagudforskudte indkomstår, der træder  

 i stedet for det kalenderår, hvori dødsfaldet er sket.
Hvis dødsfaldet er  

 sket før udløbet af det indkomstår, der træder i stedet for kalenderåret,  

 bliver mellemperioden kortere end et år.
I ovenstående eksempel: hvis  

 dødsfaldet er sket den 31. august 1997, bliver mellemperioden præcis 11  

 måneder: fra 1. oktober 1996 til og med dødsdagen, den 31. august 1997.
Hvis dødsfaldet er sket efter udløbet af det indkomstår, der træder i  

 stedet for kalenderåret og inden udgangen af det pågældende kalenderår,  

 bliver mellemperioden derimod længere end et år.
Et eksempel: hvis dødsfaldet  

 er sket den 30. november 1997, bliver mellemperioden (indkomståret 1997)  

 præcis 14 måneder: fra 1. oktober 1996 til og med dødsdagen, den 30. november  

 1997.
Når indkomståret er fremadforskudt, starter mellemperioden ved begyndelsen  

 af det fremadforskudte indkomstår, der træder i stedet for det kalenderår,  

 hvori dødsfaldet er sket.
Det vil sige, at mellemperioden her ikke kan  

 overstige 12 måneder.
I ovenstående eksempel: hvis dødsfaldet er sket den 28.  

 februar 1998, er mellemperioden (indkomståret 1997) på nøjagtig 12 måneder:  

 fra 1. marts 1997 til og med dødsdagen, den 28. februar 1998. Er dødsfaldet i  

 stedet sket den 31. marts 1997, er mellemperioden (indkomståret 1997) på  

 præcis 1 måned: 1.-31. marts 1997.
 21.4. Boperioden - § 96, stk. 4.
§ 96,  stk. 4, indeholder en definition af begrebet  

 »boperiode«, som dækker perioden fra og med dagen efter dødsdagen  

 til og med skæringsdagen i boopgørelsen.
Selve dødsdagen er således omfattet  

 af mellemperioden, jf. § 96, stk. 3, og ikke af boperioden.
 Den periode, der udgøres af mellemperioden og boperioden, defineres i §  

 19, stk. 2, som »bobeskatningsperioden«.
 Der henvises i øvrigt til punkt 3.4.1., hvor der nærmere er redegjort for  

 den situation, hvor dødsdagen vælges som skæringsdag i boopgørelsen.
 22. Ikrafttrædelses- og overgangsbestemmelser -  

 kapitel 22.
 22.1. Dødsboskattelovens ikrafttrædelse - § 97.
 I henhold til § 97 træder loven i kraft den 1. januar 1997.
Loven finder anvendelse på boer, hvor dødsfaldet er sket den 1. januar  

 1997 eller senere.
Hvis afdøde var en person, der sad i uskiftet bo efter en  

 tidligere afdød ægtefælle, er tidspunktet for længstlevendes død afgørende.  

 Ved skifte af et uskiftet bo i den efterlevende ægtefælles levende live  

 finder loven anvendelse, hvis der fremsættes anmodning om skifte den 1.  

 januar 1997 eller senere.
 22.2. Overgangsregler for anvendelse af anden lovgivning om dødsboer -  

 § 98.
 § 98  fastslår, at kildeskatteloven og skatte- og  

 afgiftslovgivningens øvrige bestemmelser om dødsboer mv. finder anvendelse på  

 boer, hvor dødsfaldet (i tilfælde af uskiftet bo længstlevendes dødsfald) er  

 sket før den 1. januar 1997, og hvor skifte af uskiftet bo i den efterlevende  

 ægtefælles levende live er begæret før den 1. januar 1997.
 22.3. Specifikke overgangsregler for anvendelsen af dødsboskatteloven  

 - § 99.
 22.3.1. Overgangsregel for anvendelsen af § 15, stk. 1, og § 30 - § 99,  

 stk. 1 og 2.
Ved lov nr. 1217 af 27. december 1996 er der foretaget ændringer i den  

 hidtidige affattelse af virksomhedsskattelovens § 10, stk. 3, og § 22 b, stk.  

 5. Herefter gælder, at i det indkomstår, hvor et opsparet overskud hæves og  

 dermed medregnes til den skattepligtiges personlige indkomst, fragår  

 virksomhedsskatten i den beregnede slutskat.
Tilsvarende gælder, hvor en  

 henlæggelse til konjunkturudligning hæves.
Virksomhedsskatten henholdsvis konjunkturudligningsskatten kan overstige  

 årets slutskat med tillæg af eventuel overført restskat.
Efter de tidligere  

 gældende regler i virksomhedsskatteloven skulle en resterende virksomhedsskat  

 eller konjunkturudligningsskat fradrages i en eventuel ægtefælles slutskat  

 mv. og derefter fremføres til fradrag i den beregnede slutskat mv. for de  

 nærmest fem efterfølgende indkomstår, men kunne ikke udbetales kontant.
Efter  

 de nye regler kan såvel virksomhedsskat som konjunkturudligningsskat, der  

 ikke kan rummes i årets slutskat mv., udbetales kontant.
 De nye regler i virksomhedsskatteloven har virkning fra og med  

 indkomståret 1997. Skattepligtige, hvis indkomstår var påbegyndt den 7.  

 november 1996, kan dog vælge først at anvende § 10, stk. 3, i den nye  

 affattelse fra og med indkomståret 1998.
Loven indeholder nogle overgangsregler.
Virksomhedsskat, der ved udgangen  

 af indkomståret 1996 henholdsvis ved udgangen af indkomståret 1997 skulle  

 fremføres til modregning i slutskatten efter de tidligere gældende regler,  

 kan udbetales som overskydende skat for indkomståret 1997 henholdsvis  

 indkomståret 1998. Tilsvarende gælder for konjunkturudligningsskat.
 Efter dødsboskattelovens § 15, stk. 1, kan virksomhedsskat henholdsvis  

 konjunkturudligningsskat i de i §§ 10 og 11 nævnte tilfælde fradrages i  

 slutskat mv. vedrørende mellemperioden og eventuelt udbetales kontant efter  

 reglerne i § 15, stk. 3. Tilsvarende kan virksomhedsskat henholdsvis  

 konjunkturudligningsskat i de i §§ 24 og 25 nævnte tilfælde efter § 30, stk.  

 5, fradrages i dødsboskatten og eventuelt udbetales kontant. § 99, stk. 1 og  

 2, indebærer, at resterende virksomhedsskat henholdsvis  

 konjunkturudligningsskat efter de tidligere gældende regler ligeledes kan  

 fradrages i slutskat mv. vedrørende mellemperioden eller  

 bobeskatningsperioden og eventuelt udbetales kontant efter reglerne i § 15,  

 stk. 3, eller § 30.
 22.3.2. Overgangsregel i forbindelse med anvendelsen af § 31 - § 99,  

 stk. 3.
Efter § 31 kan dødsboer med negativ skattepligtig indkomst få udbetalt et  

 beløb.
Dette beløb begrænses dog af, hvad afdøde og dennes eventuelle  

 ægtefælle har betalt i skat i de to indkomstår før dødsfaldet og, for  

 ægtefællens vedkommende, i indkomstårene under boperioden.
I bestemmelsen  

 angives, at alene skat af skattepligtig indkomst og aktieindkomst medregnes.  

 Hverken særlig indkomstskat, der er afskaffet med virkning fra og med 1996,  

 eller formueskat, der er afskaffet med virkning fra og med 1997, er nævnt i  

 bestemmelsen.
Betalt særlig indkomstskat og formueskat indgår i henhold til § 99, stk.  

 3, i beregningen.
Bestemmelsen har kun relevans, når 2-års-perioden i § 31  

 omfatter 1995 og/eller 1996. Bestemmelsen vil derfor som altovervejende  

 hovedregel være uden betydning, når dødsfaldet er sket efter den 1. januar  

 1999.
 22.3.3. Overgangsregel vedrørende arv fra dødsboer, der ikke var  

 omfattet af kildeskatteloven - § 99, stk. 4.
I kildeskattelovens § 33 B er der fastsat regler om arv fra dødsboer, der  

 ikke er omfattet af kildeskatteloven, herunder fra danske dødsboer, der er  

 afviklet forud for kildeskattelovens ikrafttræden.
Det antages, at alle  

 sådanne boer skattemæssigt er afsluttet forud for denne lovs ikrafttræden,  

 således at det ikke er nødvendigt at fastsætte overgangsregler for selve  

 boet.
I det omfang udlodning fra et sådant bo fortsat er relevant for  

 beskatningen af udlodningsmodtageren finder § 35 tilsvarende anvendelse, men  

 dog således, at der ikke er adgang til succession.
Det vil sige, at man  

 ligesom efter kildeskattelovens § 33 B anvender udlodningsværdien i  

 boopgørelsen, dvs. den værdi, hvoraf der i sin tid er beregnet arveafgift,  

 som anskaffelsessum.
 22.3.4. Ikrafttrædelsesregel for anvendelsen af § 74, stk. 4, 2. pkt.  

 - § 99, stk. 5.
 Efter § 74, stk. 4, 2. pkt., i dødsboskatteloven kan virksomhedsskat  

 henholdsvis konjunkturudligningsskat, der ikke kan rummes i den efterlevende  

 ægtefælles slutskat mv. for imødekommelsesåret, udbetales kontant.
 Hvis den efterlevende ægtefælle vælger først at anvende  

 virksomhedsskattelovens § 10, stk. 3, 3. pkt., i den nye affattelse fra og  

 med indkomståret 1998, kan resterende virksomhedsskat, der ikke kan rummes i  

 slutskat mv. for indkomståret 1997, ikke udbetales kontant, men skal  

 fremføres efter reglerne i § 10, stk. 3, 4. pkt., i den hidtidige affattelse  

 af virksomhedsskatteloven, jf. i øvrigt punkt 22.3.1., hvori der nærmere er  

 redegjort for ændringerne i virksomhedsskatteloven.
 22.4. Genoptagelsesboer - § 99, stk. 6.
Reglerne om genoptagelsesboer i §§ 81-83 finder også anvendelse, hvis det  

 genoptagne bo ikke var omfattet af dødsboskatteloven.
Beskatning efter  

 reglerne om skiftede boer i kildeskattelovens §§ 17-19, herunder  

 skattefritagelse efter § 16, skal sidestilles med beskatning efter  

 dødsboskattelovens afsnit II (§§ 2-57), mens beskatning efter  

 kildeskattelovens § 29 skal sidestilles med beskatning efter  

 dødsboskattelovens afsnit III (§§ 58-75).
 Efter § 81, stk. 1, 2. pkt., skal der i genoptagelsesboer anvendes de  

 regulerede beløb, der var gældende for det genoptagne bo.
Da beløbsgrænserne for skattefritagelse er forhøjet væsentligt ved  

 dødsboskatteloven, er det beløbsgrænserne for genoptagelsesåret, der skal  

 være gældende.
Endvidere gives der bofradrag efter § 30, stk. 2, efter  

 genoptagelsesårets sats i alle tilfælde, hvor det genoptagne bo er etableret  

 før den 1. januar 1997, uanset om det dengang overholdt beløbsgrænserne for  

 skattefrihed eller ej.
 ANDRE SKATTE- OG AFGIFTSLOVE.
 Ændringer mv. i andre skatte- og afgiftslove som følge af  

 dødsboskatteloven og dødsboskifteloven.
 23. Proklamareglerne.
Efter §§ 81-83 i dødsboskifteloven, der gælder fra 1. januar 1997, er  

 udstedelse af proklama obligatorisk i alle egentligt skiftede boer, dvs.  

 privatskiftede boer og bobestyrerbehandlede boer.
Anmeldelse af eventuelle  

 krav skal foretages af de enkelte kreditorer.
I alle andre boer er det muligt  

 at udstede proklama, herunder også i boer, der er udleveret til uskiftet bo.
 Der skabes således sikkerhed for, om boet er solvent eller ej, at afdødes  

 kreditorer får dækning i boets aktiver, inden de deles mellem arvingerne, og  

 at arvingerne ikke bliver mødt med ubekendte krav efter boets afslutning.
Som hovedregel vil der skulle udstedes proklama umiddelbart efter, at der  

 er truffet afgørelse om et bos behandlingsmåde.
Fra proklamaets udstedelse  

 løber der en frist på 8 uger, hvorefter et krav prækluderes, hvis det ikke er  

 opgjort og anmeldt.
Kan et krav ikke opgøres endeligt inden for denne frist,  

 kan en skønsmæssig angivelse af kravet anmeldes.
Det endeligt opgjorte krav  

 skal da anmeldes inden for en yderligere frist på 8 uger.
Proklamaet vedrører alle krav mod afdøde indtil dødstidspunktet.
Visse  

 nærmere opregnede krav prækluderes dog ikke.
Det gælder bl.a. skatter og  

 afgifter i det omfang, det er bestemt i anden lovgivning.
Efter dødsboskattelovens § 87, stk. 5, finder reglerne i  

 dødsboskifteloven om udstedelse af proklama i dødsboer således ikke  

 anvendelse over for skattekrav, medmindre kravet er opgjort på tidspunktet  

 for proklamaets udstedelse.
Dette gælder, uanset om skattekravet vedrører  

 indkomstår forud for dødsåret, mellemperioden eller der er tale om  

 tillægsskattekrav.
Skattekrav, der er under påklage, anses for opgjort forud  

 for proklamaets udstedelse, uanset at opgørelsen ikke er endelig.
Sådanne  

 krav er således omfattet af et proklama.
Som følge af de nye præklusionsregler er der bl.a. sket en ændring af de  

 tidligere gældende angivelsesperioder i de nedenfor anførte afgiftslove.  

 Efter de nye regler skal arvingerne inden 30 dage efter proklamaets  

 udstedelse angive afgiften fra begyndelsen af den afgiftsperiode, hvori  

 virksomhedsindehaveren er død, og indtil dødsfaldet, jf. nærmere herom  

 nedenfor.
Herudover er der indført en bestemmelse i gevinstafgiftsloven  

 hvorefter krav på gevinstafgift ikke prækluderes.
Det vil sige, at arvingerne for så vidt angår de nedenfor nævnte afgifter  

 skal indgive en anmeldelse for den afgiftsperiode, hvori  

 virksomhedsindehaveren dør, på et tidligere tidspunkt end afdøde selv ville  

 have skullet gøre.
Anmeldelsen skal indgives senest en måned efter  

 proklamaets udstedelse og skal omfatte perioden fra afgiftsperiodens  

 begyndelse og indtil dødsfaldet.
Finder told- og skatteregionen, at  

 anmeldelsen er korrekt, anmeldes kravet i henhold hertil.
Er told- og  

 skatteregionen derimod i tvivl om, hvorvidt anmeldelsen er korrekt, og  

 foretager den derfor kontrol i virksomheden, inden et krav kan anmeldes, skal  

 dette ske inden for fristerne på to gange 8 uger.
 Efter lov om afgift af affald og råstoffer er afgiftsperioden for  

 virksomheder registreret efter loven kvartalet med senest frist for angivelse  

 den 15. i måneden efter afgiftsperioden.
 Ved lov nr. 1223 af 27. december 1996 er der som § 19, stk. 2, i lov om  

 afgift af affald og råstoffer fastsat, at arvinger eller bobestyreren senest  

 30 dage efter udstedelse af proklama skal angive afgiften for perioden fra  

 begyndelsen af den afgiftsperiode, hvori virksomhedsindehaveren er død, og  

 indtil dødsfaldet.
 En overtrædelse af bestemmelsen straffes med bøde ved forsæt eller grov  

 uagtsomhed.
 Efter lov om afgift af visse chlorfluorcarboner og haloner  

 (CFC-afgift) er afgiftsperioden for virksomheder registreret efter loven  

 kvartalet med seneste frist for angivelse den 15. i måneden efter  

 afgiftsperioden.
Som følge heraf er det ved lov nr. 1223 af 27. december 1996 i § 11 i lov  

 om afgift af visse chlorfluorcarboner og haloner (CFC-afgift) fastsat, at  

 arvingerne eller bobestyreren senest 30 dage efter udstedelse af proklama  

 efter § 81 i dødsboskatteloven skal angive afgiften for perioden fra  

 begyndelsen af den afgiftsperiode, hvori virksomhedsindehaveren er død, og  

 indtil dødsfaldet.
En overtrædelse af bestemmelsen straffes med bøde ved  

 forsæt eller grov uagtsomhed.
Virksomheder, der efter lønsumsafgiftslovens § 6 a først skal  

 foretage en foreløbig opgørelse af afgiften alene på grundlag af lønsummen,  

 skal efter udløbet af virksomhedens indkomstår foretage en endelig opgørelse  

 reguleret i forhold til virksomhedens samlede afgiftsgrundlag, dvs.  

 korrigeret for overskud/underskud af selvstændig erhvervsvirksomhed.
Ved den  

 endelige opgørelse og indbetaling af afgiften er opgørelsesperioden  

 virksomhedens indkomstår.
Har virksomheden i indkomståret haft overskud af  

 selvstændig erhvervsvirksomhed opgjort efter reglerne i  

 investeringsfondslovens § 4, stk. 1, skal virksomheden indbetale yderligere  

 afgift af dette overskud.
Har der været underskud i indkomståret, skal  

 virksomheden tilsvarende have tilbagebetalt afgift.
Efter dødsboskatteloven skal der som udgangspunkt ikke det år,  

 virksomhedens indehaver afgår ved døden, foretages en skatteansættelse for  

 mellemperioden, dvs. perioden fra udløbet af det seneste indkomstår og indtil  

 dødsdagen.
Virksomhedens foreløbige angivelser og indbetalinger for dødsåret  

 er således endelige, og der skal ikke udarbejdes en selvangivelse for  

 mellemperioden alene for at kunne opgøre den endelige lønsumsafgift, jf.  

 lønsumsafgiftsloven § 6 b, stk. 10, som indsat ved lov nr. 1223 af 27.  

 december 1996.
Virksomheden afskæres dog ikke fra tilbagebetaling af afgift i de  

 tilfælde, hvor virksomheden har haft underskud i mellemperioden.
Boet kan  

 selv vælge at opgøre den skattepligtige indkomst for mellemperioden og på  

 grundlag heraf foretage en endelig opgørelse af lønsumsafgiften.
Opgørelsen  

 af mellemperiodeindkomsten skal ske efter reglerne i dødsboskatteloven.
Hvis  

 opgørelsen ikke samtidig tjener indkomstskatteformål, omfattes den ikke af  

 skattestyrelseslovens regler.
Vælger boet at foretage endelig opgørelse og  

 angivelse, vil tilbagebetaling ske efter lovens almindelig regler.
Efter lønsumsafgiftslovens § 6 er opgørelsesperioden kvartalet med seneste  

 frist for angivelse 3 måneder og 15 dage efter opgørelsesperiodens udløb.  

 Efter de nye dødsboskifteregler skal krav anmeldes inden 8 uger efter  

 bekendtgørelse af proklama.
Proklamaet vil også prækludere uforfaldne krav  

 efter lønsumsafgiftsloven.
Det er ved lov nr. 1223 af 27. december 1996 i § 10, stk. 2, i  

 lønsumsafgiftsloven fastsat, at dør indehaveren af en registreret virksomhed,  

 og udstedes der proklama i boet efter § 81 i dødsboskifteloven, skal  

 arvingerne eller bobestyreren foretage angivelse efter § 6, stk. 2, eller § 6  

 a, stk. 2, for perioden fra afgiftsperiodens begyndelse og indtil dødsfaldet.  

 Den særlige angivelse skal ske senest 30 dage efter bekendtgørelsen af  

 proklama.
I visse tilfælde vil angivelsesfristen efter lovens § 6 og § 6 a  

 for det forudgående kvartal ikke være udløbet, når boet skal angive for den  

 løbende opgørelsesperiode efter 30-dages fristen.
Afgiften for den tidligere  

 periode skal i disse tilfælde angives samtidig med angivelsen for den løbende  

 periode.
 Boets angivelsesfrister kan illustreres med følgende eksempel:
 Dør virksomhedens indehaver den 1. februar 1997, og bekendtgøres proklama  

 i boet den 17. februar, skal boet senest den 19. marts angive lønsumsafgiften  

 for perioden 1. januar-1. februar 1997. Har virksomhedens indehaver ikke  

 inden sin død angivet afgiften for 4. kvartal 1996, hvor angivelsesfristen  

 først udløber den 15. april 1997, skal boet angive afgiften sammen med  

 angivelsen for den løbende periode, dvs. den 19. marts.
Det fremgår af § 10, stk. 3, som affattet ved lov nr. 1223 af 27. december  

 1996, at indbetaling af endelig afgift efter lovens § 6 b for et tidligere  

 afsluttet indkomstår - når virksomhedens indehaver er afgået ved døden efter  

 indkomstårets udløb, men angivelsesfristen for den endelige afgift ikke er  

 udløbet, og angivelsen ikke er sket ved dødsfaldet - ikke omfattes af et i  

 dødsboet udstedt proklama.
Efter § 83, stk. 2, nr. 4, i dødsboskifteloven  

 undtages krav på skatter og afgifter i det omfang, det er bestemt i anden  

 lovgivning, fra et i dødsboet udstedt proklama.
Når der her undtages et krav  

 på endelig lønsumsafgift fra proklamaet, skyldes det, at opgørelsen af den  

 endelige afgift forudsætter en forudgående opgørelse af den skattepligtige  

 indkomst.
I § 87, stk. 5, i dødsboskatteloven er det fastsat, at skattekrav  

 ikke prækluderes, medmindre skattekravet er opgjort ved proklamaets  

 udstedelse.
Efter lov om afgift af ledningsført vand er afgiftsperioden for  

 virksomheder registreret efter loven kvartalet med seneste frist for  

 angivelse den 15. i måneden efter afgiftsperioden.
Ved lov nr. 1223 af 27.  

 december 1996 blev det i § 15a i lov om afgift af ledningsført vand bestemt,  

 at arvingerne og bobestyreren senest 30 dage efter udstedelse af proklama  

 skal angive afgiften for perioden fra begyndelsen af den afgiftsperiode,  

 hvori virksomhedsindehaveren er død, og indtil dødsfaldet.
En overtrædelse af  

 bestemmelsen straffes med bøde ved forsæt eller grov uagtsomhed.
Bestemmelsen  

 vil antagelig kun være relevant i et meget begrænset antal tilfælde, da de  

 fleste private vandværker er andelsselskaber og lign.
Efter momslovens § 57 er afgiftsperioden som udgangspunkt kvartalet  

 med seneste frist for angivelse 1 måned og 10 dage efter afgiftsperiodens  

 udløb.
For virksomheder, der er momsregistreret som landbrug og fiskeri mv.,  

 er afgiftsperioderne efter lovens § 68 første og anden halvdel af  

 kalenderåret/regnskabsåret med seneste frist for angivelse den 20. i den  

 tredje kalendermåned efter udløbet af afgiftsperioden.
Efter de nye  

 dødsboskifteregler skal krav anmeldes inden 8 uger efter bekendtgørelse af  

 proklama.
Proklamaet vil også prækludere uforfaldne krav efter momsloven.
Der er i § 62, stk. 13, i momsloven som affattet ved lov nr. 1223 af 27.  

 december 1996 fastsat en kort angivelsesfrist, når virksomhedens indehaver  

 afgår ved døden, og der udstedes proklama i boet.
Den særlige angivelse skal  

 ske senest 30 dage efter bekendtgørelsen af proklama.
Angivelsen skal omfatte  

 perioden fra afgiftsperiodens start og indtil dødsdagen.
I visse tilfælde vil  

 angivelsesfristen for en tidligere afsluttet afgiftsperiode ikke være  

 udløbet, når boet skal angive for den løbende afgiftsperiode efter den  

 foreslåede 30-dages frist.
Det vil kunne ske, når virksomheden er registreret  

 som landbrug og fiskeri mv., hvor der er en forholdsvis lang angivelsesfrist  

 på 2 måneder og 20 dage.
Afgiften for den tidligere periode skal i disse  

 tilfælde angives samtidig med angivelsen for den løbende periode.
 Boets angivelsesfrister kan illustreres med følgende eksempel, hvor  

 virksomheden er registreret som landbrug med første og anden halvdel af  

 kalenderåret som afgiftsperioder:
 Dør virksomhedens indehaver den 15. januar 1997, og bekendtgøres proklama  

 i boet den 28. januar, skal boet senest den 27. februar angive momsen for  

 perioden 1.-15. januar 1997. Har virksomhedens indehaver ikke inden sin død  

 angivet afgiften for 2. halvår 1996, hvor angivelsesfristen først udløber den  

 20. marts 1997, skal boet angive afgiften sammen med angivelsen for den  

 løbende periode, dvs. den 27. februar.
 Efter gevinstafgiftsloven som ændret ved lov nr. 1223 af 27.  

 december 1996 skal afgiften ikke angives inden for faste terminer, men senest  

 14 dage efter, at resultatet af bortlodningen eller konkurrencen foreligger.  

 Da bortlodninger og konkurrencer kan finde sted over flere måneder, er det i  

 lovens § 6 A bestemt, at krav på gevinstafgift ikke prækluderes.
 24. Insolvente dødsboer - dødsboskatteloven og  

 konkursskatteloven.
 24.1. Insolvensbehandling af dødsboer.
Efter dødsboskiftelovens § 69 træffer skifteretten afgørelse om  

 insolvensbehandling af insolvente dødsboer og udpeger en bobestyrer, jf. dog  

 dødsboskiftelovens § 70, stk. 2, hvorefter der kan træffes afgørelse om  

 udvidet bostyre efter konkurslovens bestemmelser.
Når skifteretten efter  

 dødsboskiftelovens § 69 har truffet beslutning om insolvensbehandling af et  

 insolvent, fuldt skattepligtigt dødsbo, omfattes dødsboet efter  

 dødsboskattelovens § 52, stk. 2, af konkursskattelovens regler.
Af  

 dødsboskattereglerne er det herefter i disse tilfælde kun dødsboskattelovens  

 § 52, der finder anvendelse, jf. dødsboskiftelovens § 2, stk. 3, og blandt  

 andet de regler, der gælder for afdødes efterlevende ægtefælle efter  

 dødsboskattelovens kapitel 7, finder således ikke anvendelse, hvis afdødes bo  

 er taget under konkursbehandling.
Hvis afdøde var gift ved dødsfaldet, og hvis kun afdøde selv var  

 insolvent, omfatter insolvensbehandlingen kun afdødes formue.
Den anden  

 ægtefælles formue opgøres i overensstemmelse med de almindelige regler i  

 dødsboskiftelovens kapitel 16 separat med henblik på boslodsveksling (det vil  

 her sige overførsel af halvdelen af nettoværdierne i den solvente ægtefælles  

 andel af det hidtidige fælleseje samt skilsmissesæreje uden modydelse). I  

 tilfælde, hvor skifteretten træffer afgørelse om insolvensbehandling af boet,  

 jf. dødsboskiftelovens § 69, indebærer konkursskattelovens kapitel 3 A, at  

 afdødes ægtefælle beskattes efter de samme regler som gælder for beskatning  

 af andre fallenters ægtefæller.
De særlige regler, der gælder for afdødes  

 ægtefælle efter dødsboskatteloven, finder således ikke anvendelse, hvor  

 afdødes bo er taget under insolvensbehandling.
 Hvis kun den efterlevende ægtefælle er insolvent, sker en eventuel  

 beskatning af dødsboet, hvad enten den efterlevende ægtefælle er under  

 konkurs eller ej, uafhængigt heraf efter de øvrige bestemmelser i  

 dødsboskatteloven.
 Hvis både afdøde og den efterlevende ægtefælle er insolvente, bliver der  

 tale om to adskilte insolvente/konkursboer med hver sin kreditorkreds.
 Hvis der er iværksat afsluttende skatteansættelse af afdødes indkomst ud  

 fra den urigtige forudsætning, at dødsboet er solvent, men fritaget for  

 beskatning efter dødsboskattelovens § 6, og skifteretten på et senere  

 tidspunkt træffer bestemmelse om insolvensbehandling af dødsboet, ophæves  

 mellemperiodebeskatningen, og eventuelle beløb, som boet har indbetalt,  

 modregnes i skatten af konkursindkomsten, jf. dødsboskattelovens § 52, stk.  

 5. I det omfang, dette ikke kan ske, skal beløbet udbetales til boet.
 Har mellemperiodeskatteansættelsen i stedet resulteret i, at boet har fået  

 et beløb udbetalt efter § 30, stk. 3, er tilbagebetalingskravet omfattet af  

 konkurslovens § 93, nr. 3, idet der er tale om en gældspost, der opstår som  

 umiddelbar følge af beslutningen om insolvensbehandling.
 Hvis et dødsbo i sin helhed genoptages og undergives insolvensbehandling,  

 ophæves en eventuel dødsbobeskatning eller mellemperiodebeskatning af afdøde,  

 jf. dødsboskattelovens § 52, stk. 4. Det bemærkes herved, at dette efter  

 indførelsen af de nye dødsboskifteregler må antages at ville forekomme noget  

 hyppigere i praksis end hidtil, jf. herved bl.a. dødsboskiftelovens § 29.
 Dødsboskattelovens § 52, stk. 4, omfatter tillige tilfælde, hvor et bo,  

 der er udleveret til ægtefællen efter § 58, i sin helhed genoptages og  

 undergives insolvensbehandling, jf. herved bl.a. dødsboskiftelovens § 23, §  

 34, jf. § 29, og arvelovens § 16, stk. 2. I disse tilfælde ophæves  

 beskatningen af den efterlevende ægtefælle efter dødsboskattelovens §§ 58-65.  

 Det betyder navnlig, at den efterlevende ægtefælles skatteansættelse for  

 dødsåret må genoptages.
 24.2. Indkomstopgørelsen.
Afgrænsningen af konkursindkomsten for insolvente dødsboer efter  

 konkursskatteloven følger ikke ganske de samme retningslinier, som gælder for  

 fysiske personer, idet disse boer er selvstændige rets- og skattesubjekter.  

 Konkursindkomsten for insolvente dødsboer omfatter således efter  

 konkursskattelovens § 13 B, stk. 1 og 2, boets indtægter og udgifter i  

 perioden fra det tidspunkt, hvor skifteretten træffer beslutning om  

 insolvensbehandling, jf. dødsboskiftelovens § 69, og indtil  

 insolvensbehandlingens slutning, samt afdødes og boets indtægter i perioden  

 fra og med begyndelsen af det indkomstår, hvori skyldneren er afgået ved  

 døden og indtil det tidspunkt, hvor skifteretten træffer beslutning om  

 insolvensbehandling.
Det betyder, at konkursskattereglerne vil finde  

 anvendelse fra og med det indkomstår, hvori skyldneren er afgået ved døden,  

 uanset om skifteretten i et senere indkomstår måtte træffe beslutning om  

 insolvensbehandling af boet.
Efter det gældende princip i konkursskattelovens § 7 omfattes skyldnerens  

 A-indkomst eller indkomst fra driften eller deltagelse i driften af en  

 ægtefælles virksomhed i det indkomstår, hvori konkursdekretet afsiges, ikke  

 af konkursindkomsten.
Herved undgås i almindelighed, at det bliver nødvendigt  

 at skelne mellem boets aktiver og skyldnerens aktiver og mellem indkomst før  

 og efter konkursdekretets afsigelse.
A-indkomsten omfattes således for  

 levende personers vedkommende ikke af skattefriheden for konkursindkomst,  

 fordi A-skatten indeholdes løbende af en arbejdsgiver for skyldneren og  

 derfor kan være betalt, når konkursen indtræder.
Indkomst fra ægtefællens  

 virksomhed er ikke omfattet af skattefriheden for konkursindkomst, fordi  

 ægtefællerne selv i en vis udstrækning er herre over, hvor meget indkomst,  

 der overføres.
På grund af de særlige forhold for dødsboer omfattes disse  

 indkomster af konkursindkomsten, sådan at skatten heraf betragtes som  

 endelig, jf. konkursskattelovens § 13 B, stk. 2. For at undgå beskatning af  

 den samme indkomst efter både de almindelige regler og reglerne i  

 konkursskatteloven, kan skatten af disse indkomster modregnes i skat efter  

 reglerne i konkursskatteloven.
Ved skifte af uskiftet bo i den efterlevende ægtefælles levende live  

 træder datoen for imødekommelsen af skiftebegæringen (imødekommelsesdagen) i  

 stedet for skifterettens beslutning om insolvensbehandling af boet, jf. § 13  

 B, stk. 3. Skiftet omfatter i disse tilfælde hele boet (og i givet fald også  

 den efterlevende ægtefælles fuldstændige særeje), idet der ikke skelnes  

 mellem, om de enkelte formuedele hidrører fra den førstafdøde eller den  

 efterlevende ægtefælle.
Den efterlevende ægtefælles indkomst i perioden fra  

 begyndelsen af det indkomstår, hvori imødekommelsesdagen ligger, og frem til  

 imødekommelsesdagen medregnes dog ikke i boets konkursindkomst.
Hvis den  

 efterlevende ægtefælle ved udgangen af det indkomstår, hvori  

 imødekommelsesdagen ligger, har uudnyttede underskud som efter  

 skattelovgivningens almindelige regler ville kunne fremføres til fradrag i de  

 følgende indkomstår, kan disse underskud alene fradrages i boets  

 konkursindkomst.
Det gælder, uanset om underskuddet hidrører fra det  

 indkomstår, hvori imødekommelsesdagen ligger, eller fra tidligere indkomstår.
 24.3. Medarbejdende ægtefæller.
 Efter kildeskattelovens § 25 A skal indkomst, der vedrører en  

 erhvervsvirksomhed, medregnes ved indkomstopgørelsen hos den ægtefælle, der  

 driver virksomheden, uanset om virksomheden ejes af den anden ægtefælle.
I tilfælde, hvor f.eks. en mand driver sin hustrus virksomhed, og han  

 afgår ved døden, hvorefter hans bo behandles som insolvent, vil indkomst, der  

 overføres til hans indkomst, indgå i konkursindkomsten fra og med begyndelsen  

 af det indkomstår, hvori han er afgået ved døden og indtil det tidspunkt,  

 hvor skifteretten træffer beslutning om insolvensbehandling.
Det skyldes, at  

 konkursindkomsten for insolvente dødsboer også omfatter afdødes indtægter i  

 perioden fra og med dette indkomstår.
Hvis hustruen afgår ved døden, og  

 hendes dødsbo behandles som insolvent, skal indkomst fra virksomheden efter  

 kildeskattelovens § 25 A overføres til manden som efterlevende ægtefælle.
 Er der indgået en lønaftale med ægtefællen, jf. kildeskattelovens § 25 A,  

 stk. 7, gælder reglerne i denne bestemmelse dog fra indkomstårets begyndelse  

 indtil det tidspunkt, hvor skifteretten træffer beslutning om  

 insolvensbehandling, jf. konkursskattelovens § 13 C, stk. 2.
Endvidere gælder, at al løn mv., som udbetales til afdødes ægtefælle af  

 boet under insolvensbehandlingen, beskattes hos den pågældende, jf.  

 konkursskattelovens § 13 C, stk. 2, uanset om boet er indtrådt i en eventuel  

 lønaftale mellem ægtefællerne.
Disse udgifter kan fradrages ved opgørelsen af  

 konkursindkomsten, jf. konkursskattelovens § 13 E, stk. 4. Det gælder dog  

 ikke lejeværdi af fast ejendom.
Lejebetalinger fra afdødes ægtefælle til boet  

 er den skattepligtige indkomst uvedkommende.
De indtægtsføres ikke hos boet  

 og kan ikke fradrages hos ægtefællen, jf. konkursskattelovens § 13 E, stk. 3.
 24.4. Særligt om aktieindkomst.
I konkursindkomsten medtages 70 pct. af hvert indkomstårs positive eller  

 negative aktieindkomst, jf. konkursskattelovens § 13 E, stk. 2. Hvis  

 konkursindkomsten er skattefri, jf. konkursskattelovens § 14, omfatter  

 skattefriheden således også aktieindkomsten.
Udbytteskat af udbytter, der  

 indgår i konkursindkomsten, kan ikke udbetales, men alene modregnes i  

 eventuel skat af konkursindkomsten.
 I det indkomstår, hvori skifteretten træffer beslutning om  

 insolvensbehandling, og senere indkomstår kan resterende negativ skat fra  

 negativ aktieindkomst efter konkursskattelovens § 13 G, stk. 1, ikke  

 modregnes i slutskat hos den skattepligtige eller dennes ægtefælle.
Resterende negativ skat hos afdøde fra tidligere indkomstår, som efter  

 personskattelovens § 8 a kan fratrækkes i slutskatten for det indkomstår,  

 hvori skifteretten træffer beslutning om insolvensbehandling, kan alene  

 fratrækkes i skatten af konkursindkomsten, jf. konkursskattelovens § 13 G,  

 stk. 2. Negativ aktieindkomst, der medtages med 70 pct. i konkursindkomsten,  

 jf. § 13 E, stk. 2, kan efter konkursskattelovens § 13 G, stk. 3, ikke  

 fradrages i afdødes ægtefælles indkomst i indkomstår, hvor afdødes bo er  

 under insolvensbehandling, eller senere indkomstår.
Dette svarer til de  

 begrænsninger, der finder anvendelse vedrørende underskud i den  

 skattepligtige indkomst ved konkurs eller akkord.
 24.5. Skatteberegningen.
 Med de undtagelser, der følger af §§ 13 A - 13 D, er konkursindkomsten og  

 skatten af denne i boer, for hvilke skifteretten har truffet beslutning om  

 insolvensbehandling, jf. dødsboskiftelovens § 69, omfattet af lovgivningens  

 regler for skattepligtig indkomst og skat af skattepligtig indkomst, herunder  

 også reglerne om indkomstopgørelse.
I konkursindkomsten medtages 70 pct. af hvert indkomstårs positive eller  

 negative aktieindkomst.
Udbytteskat af udbytter, der indgår i  

 konkursindkomsten, kan ikke udbetales, men alene modregnes i eventuel skat af  

 konkursindkomsten.
Skatten udgør 45 pct. af konkursindkomsten.
Ved skattens beregning  

 foretages et fradrag i konkursindkomsten på 45.000 kr.
 24.6. Underskud.
 Hvis skifteretten har truffet beslutning om insolvensbehandling af et  

 dødsbo, kan underskud fra tidligere indkomstår, som efter personskattelovens  

 § 13, stk. 1 og 2, kan fratrækkes i afdødes indkomst i det indkomstår, hvori  

 afdøde er afgået ved døden, alene fratrækkes i konkursindkomsten.  

 Fremførselsberettigede, uudnyttede underskud kan således alene fradrages i  

 konkursindkomsten, uanset om der er tale om underskud hos afdøde selv, eller  

 der er tale om overførte underskud fra afdødes ægtefælle.
Underskud, der er omfattet af konkursskattelovens § 13 F, stk. 1, kan  

 fremføres i konkursindkomsten under konkursbehandlingen uden hensyn til den  

 tidsramme på 5 år, der er en følge af de almindelige regler om  

 underskudsfremførsel.
Det beløb, der kan fradrages i konkursindkomsten, er  

 det beløb, der kunne være fratrukket i skyldnerens skattepligtige indkomst i  

 det år, hvor skifteretten har truffet beslutning om insolvensbehandling af et  

 dødsbo, hvis konkursdekretet ikke var blevet afsagt.
Et eventuelt underskud  

 efter personskattelovens § 13, stk. 3 og 4, kan ikke fremføres.
Det er en  

 forudsætning for fradragsretten, at femårsbegrænsningen ikke er udløbet inden  

 det år, hvor skifteretten har truffet beslutning om insolvensbehandling af et  

 dødsbo.
Hvis der er fradragsret i det første år med konkursindkomst, er der  

 imidlertid også fradragsret i de øvrige års konkursindkomst, uanset om  

 femårsbegrænsningen derved overskrides.
Underskud, der opstår i konkursindkomsten, mens boet består, kan fradrages  

 i overskud i andre år under konkursen.
Det kan både fremføres og tilbageføres  

 uden tidsmæssig begrænsning, jf. konkursskattelovens § 13 F, stk. 2.  

 Underskud i konkursindkomsten kan derimod ikke fratrækkes i nogen anden  

 indkomst end konkursindkomsten, jf. konkursskattelovens § 13 F, stk. 2, og  

 kan heller ikke overføres til ægtefællen, jf. konkursskattelovens § 13 F,  

 stk. 3.
Hvis der i boet efter en afdød, gift person indgår en virksomhed, som den  

 anden ægtefælle har drevet og fortsat driver, skal underskud fra virksomheden  

 for året før det indkomstår, hvori skifteretten træffer beslutning om  

 insolvensbehandling af boet eller for tidligere indkomstår, som blev  

 fradraget hos afdødes ægtefælle i det pågældende år, henføres til  

 konkursindkomsten, jf. konkursskattelovens § 13 F, stk. 3. Det gælder, selv  

 om indkomsten fra virksomheden tidligere blev beskattet hos den ægtefælle,  

 der drev virksomheden.
Heller ikke tidligere års underskud, der stammer fra  

 virksomheden, kan fremføres hos den ægtefælle, der driver virksomheden, men  

 må efter konkursskattelovens § 13 F, stk. 3, fremføres til fradrag i  

 konkursindkomsten efter de retningslinjer, som efter konkursskattelovens § 13  

 F, stk. 1, gælder for afdødes egne underskud.
I nogle tilfælde er underskudsgivende aktiver tidligere blevet selvangivet  

 hos ægtefællen, selvom de tilhørte afdøde.
I så fald kan det være nødvendigt  

 at genoptage ældre ansættelser af ægtefællernes indkomst for at placere  

 aktiverne i overensstemmelse med ejerforholdene.
Herved undgås, at  

 underskuddet fra afdødes aktiver fremføres på den anden side af konkursen.  

 Genoptagelse kan kun ske i overensstemmelse med de almindelige regler herom.
 24.7. Selvangivelsen.
Er der truffet bestemmelse om, at konkursindkomsten er skattepligtig, skal  

 bobestyreren, jf. konkursskattelovens § 13 D, stk. 1 og 2, indgive særskilte  

 selvangivelser for det indkomstår, hvori skifteretten træffer beslutning om  

 insolvensbehandling af boet, for hvert af de følgende indkomstår under  

 insolvensbehandlingen samt for perioden fra begyndelsen af det sidste  

 indkomstår under insolvensbehandlingen og indtil insolvensbehandlingens  

 slutning.
Selvangivelserne skal indgives inden udløbet af den frist, der  

 gælder for indgivelse af selvangivelse for det indkomstår, hvori  

 insolvensbehandlingen sluttes.
 Skatten af konkursindkomsten betales inden for de frister og efter de  

 regler, der gælder for indkomstskatten i det indkomstår, hvori  

 insolvensbehandlingen sluttes, jf. konkursskattelovens § 13 D, stk. 3.
 24.8. Konkursboet sluttes efter konkurslovens § 144.
Sluttes et dødsbo, for hvilket skifteretten har truffet beslutning om  

 insolvensbehandling, jf. dødsboskifteloven § 69, efter konkurslovens § 144,  

 bortfalder skattefriheden efter § 13 A og de særlige beskatningsregler i §§  

 13 B-13 G.
Den almindelige indkomst for de enkelte indkomstår under dødsboets  

 behandling selvangives i så fald efter de frister, der gælder for indgivelse  

 af selvangivelse for det indkomstår, hvori insolvensbehandlingen sluttes.
 Hvis et bo, der oprindelig var undergivet insolvensbehandling, konstateres  

 at være solvent, ophæves en eventuel konkursbeskatning, og de øvrige  

 bestemmelser i dødsboskatteloven skal finde anvendelse uden hensyntagen til,  

 at der har været foretaget insolvensbehandling, jf. dødsboskattelovens § 52,  

 stk. 5. Hvilket afsnit af loven der herefter skal finde anvendelse, afhænger  

 af de almindelige regler i dødsboskifteloven og i dødsboskattelovens §§ 3 og  

 58.
 25. Arbejdsmarkedsbidrag - arbejdsmarkedsfondsloven.
Efter de hidtil gældende regler var der ikke særskilte bestemmelser i lov  

 om arbejdsmarkedsfonde for den bidragsmæssige behandling af dødsboer.
Der  

 skulle derfor altid foretages en slutbidragsopgørelse for afdøde med  

 eventuelle efterreguleringer af arbejdsmarkedsbidraget.
 Ved lov nr. 1223 af 27. december 1996 er der som § 13, stk. 12, indsat en  

 endelighedsbestemmelse i lov om arbejdmarkedsfonde.
I henhold til § 7, stk. 1, i arbejdsmarkedsfondsloven påhviler  

 bidragspligten For bidraget for selvstændige erhvervsdrivende påhviler bidragspligten  

 personer, som er hjemmehørende og driver selvstændig erhvervsvirksomhed her i  

 landet, samt personer, der er hjemmehørende i udlandet og driver selvstændig  

 erhvervsvirksomhed med fast driftssted her i landet, jf.  

 arbejdsmarkedsfondslovens § 7, stk. 3.
 Det gælder efter arbejdsmarkedsfondslovens § 13, stk. 12, at afgår en  

 person, omfattet af arbejdsmarkedsfondslovens § 7, stk. 1, ved døden, anses  

 betalingen af indeholdte bidrag for endelige for afdøde for det indkomstår,  

 hvori dødsfaldet har fundet sted.
 Det samme gælder betalingen af foreløbige bidrag efter  

 arbejdsmarkedsfondslovens § 12 (selvstændige erhvervsdrivende), som forfaldt  

 før dødsfaldet.
 Med hensyn til de indkomstarter, hvor der efter arbejdsmarkedsfondslovens  

 § 11, stk. 4, jf. stk. 3, og § 11, stk. 8, opkræves bidrag efterfølgende på  

 grundlag af selvangivelsesoplysninger og skatteansættelsen ved de statslige  

 told- og skattemyndigheders foranstaltning, eftergives betalingen for afdøde  

 for det indkomstår, hvori dødsfaldet har fundet sted.
§ 11,  stk. 4, henviser til personer, der er omfattet  

 af § 7, stk. 1, litra a, for hvilke, der efter stk. 3 er fastsat regler om,  

 at arbejdsgiverne ikke skal opgøre et bidragsgrundlag for personer, der i  

 medfør af kildeskattelovens § 45, stk. 1, er gjort til B-indkomst.
Reglerne  

 herom er fastsat i bekendtgørelse nr. 1250 af 16. december 1996.
 Efter § 11, stk. 8, opgør de statslige told- og skattemyndigheder for  

 personer, omfattet af § 7, stk. 1, litra c, på grund af de oplysninger, der  

 er lagt til grund ved skatteansættelsen, bidragsgrundlaget og beregner  

 bidragets størrelse.
 Eventuelle pensionsindbetalinger efter arbejdsmarkedsfondslovens § 8, stk.  

 1, litra c og f, er ikke omfattet af endelighedsbestemmelsen i  

 arbejdsmarkedsfondslovens § 13, stk. 12. Dette skyldes, at  

 arbejdsmarkedsbidraget af de omhandlede pensionsindbetalinger som  

 udgangspunkt opkræves og reguleres uafhængigt af afdøde som et mellemværende  

 mellem arbejdsgiveren henholdsvis de kommunale dagpengemyndigheder eller en  

 A-kasse, pensionsinstituttet m.fl. og de statslige told- og  

 skattemyndigheder, jf. arbejdsmarkedsfondslovens § 11, stk. 5, og § 13, stk.  

 2. Eventuelle krav om efterbetaling af for lidt indeholdt  

 arbejdsmarkedsbidrag eller udbetaling af for meget indeholdt  

 arbejdsmarkedsbidrag, jf. lovens § 15, stk. 1, fordrer ikke en  

 slutbidragsopgørelse for den bidragspligtige og vil i disse - formentlig  

 fåtallige - situationer vedrøre dødsboet uafhængigt af bestemmelsen i § 13,  

 stk. 12.
 Er der for en selvstændig erhvervsdrivende ikke sket betaling af  

 foreløbige bidrag, der er forfaldne før dødsfaldet, hæftes der for disse  

 bidrag efter dødsboskattelovens regler om hæftelse, jf. dødsboskattelovens §  

 88. Er der for lønmodtagere, for hvem arbejdsgiveren indeholder  

 arbejdsmarkedsbidrag, ikke indeholdt arbejdsmarkedsbidrag eller indeholdt med  

 et for lille beløb, finder arbejdsmarkedsfondslovens regler om hæftelse og  

 inddrivelse mv. anvendelse over for arbejdsgiveren, jf. dødsboskattelovens §§  

 87-88.
 Hvis det konstateres, at afdøde har betalt for lidt i arbejdsmarkedsbidrag  

 i indkomstår, der ligger forud for det indkomstår, hvori dødsfaldet har  

 fundet sted, sker efterbetaling og hæftelse i disse tilfælde efter reglerne  

 herom i dødsboskattelovens §§ 87 og 88.
 Dette betyder, at såfremt dødsfaldet finder sted, inden der er foretaget  

 en ansættelse af arbejdsmarkedsbidraget, eller inden en eventuel  

 efterfølgende ændret ansættelse heraf, og fremsat eventuelt krav om  

 efterbetaling, opgøres efterbetalingskravet efter de almindelige regler for  

 fremsættelse af krav vedrørende personlige skatter i dødsboskattelovens § 87.
Efterbetalingskravet skal være fremsat over for den eller dem, der hæfter  

 for krav mod afdøde senest tre måneder efter, at skattemyndighederne har  

 modtaget en opgørelse over afdødes aktiver og passiver på dødsdagen.
I boer,  

 der er udleveret til den efterlevende ægtefælle efter dødsboskiftelovens § 22  

 (»150.000 kr.s-reglen«), og hvor der derfor ikke foreligger en  

 opgørelse over afdødes aktiver og passiver ved dødsfaldet, regnes fristen på  

 tre måneder dog fra meddelelsen herom.
Skattemyndighederne kan anmode om yderligere oplysninger vedrørende  

 afdødes aktiver og passiver, og såfremt boet mv. ikke er fremkommet med  

 oplysningerne inden for en nærmere fastsat frist, udskydes 3-måneders-fristen  

 således, at den først udløber 2 måneder efter, at skattemyndighederne har  

 modtaget oplysningerne.
Reglerne i skattekontrollovens § 6 C, hvorefter  

 skattemyndighederne kan anmode om yderligere oplysninger, gælder.
 Reglerne om udstedelse af proklama i dødsboer i dødsboskifteloven finder  

 ikke anvendelse over for skattekrav, medmindre kravet er opgjort på  

 tidspunktet for proklamaets udstedelse, jf. dødsboskattelovens § 87, stk. 5.  

 Denne bestemmelse finder tilsvarende anvendelse på arbejdsmarkedsbidrag.
 For skyldige arbejdsmarkedsbidrag hæftes der efter reglerne i  

 dødsboskattelovens § 88 om hæftelse for personlige skatter.
Dette betyder, at såfremt boet er undergivet skifte, hæfter boet for de  

 skyldige arbejdsmarkedsbidrag.
Såfremt arvingerne har delt boet uden at sikre  

 sig, at boets gældsposter er afviklet, hæfter arvingerne personligt og  

 solidarisk for gælden.
Er boet uskiftet, påhviler betalingen af afdødes arbejdsmarkedsbidrag den  

 efterlevende ægtefælle.
Hvis afdøde ud over fællesboet også efterlod sig et  

 særbo, som er skiftet, hæfter særboet og den efterlevende ægtefælle  

 solidarisk for afdødes arbejdsmarkedsbidrag.
 Hvis et uskiftet bo skiftes i den efterlevende ægtefælles levende live,  

 hæfter boet og den efterlevende ægtefælle solidarisk for eventuelle krav på  

 arbejdsmarkedsbidrag mod afdøde.
 Hvis boet er under insolvensbehandling fritages afdødes efterlevende  

 ægtefælle og arvinger for hæftelsen for skyldige arbejdsmarkedsbidrag.
 26. Værdiansættelsesspørgsmål - boafgiftsloven.
Efter § 12 i boafgiftsloven, som ændret ved lov nr. 1222 af 27. december  

 1996, gælder, at boet selv foretager værdiansættelsen af et aktiv eller  

 passiv.
Værdien ansættes i boopgørelsen til aktivernes handelsværdi på den i  

 boopgørelsen fastsatte opgørelsesdag.
 Med hensyn til aktiver, der er a conto-udloddet, fastsættes værdien til  

 handelsværdien på udlodningsdagen.
Efter de nye regler i dødsboskiftelovens kapitel 26 kan skifteretten efter  

 anmodning bestemme, at handelsværdien af boets aktiver og passiver skal  

 fastsættes ved en sagkyndig vurdering.
Skifteretten vil således efter  

 anmodning kunne træffe bestemmelse om omvurdering, hvis der er begået fejl  

 ved vurderingens udførelse, som kan have påvirket vurderingsresultatet, hvis  

 vurderingen i øvrigt ikke er foretaget på betryggende måde, eller hvis  

 aktivets eller passivets handelsværdi må antages at afvige væsentlig fra  

 vurderingsresultatet.
Den kommunale skattemyndighed kan ikke ændre resultatet af en sagkyndig  

 vurdering.
Det er skifterettens afgørelse, om der har foreligget en sagkyndig  

 vurdering.
Hvis en værdiansættelse i en boopgørelse ikke er fastsat ved en sagkyndig  

 vurdering, er skattemyndigheden ikke bundet heraf.
Skattemyndigheden har to  

 muligheder for at få ændret værdiansættelsen.
Skattemyndigheden kan enten  

 anmode skifteretten om at udmelde en eller flere sagkyndige til at foretage  

 en vurdering, eller skattemyndigheden kan ændre den af boet foretagne  

 værdiansættelse.
 Hvis skattemyndigheden vil ændre ansættelsen uden sagkyndig vurdering,  

 skal den give boet og skifteretten meddelelse om ændringen inden 3 måneder  

 efter boopgørelsens modtagelse. Ønsker den kommunale skattemyndighed  

 sagkyndig vurdering, skal den inden samme frist rette henvendelse til  

 skifteretten herom.
Hvis den kommunale skattemyndighed vil ændre ansættelsen uden sagkyndig  

 vurdering, kan boet inden 4 uger efter at have modtaget meddelelse om  

 ændringen forlange sagkyndig vurdering.
Skattemyndigheden har således  

 mulighed for at korrigere værdianansættelsen for åbenbare fejl uden udmelding  

 af sagkyndig vurdering.
Hvis skattemyndighedens ændrede værdiansættelse  

 bygger på andet end retning af fejl, kan den også lægges til grund, hvis boet  

 ikke inden 4 uger anmoder skifteretten om at udmelde en sagkyndig vurdering.  

 Skattemyndigheden kan således ikke mod boets ønske gennemføre en ændret  

 værdiansættelse, idet boet så kan anmode om sagkyndig vurdering.
 Skattemyndigheden er bundet af en sagkyndig vurdering, der er udmeldt af  

 skifteretten, medmindre betingelserne for omvurdering er til stede, jf.  

 skiftelovens § 94.
 Det forhold, at skifterettens afgørelser er judicielle, medfører, at der  

 ikke kan klages over værdiansættelse efter det ligningsmæssige klagesystem.  

 Som følge heraf er værdiansættelserne udgået af opregningen af den kommunale  

 skattemyndigheds ligningsmæssige kompetencer i skattestyrelseslovens § 2, nr.  

 2, ligesom der er foretaget en konsekvensændring af skattestyrelseslovens §  

 21, stk. 4, jf. § 30 i lov nr. 1223 af 27. december 1996 om ændring af  

 forskellige skatte- og afgiftslove og konkursloven (Ændringer som følge af  

 dødsboskifteloven og dødsboskatteloven m.v.).
 Reglerne om beregning af passivposter i dødsboerne er overført til  

 boafgiftsloven som § 13 a ved lov nr. 1222 af 27. december 1996 om ændring af  

 lov om afgift af dødsboer og gaver (Ændringer som følge af dødsboskifteloven  

 og dødsboskatteloven m.v.). Herudover er der gennemført den ændring, at  

 boerne fremover selv skal angive passivposterne i boopgørelsen, således at  

 den kommunale skattemyndighed fremover skal efterprøve beregningen af  

 passivposterne.
For så vidt angår passivpostberegningen kan den kommunale skattemyndigheds  

 afgørelser som hidtil påklages inden for det ligningsmæssige klagesystem.  

 Dette gælder dog ikke, hvis der bag uenigheden om passivpostberegningen  

 ligger en uenighed om værdiansættelsen af det pågældende aktiv.
I så fald  

 skal uenigheden løses i det skiftemæssige vurderingssystem, jf. ovenfor.
De gennemførte regler betyder, at passivpostberegningerne fortsat omfattes  

 af det ligningsmæssige klagesystem, men med den indskrænkning, at dette ikke  

 gælder værdiansættelsen af de bagved liggende aktiver.
For så vidt angår  

 klagesager ved Landskatteretten er det ved en ændring af  

 skattestyrelseslovens § 30, stk. 1, 2. pkt., præciseret, at der ikke kan  

 iværksættes syn og skøn af værdiansættelsen.
 27. Oplysningspligt - skattekontrolloven.
Skattemyndighederne har til opgave at ansætte skattepligtige i skat.
Til  

 det formål er den enkelte skattepligtige pålagt en selvangivelsespligt.  

 Selvangivelsespligten indebærer ikke kun en pligt til at selvangive  

 skatterelevante oplysninger, men også en pligt til efter anmodning at  

 redegøre for grundlaget for de selvangivne oplysninger til brug for  

 skattemyndighedernes bedømmelse af kvaliteten af disse oplysninger.
I de tilfælde, hvor den skattepligtige er afgået ved døden, er  

 oplysningerne om afdødes økonomiske forhold overgået fra afdøde til  

 skifteretten, dødsboet, arvingerne eller en efterlevende ægtefælle.
Som følge  

 heraf er der ved § 29 i lov nr. 1223 af 27. december 1996 om ændring af  

 forskellige skatte- og afgiftslove og konkursloven (Ændringer som følge af  

 dødsboskifteloven og dødsboskatteloven m.v.) indsat en bestemmelse i  

 skattekontrolloven som § 6 C, hvorefter de ovenfor nævnte pålægges en  

 oplysningspligt overfor skattemyndighederne vedrørende afdødes skattemæssige  

 forhold.
Oplysningspligten omfatter enhver oplysning af betydning for  

 opgørelsen af skattekrav, der udspringer af afdødes skattepligt.  

 Oplysningspligten omfatter også oplysninger om, hvem der er arvinger i boet,  

 og hvorledes boet skiftebehandles.
 Oplysningspligtens overholdelse er sanktioneret således, at fristen i §  

 87, stk. 2, i dødsboskatteloven for skattemyndighedernes anmeldelse af  

 skattekrav i boet udskydes, hvis en anmodning om oplysninger efter  

 skattekontrollovens § 6 C, stk. 1, ikke efterkommes indenfor en nærmere  

 angiven rimelig frist, jf. § 87, stk. 3, i dødsboskatteloven.
Efter skattekontrollovens § 6 C, stk. 2, vil skifteretterne blive pålagt  

 at foretage automatiske indberetninger om dødsboer til skattemyndighederne  

 efter regler, der fastsættes af skatteministeren.
Skatteministeren er  

 bemyndiget til at foreskrive, hvilke booplysninger, der skal indberettes,  

 samt hvornår, i hvilken form og hvortil oplysningerne skal indberettes.
Den nærmere afgrænsning af, hvilke oplysninger skifteretterne således skal  

 indberette, vil blive aftalt med justitsministeren.
De oplysninger, der  

 tænkes indberettet, er oplysninger om dødsboets skiftemæssige behandling og  

 oplysninger om aktiver og passiver på dødsdagen, jf. § 25, stk. 5, og § 33,  

 stk. 3, i dødsboskifteloven.
Oplysninger af denne type er udgangspunktet for  

 beregning af fristen i § 87 i dødsboskatteloven for anmeldelse af skattekrav  

 i boet.
Skattekontrollovens § 6 C giver imidlertid også hjemmel for  

 inddragelse af andre oplysningstyper under indberetningspligten, i det omfang  

 oplysningerne er af væsentlig betydning for skatteligningen.
