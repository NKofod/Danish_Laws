Nr BTL 293 Betænkning over Forslag til lov om ændring af forskellige skattelove  

 (Anparter, overskuds- og underskudsselskaber)   

 Nr L 293 1992-93, 1. samling Afgivet af Skatteudvalget Afgivet: 19930618 Udvalget har behandlet lovforslaget i en række møder og har herunder  

 stillet spørgsmål til skatteministeren, som denne har besvaret skriftligt.
 Endvidere har udvalget modtaget skriftlige og/eller mundtlige henvendelser  

 fra:
Advokatfirmaet Tommy V.
Christiansen, Åbyhøj, bilagsnr. 74 Brancheforeningen Kontor & Data, bilagsnr. 34 Danmarks Vindmølleforening, bilagsnr. 62 og 64 Dansk Yacht Charter, Kolding, bilagsnr. 4 Det Danske Advokatsamfund, Advokatrådet, bilagsnr. 19 Detailhandelens Fællesråd, bilagsnr. 70 Difko Administration A/S, bilagsnr. 43 Erhvervenes Skattesekretariat, bilagsnr. 16 Finansrådet, bilagsnr. 5 Foreningen af Statsautoriserede Revisorer, bilagsnr. 37 Intax A/S, bilagsnr. 35 Jens Jakobsen A/S, bilagsnr. 23 Rederiforeningen af 1895, bilagsnr. 60 Revisionsfirmaet Albert Pedersen/Edelbo & Dalgaard A/S, bilagsnr. 1 Revitax, bilagsnr. 21 Rindbo Management, bilagsnr. 57 Søndersø Kommune, bilagsnr. 14 Søsportens Brancheforening, bilagsnr. 3 Turismens Fællesråd, bilagsnr. 22 Nogle af udvalgets spørgsmål og ministerens svar herpå er tillige med  

 nogle af de skriftlige henvendelser optrykt som bilag til betænkningen.
 Der er af skatteministeren stillet ændringsforslag, hvorom henvises til de  

 ledsagende bemærkninger.
 Herefter indstiller et flertal (Socialdemokratiets,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) lovforslaget til vedtagelse med de stillede  

 ændringsforslag.
 Flertallet anfører, at i regeringsgrundlaget »En ny start« blev  

 det fastslået, at beskæftigelsen skal øges, og at der skulle gennemføres en  

 skatteomlægning, der skal nedbringe skatten af arbejdsindkomst.
 Samtidig afstak regeringen en række retningslinier for skatteomlægningen:
 - Det samlede økonomiske grundlag for de enkelte familier i egen bolig  

 måtte ikke forringes.
 - Den samlede omlægning skulle sikre balance - socialt og mellem de  

 forskellige boligformer.
 - Der skulle skabes sammenhæng i skattesystemet, så forskellige indkomster  

 blev beskattet ensartet, således at omgåelsesmuligheder blev imødegået,  

 således at der skabtes større enkelhed og således, at der sikredes en bedre  

 fordeling af skattebyrden, samtidig med at retssikkerheden prioriteredes  

 højt.
 - Vægten i beskatningen skulle forskydes fra indkomstbeskatning til  

 miljøskatter.
Flertallet konstaterer, at disse krav er opfyldt med de fremsatte  

 lovforslag til omlægning af skattesystemet.
Samtidig styrkes erhvervenes  

 konkurrenceevne.
 Med de fremsatte lovforslag tilvejebringes et skattesystem, som sikrer  

 markant lavere skatteprocenter på alle indkomstniveauer.
 Grundlaget for sænkningen af skatteprocenterne er bl.a. tilvejebragt  

 gennem en ensartet beskatning af forskellige typer af indkomster.
 Samtidig betyder den lavere, men ensartede beskatning, at bæredygtige og  

 fornuftige investeringer, der skaber vækst og beskæftigelse, begunstiges på  

 bekostning af ufrugtbare og rent skattemæssigt begrundede transaktioner, der  

 alene bygger på og bæres af det tidligere skattesystems mangler og manglende  

 sammenhæng.
 Med skatteomlægningen er grundlaget skabt for et skattesystem, der skaber  

 og understøtter forudsætningerne for ny vækst og dynamik i samfundet, hvor vi  

 hidtil har levet med en samfundsudvikling, der i væsentlig grad var afstemt  

 efter uhensigtsmæssige og skadelige skattemæssige overvejelser og  

 kalkulationer.
 Skatteomlægningen er både økonomisk og socialt nøje afbalanceret.
 Provenuet til de markant lavere trækprocenter på alle indkomstniveauer er  

 tilvejebragt ved hjælp af indførelse af nye grønne afgifter, ved hjælp af  

 øremærkede arbejdsmarkedsbidrag og gennem en eliminering af misforhold og  

 misvækster, der har muliggjort, at grupper af skattepligtige har haft  

 mulighed for en lav skattebelastning i skærende kontrast til deres  

 forbrugsmuligheder.
 Indførelse af grønne afgifter er fulgt op af skattelettelser for  

 lavindkomster kombineret med en forhøjelse af børnefamilieydelsen, således at  

 de grupper, der belastes forholdsmæssig hårdest af de grønne afgifter,  

 kompenseres.
 De helt nødvendige sænkninger af skatteprocenterne er fulgt op af en  

 normal beskatning af hidtil skattefri eller lavt beskattede indkomster.
 Med de øremærkede arbejdsmarkedsbidrag er der skabt synlighed i  

 finansieringen af præcist angivne udgiftsformål på arbejdsmarkedet.
Regeringens helt nødvendige krav om sikring af boligejernes økonomiske  

 vilkår er indfriet.
Rentefradragets værdi følger sænkningen af  

 skatteprocenterne, og sideløbende hermed nedsættes lejeværdien.
Hertil kommer  

 mulighederne for gennem konvertering af realkreditlån at tilpasse sig det  

 ændrede renteniveau.
 Personskattelettelserne er gennemført, uden at erhvervslivets omkostninger  

 herved er forøget.
På denne baggrund skal flertallet konkludere, at der ved gennemførelse af  

 skatteomlægningen er sikret - væsentlige reduktioner af skatteprocenterne af arbejdsindkomst, - øget miljøansvarlighed i beskatningen, - et skattesystem, der er tilpasset verden omkring os, både hvad struktur  

 og beskatningsprocenter angår, - et beskatningssystem, som tilvejebringer grundlaget for en ny vækst og  

 dynamik i samfundet, - en beskatning, som sikrer boligejernes økonomiske situation, - og et skattesystem, som skaber sikkerhed for skatternes udvikling i de  

 kommende år.
 Flertallet opfordrer Folketingets øvrige partier, erhvervslivet,  

 arbejdsmarkedets parter, kommuner og amter samt alle øvrige gode kræfter i  

 det danske samfund til at deltage i det store, vanskelige og spændende  

 projekt, det er at få skabt øget beskæftigelse, ny fremgang og dermed en  

 »Ny kurs mod bedre tider« for alle danskere.
 Et mindretal (Venstres og Det Konservative Folkepartis medlemmer af  

 udvalget) indstiller lovforslaget til forkastelse ved 3. behandling.
Mindretallet betragter regeringens samlede økonomiske udspil som en  

 helhed.
Da Det Konservative Folkeparti og Venstre er modstandere af  

 regeringens samlede plan, vil de to partier stemme imod alle regeringens  

 lovforslag, uanset at partierne ville kunne støtte enkelte af lovforslagene,  

 hvis de ikke indgik i den fremlagte helhed.
Nogle af lovforslagene har  

 partierne ved tidligere lejligheder selv fremlagt, men i helt andre  

 sammenhænge.
Regeringens samlede økonomiske plan består af tre elementer: Nye  

 offentlige udgifter, ændringer i dagpengesystemet og omlægning af  

 skattesystemet.
Samlet lægger disse tre elementer op til en ny kurs i den  

 økonomiske politik, som har en forkert ideologisk drejning og er økonomisk  

 uansvarlig.
 For det første har regeringen foreslået nye offentlige udgifter på 11-12  

 mia. kr. i 1994. Regeringen har dermed brudt de sidste 10 års stramme  

 udgiftspolitik og har sat kursen mod nye udvidelser af den offentlige sektor.
For det andet indebærer den foreslåede skatteomlægning, at det private  

 erhvervslivs kapitalgrundlag i de kommende år vil blive udhulet af  

 avanceskatter på aktier, ejendomme og goodwill samtidig med, at  

 erhvervslivets konkurrenceevne bliver forringet.
Boligudgiften for boligejere  

 vil stige, således at de private ejerboliger stilles ringere i forhold til de  

 offentligt støttede udlejningsboliger.
Den foreslåede bruttoskat vil forringe  

 vilkårene for ny privat pensionsopsparing.
 For det tredje har regeringen fremlagt en arbejdsmarkedspolitik, som slet  

 ikke løser strukturproblemerne på arbejdsmarkedet, men tværtimod cementerer  

 de bestående stivheder og lægger grunden til forøgede udgifter til  

 arbejdsmarkedspolitikken i de kommende år.
 Samlet udgør regeringens økonomiske udspil en ideologisk drejning, hvor  

 den offentlige sektor vil vokse kraftigt, medens der bliver lagt større  

 byrder på den private sektor.
 Mindretallet finder det aldeles utroværdigt og uansvarligt, når regeringen  

 lover skattelettelser samtidig med, at de offentlige udgifter og underskuddet  

 på de offentlige budgetter vokser.
 Den nye kurs mod større offentlige udgifter vil tværtimod udløse store  

 skatteregninger i fremtiden.
 Der er enkelte forslag om skattelettelser m.v. i den samlede pakke, som  

 mindretallet ud fra en isoleret betragtning ville kunne støtte.
 En ansvarlig økonomisk politik kræver imidlertid, at lettelser og  

 finansiering hører sammen.
Mindretallet er derfor nødt til at se lovforslagene om lettelser og  

 skærpelser under eet.
Da regeringen ikke har taget initiativ til reelle  

 forhandlinger om den samlede økonomiske plan, har mindretallet ikke fået  

 mulighed for at opnå grundlæggende ændringer i regeringens udspil.
I  

 konsekvens heraf vil mindretallet stemme imod alle regeringens lovforslag.
Sammenfattende kan det om skatteforslagene konkluderes, at skattereformen  

 bl.a. rammer den private ejendomsret, erhvervslivet, ejerboligerne og  

 pensionsopsparingen.
Dertil kommer, at skattetrykket hurtigt vil stige som  

 følge af de voksende offentlige udgifter.
Mindretallet opfatter lovforslagene som et ideologisk angreb på den  

 private ejendomsret.
Balancen i ejerforholdene i dansk erhvervsliv vil blive  

 forrykket fra individuel privateje til dominans fra store fonde.
Hertil  

 bidrager især lovforslagene om beskatning af aktie- og ejendomsavancer samt  

 beskatning af goodwill.
Regeringens ændringsforslag ændrer ikke afgørende på  

 dette forhold.
 Den private ejendomsret er selve livsnerven i det privatkapitalistiske  

 system, som har vist sig at være alle andre systemer overlegent med hensyn  

 til at sikre størst velfærd og velstand for hele samfundet og dets borgere.
Lovforslagene om beskatning af aktieavancer, ejendomsavancer og goodwill  

 vil formindske enkeltpersoners lyst til at løbe en risiko og investere i  

 erhvervsvirksomheder.
I stedet vil man foretrække passive investeringer med  

 betydelig mindre risiko.
Det privatkapitalistiske system bygger i  

 allerhøjeste grad på, at man, hvis man løber en risiko, til gengæld har  

 mulighed for at opnå en økonomisk gevinst.
Fjerner man de økonomiske  

 incitamenter, herunder muligheden for formuedannelse, slår man dynamikken i  

 samfundet i stykker med tab af velstand og velfærd til følge.
Mindretallet vender sig endvidere imod den progressive beskatning af  

 kapitalindkomst.
Gennemføres regeringens lovforslag, vil der ikke længere  

 være symmetri mellem beskatning af renteindtægter og renteudgifter, hvilket  

 forekommer uheldigt og ulogisk.
 Mindretallet er enig med Ligestillingsrådet, når dette i et svar til  

 Skatteudvalget (L 283, spørgsmål 26) kritiserer reglen om, at begge  

 ægtefællers kapitalindkomst beregnes på toppen af beregningsgrundlaget hos  

 den ægtefælle, der har den højeste personlige indkomst.
Der er uenighed mellem regeringen og erhvervslivets organisationer om  

 størrelsen af erhvervsbelastningen i lovforslagene, men der er ingen tvivl  

 om, at virksomhederne bliver stærkt belastet til skade for konkurrenceevnen.  

 Det vil trække i den forkerte retning med hensyn til beskæftigelse og  

 arbejdsløshed.
Mindretallet peger i den forbindelse især på lovforslagene om  

 afskaffelse af udlandslempelse, varelagernedskrivning og adgangen til at  

 henlægge til investeringsfonds samt nedsættelse af nedskrivningsprocenten  

 efter husdyrbesætningsloven.
Desuden vil nogle af de grønne afgifter belaste  

 erhvervenes omkostninger, hvilket også i allerhøjeste grad gælder den  

 skærpede beskatning af personalegoder samt de stærkt forringede muligheder  

 for fradrag for befordringsudgifter.
 I stedet for at stoppe for adgangen til at henlægge til investeringsfonds  

 bør ordningen udbygges til en egentlig konjunkturudligningsfond som foreslået  

 af mindretallet i et konkret lovforslag, der for øjeblikket er til behandling  

 i Folketinget.
Herved løses det problem, som mange erhvervsdrivende har med svingende  

 indtægter.
Er der ikke gode muligheder for at udjævne de svingende indtægter  

 over årene, kommer de erhvervsdrivende til at betale en højere skat, end hvis  

 indtægten var jævnt fordelt, hvilket naturligvis opleves som en stor  

 uretfærdighed.
 Et særligt problem er erhvervenes bidrag til de tre arbejdsmarkedsfonde  

 specielt efter 1997.
 Den kraftige erhvervsbelastning kan kun undgå at skade virksomhedernes  

 konkurrenceevne, hvis der gennemføres en sænkning af lønniveauet, men det har  

 ikke været muligt at formå regeringen til at erkende dette faktum.
Mindretallet vender sig stærkt imod den nye skat, som regeringen kalder  

 øremærkede arbejdsmarkedsbidrag.
I realiteten er det den gamle  

 socialdemokratiske ide om en bruttoskat, der optræder under denne betegnelse.  

 Bruttoskatten rammer pensionsopsparingen, selv om en sådan opsparing i  

 allerhøjeste grad er samfundsgavnlig.
Lønmodtagerne vil opleve, at der vil  

 blive opkrævet bruttoskat også af beløb, som arbejdsgiveren indbetaler til  

 aftalte pensionsordninger, og som lønmodtageren derfor ikke selv får  

 udbetalt.
Dette forhold medfører i øvrigt en klar forskelsbehandling mellem  

 lønmodtagere med private pensionsordninger i forhold til lønmodtagere med ret  

 til tjenestemandspension.
Regeringens forsøg på at rette op på dette  

 misforhold ved at foreslå en nedsættelse af tjenestemandspensionen virker  

 krampagtigt og vil give anledning til berettiget harme i tjenestemandskredse.
De, der sparer op til kapitalpension, bliver særlig hårdt ramt.  

 Fradragsværdien begrænses, og det indbetalte beløb bruttobeskattes, samtidig  

 med at skatten på udbetalingerne bevares uændret på 40 pct.
Et helt specielt  

 problem vil opstå for de personer, som har en ordning, hvor arbejdsgiveren  

 indbetaler til kapitalpensionen.
Disse personer vil efter regeringens forslag  

 ikke netto kunne indbetale et beløb helt op til det fastlagte loft over den  

 årlige indbetaling til kapitalpension (i 1993 30.000 kr.), idet  

 forsikringsselskabet skal indbetale bruttoskatten, uden at lønmodtageren får  

 mulighed for at »fylde op« til loftet.
Dette problem eksisterer  

 ikke for personer, der selv indbetaler til kapitalpensionen.
 Mindretallet finder det endvidere stærkt betænkeligt, at der med  

 bruttoskatten introduceres en ny skatteskrue, som kan anvendes til yderligere  

 forhøjelser af skatten på et senere tidspunkt.
Trods talrige løfter fra regeringen om det modsatte belaster  

 skattereformen boligejerne.
Nedsættelsen af lejeværdien kan slet ikke  

 kompensere for den reducerede skattemæssige værdi af rentefradraget.  

 Forskellen er i et svar til Skatteudvalget af skatteministeren selv opgjort  

 til en belastning af boligejerne på 2,6 mia. kr., når reformen er fuldt  

 gennemført.
 Ejere af sommerhuse og pensionister i ejerboliger får en særlig følelig  

 belastning, idet disse ikke får del i den i øvrigt særdeles beskedne  

 nedsættelse af lejeværdien.
Ejerboliger kan derudover i fremtiden forvente yderligere  

 skatteforhøjelser, hvis rentefaldet slår igennem og bevirker højere  

 ejendomsvurderinger.
Det fører til højere ejendomsskatter og en højere  

 lejeværdi.
Unge med særlig stor gæld i forbindelse med uddannelseslån rammes hårdt af  

 rentefradragsrettens forringelse.
Regeringens henvisning til en  

 bistandsordning for unge med store lån og lille eller ingen indtægt vil ikke  

 komme den store del af ungdommen med det omtalte problem til gode.
 Forringelsen af befordringsfradraget kombineret med forhøjelsen af  

 benzinafgiften rammer bilisterne og skader mobiliteten på arbejdsmarkedet.  

 Handelsrejsende og andre, der er afhængige af firmabil, rammes særlig hårdt.  

 Forringelserne er så markante, at også bilbranchen vil blive hårdt ramt.
 De ganske mange mennesker, der i forbindelse med en skilsmisse er pålagt  

 børne- eller underholdsbidrag, rammes hårdt af begrænsningen af  

 fradragsværdien af de nævnte bidrag.
Da familier med kun een indkomst ikke har mulighed for at overføre det  

 uudnyttede bundfradrag i den foreslåede topskat mellem ægtefællerne, vil  

 disse familier skulle betale mere i skat end familier med to indkomster.  

 Dette problem, som også findes i dag, vil blive forværret af regeringens  

 forslag.
Regeringens ændringsforslag vil yderligere forstærke problemet.
Mindretallet er enig med regeringen i behovet for markante lettelser i  

 beskatningen af arbejdsindkomster, som er særdeles høj i Danmark sammenlignet  

 med andre lande.
Men mindretallet er uenig med regeringen i valg af metode  

 til at nå dette mål.
Som beskrevet i ovenstående flytter regeringens forslag  

 en lang række skattepolitiske hegnspæle i socialdemokratisk og centralistisk  

 retning og altså væk fra, hvad mindretallet finder ret og rimeligt.
Derfor  

 afviser mindretallet regeringens skattereform og indstiller alle 23  

 lovforslag i reformen til forkastelse.
 Et andet mindretal (Socialistisk Folkepartis medlemmer af udvalget)  

 indstiller lovforslaget til vedtagelse med de under nr. 6 og 7  

 stillede ændringsforslag.
 Mindretallet beklager, at der ikke er grebet ind over for handel med  

 underskudsselskaber, som fortsat vil være et skattemæssigt  

 unddragelsesobjekt.
 For så vidt angår de af ministeren stillede ændringsforslag ville  

 mindretallet kunne stemme således:
 Ændringsforslag nr. 1: Imod, da ændringsforslaget indeholder følgende  

 elementer:
Nr. 1: Undlader.
Konsekvensændring.
Nr. 01: Imod.
Udvander det oprindelige forslag ved at forhøje  

 afskrivningsprocenten fra 30 til 60 pct. i år 2.
Nr. 02: Undlader.
Konsekvensændring.
Nr. 03: For.
Stopper et hul.
Nr. 2-5: Undlader.
Konsekvensændringer.
Nr. 6: For.
Der er tale om, at et hul lukkes.
Nr. 7: For.
Der lukkes et hul.
Nr. 8: Undlader.
Teknik vedrørende ikrafttræden.
 Et tredje mindretal (Fremskridtspartiets medlem af udvalget) vil  

 redegøre for sin stilling til lovforslaget og de stillede ændringsforslag ved  

 2. behandling.
 Æ n d r i n g s f o r s l a gAf skatteministeren , tiltrådt af et  

flertal (S, CD, RV og KRF):
 Til § 2 1) Nr. 1 udgår, og i stedet indsættes som nye  

 numre:
 »1. I § 2, stk. 1, 2. pkt., ændres »stk. 5«  

 til: »stk. 5 og 8«, og i § 2, stk. 6, ændres »og  

 5« til: », 5 og 8«.
 01. I § 2 indsættes efter stk. 7 som nyt stykke:
»Stk. 8. For selskaber omfattet af § 1, stk. 1, nr. 1 og 2, i  

 lov om indkomstbeskatning af aktieselskaber m.v. indgår anskaffelsessummen  

 for driftsmidler omfattet af stk. 1, som enten erhverves med henblik på  

 udlejning, eller som allerede ved erhvervelsen er udlejet, ikke i den  

 afskrivningsberettigede saldoværdi for anskaffelsesåret eller indkomståret  

 efter anskaffelsesåret.
For indkomståret efter anskaffelsesåret kan der  

 særskilt afskrives indtil 60 pct. af anskaffelsessummen for  

 udlejningsaktivet.
Den del af anskaffelsessummen, for hvilken der ikke er  

 foretaget afskrivning, tillægges den afskrivningsberettigede saldoværdi for  

 det andet indkomstår efter anskaffelsesåret.« 02. I § 3, stk. 1, 1. pkt., indsættes efter »finder  

 sted«: », jf. dog stk. 7«.
 03. I § 3 indsættes efter stk. 6 som nye stykker:
 »Stk. 7. Selskaber omfattet af § 1, stk. 1, nr. 1 og 2, i lov  

 om indkomstbeskatning af aktieselskaber m.v. kan først fradrage udgifter til  

 anskaffelse af aktiver omfattet af stk. 1, 1. pkt., og stk. 2, som erhverves  

 med henblik på udlejning eller som allerede ved erhvervelsen er udlejet, i  

 den skattepligtige indkomst for indkomståret efter anskaffelsesåret.
Stk. 8. Sælges et driftsmiddel, hvis anskaffelsessum i medfør af  

 stk. 7 fuldt ud er fradraget i den skattepligtige indkomst for året efter  

 anskaffelsesåret, skal salgssummen fuldt ud medregnes i den skattepligtige  

 indkomst for det indkomstår, hvori afhændelsen finder sted, jf. dog § 6.  

 Forsikrings- eller erstatningssummer vedrørende sådanne driftsmidler  

 behandles på samme måde som beløb, der indvindes ved salg af de pågældende  

 driftsmidler.« 04. I § 6, stk. 1, 2. pkt., og stk. 2, ændres  

 »og 2« til: », 2 og 7«.' 2) I det under nr. 2 foreslåede § 14, stk. 2, 3.  

 pkt., ændres »§ 2, stk. 3, 2. pkt.« til: »§ 2, stk.  

 8«.
 3) Efter nr. 2 indsættes som nyt nummer:
»05. I § 15 ændres »§ 2« til: »§ 2,  

 stk. 1-7«.' 4) I det under nr. 3 foreslåede § 29 F, stk. 1, 2.  

 pkt., ændres »§ 2, stk. 3, 2. pkt.« til: »§ 2, stk.  

 8«.
 5) Efter nr. 3 indsættes som nyt nummer:
»06. I § 29 K, stk. 1 , ændres »§ 2« til:  

 »§ 2, stk. 1-7«.' Af skatteministeren , tiltrådt af et flertal (S, SF, CD, RV  

 og KRF):
 Ny paragraf 6) Efter § 3 indsættes som ny paragraf:
 »§ 01 I lov om fusion, spaltning og tilførsel af aktiver m.v.  

 (fusionsskatteloven), jf. lovbekendtgørelse nr. 745 af 27. august 1992,  

 foretages følgende ændring:
 I  § 4 indsættes efter stk. 1 som nyt stykke:
»Stk. 2. Såfremt et af de i fusionen deltagende selskaber er  

 stiftet inden for et tidsrum af 1 år forud for vedtagelsen af fusionen, er  

 det en betingelse for anvendelsen af denne lovs regler, at der er opnået  

 tilladelse hertil fra Ligningsrådet.
Det samme gælder, såfremt mere end 50  

 pct. af aktiekapitalen eller mere end 50 pct. af den samlede stemmeværdi i et  

 af de i fusionen deltagende selskaber har skiftet ejer inden for et tidsrum  

 af 1 år forud for vedtagelsen af fusionen.
Ligningsrådet kan fastsætte  

 særlige vilkår for tilladelsen.«» Til § 4 7) I stk. 3 indsættes efter »anskaffet«  

 ordene: »den 12. maj 1989 eller senere og«.
 Af skatteministeren , tiltrådt af et flertal (S, CD, RV og  

 KRF):
 8) Stk. 4 og 5 udgår, og i stedet indsættes:
 »Stk. 4. § 2, nr. 1, 02, 03 og 04, har virkning for aktiver  

 omfattet af afskrivningslovens § 3, stk. 1, 1. pkt., og stk. 2, der er  

 anskaffet den 18. juni 1993 eller senere.
 Stk. 5. § 2, nr. 01, 05 og 06, har virkning for aktiver, der er  

 anskaffet den 19. maj 1993 eller senere.
 Stk. 6. § 2, nr. 2 og 3, har virkning for aktiver, hvorom der den  

 19. maj 1993 eller senere er indgået kontrakt henholdsvis bindende aftale om  

 levering.
Stk. 7. § 01 har virkning for fusioner, der vedtages den 18. juni  

 1993 eller senere.« Bemærkninger Til nr. 1Ad § 2, nr. 1 Ændringsforslaget er en konsekvensændring.
Ad § 2, nr. 01 Indgrebet mod overskudsselskaber går ud på, at selskaber først får adgang  

 til at afskrive på udlejningsaktiver i året efter erhvervelsesåret.
Herved  

 modvirkes, at en køber af et likvidationsmodent selskab med latente skatter  

 og skattegæld kan udskyde skatten ved hjælp af et hurtigt fradrag i form af  

 afskrivninger på leasingaktiver erhvervet kort efter købet.
 Lovforslaget indebærer således, at selskaberne påføres et rentetab, der  

 skyldes, at hele afskrivningsforløbet forrykkes et år.
Under hensyn til at lovforslaget også omfatter selskaber, der ikke er  

 handlet som overskudsselskaber, og som udlejer aktiver, uden at der er tale  

 om skattetænkning, foreslås det, at anskaffelsessummen for driftsmidler  

 omfattet af stk. 1, som enten erhverves med henblik på udlejning, eller som  

 allerede ved erhvervelsen er udlejet, ikke indgår i den  

 afskrivningsberettigede saldoværdi for anskaffelsesåret eller indkomståret  

 efter anskaffelsesåret.
For indkomståret efter anskaffelsesåret kan der  

 særskilt afskrives 60 pct. af anskaffelsessummen for udlejningsaktivet.
Den  

 del af anskaffelssummen, for hvilken der ikke er foretaget afskrivning,  

 tillægges den afskrivningsberettigede saldoværdi for det andet indkomstår  

 efter anskaffelsesåret.
 Herved opnår de pågældende selskaber kompensation for udskydelsen af  

 førsteårsafskrivningerne, uden at lovforslagets virkning over for  

 overskudsselskaberne udhules.
Der er foretaget en korrektion af provenuskønnet i lovforslaget.  

 Merprovenuet i 1994 skønnes nu til ca. 250 mio. kr.
Målt i forhold hertil  

 skønnes ændringsforslaget at indebære et provenutab i 1994 på ca. 200 mio.  

 kr. og i 1998 på ca. 75 mio. kr.
Ad § 2, nr. 02 Ændringen er en konsekvensændring.
Ad § 2, nr. 03 Lovforslaget omfatter alene aktiver, der omfattes af afskrivningslovens §  

 2, stk. 1, dvs. driftsmidler, der indgår på saldoen.
Aktiver, der kan  

 (straks)afskrives efter andre bestemmelser i afskrivningslovens afsnit I,  

 herunder småaktiver, omfattes ikke, da de ikke indgår i saldoopgørelsen.
 For at undgå spekulation i de foreslåede regler foreslås særlige regler  

 for driftsmidler med en levetid under 3 år, edb-software og driftsmidler med  

 en anskaffelsessum under 8.100 kr. (1993). Det foreslås, at selskaber  

 omfattet af selskabsskattelovens § 1, stk. 1, nr. 1-2, først skal kunne  

 fradrage udgifterne til disse driftsmidler i den skattepligtige indkomst for  

 indkomståret efter anskaffelsesåret, hvis driftsmidlerne erhverves med  

 henblik på udlejning eller allerede ved erhvervelsen er udlejet.
Straksafskrivning for sådanne aktiver skal først og fremmest tilgodese  

 virksomheder, der selv benytter dem aktivt i deres virksomhed.
Disse  

 virksomheder beholder muligheden for at straksafskrive anskaffelsen allerede  

 i anskaffelsesåret, idet ændringen kun omfatter selskaber, der udlejer  

 aktiverne eller erhverver dem med henblik på udlejning.
Ad § 2, nr. 04 Ændringen er en konsekvensændring.
 Til nr. 2 Ændringsforslaget er en konsekvensændring.
 Til nr. 3 Ændringsforslaget er en konsekvensrettelse, som sikrer fortsat  

 mulighed for saldoafskrivning i leveringsåret.
 Til nr. 4 Ændringsforslaget er en konsekvensændring.
 Til nr. 5 Ændringsforslaget er en konsekvensrettelse, som sikrer fortsat  

 mulighed for saldoafskrivning i leveringsåret.
Til nr. 6 Efter de gældende regler i fusionsskatteloven er det en  

 betingelse for anvendelse af lovens regler ved fusion mellem danske og  

 udenlandske selskaber, ved fusion mellem udenlandske selskaber og ved  

 spaltning og tilførsel af aktiver, at der er opnået tilladelse hertil fra  

 Ligningsrådet.
Ligningsrådet kan fastsætte særlige vilkår for tilladelsen.
 Formålet med bestemmelserne herom er at imødegå skatteunddragelse eller  

 skatteundgåelse.
 Efter de gældende regler er det normalt ikke en betingelse for anvendelsen  

 af fusionsskattelovens regler ved fusion mellem danske selskaber, at der er  

 opnået tilladelse hertil fra Ligningsrådet.
 Det er dog en betingelse, at der er opnået tilladelse fra Ligningsrådet  

 til at anvende fusionsskattelovens regler ved fusion mellem danske selskaber,  

 hvis et moderselskab fusionerer med sit datterselskab og det ikke i et  

 tidsrum af tre år forud for fusionsdatoen har besiddet den for gennemførelsen  

 af fusionen fornødne majoritet.
 Det er endvidere en betingelse, at der er opnået tilladelse fra  

 Ligningsrådet til at anvende fusionsskattelovens regler ved fusion mellem  

 danske selskaber, hvis et af de fusionerende selskaber inden for et tidsrum  

 af tre år forud for fusionsdatoen uden for normal samhandel har overtaget  

 aktiver fra sine selskabsdeltagere eller fra et selskab, der beherskes af et  

 eller flere af selskabsdeltagerne i de fusionerende selskaber.
 Ligningsrådet kan i begge tilfælde fastsætte særlige vilkår for  

 tilladelsen.
 For at imødegå, at fusion mellem danske selskaber anvendes som led i  

 selskabstømninger foreslås det, at Ligningsrådets tilladelse også skal være  

 en betingelse for anvendelse af lovens regler, såfremt et af de fusionerende  

 selskaber er stiftet inden for et tidsrum af 1 år forud for vedtagelsen af  

 fusionen, eller såfremt mere end 50 pct. af aktiekapitalen eller mere end 50  

 pct. af den samlede stemmeværdi i et af de fusionerende selskaber har skiftet  

 ejer inden for et tidsrum af 1 år forud for vedtagelsen af fusionen.  

 Ligningsrådet skal, ligesom efter de gældende regler, kunne fastsætte særlige  

 betingelser for tilladelsen.
 Som eksempel kan nævnes, at en rådgiver er bekendt med, at et selskab A  

 skal afhænde sin virksomhed den 3. marts 1994.
 Rådgiveren stifter eller køber (f.eks.) den 1. februar 1994 et  

 skuffeselskab B med uafsluttet 1. regnskabsperiode og lader samtidig dette  

 selskab købe leasingaktiver.
 Rådgiveren køber aktierne i A i slutningen af marts 1994. A og B  

 fusioneres i april 1994 med B som det modtagende selskab og med 1. marts 1994  

 som fusionsdato. 1. marts 1994 kan være skæringsdatoen for det modtagende  

 selskabs regnskabsår, idet det nystiftede selskab B kan vælge at afslutte sit  

 første regnskabsår den 28. februar 1994.
 Ved fusionen placeres de genvundne afskrivninger m.v., der realiseres den  

 3. marts 1994, i det modtagende selskabs andet regnskabsår, hvor der kan  

 afskrives på leasingaktiverne.
 Ændringsforslaget er en værnsregel, som hindrer et utilsigtet provenutab.
Til nr. 7 Formålet med den i lovforslaget foreslåede  

 ikrafttrædelsesbestemmelse er primært at modvirke de arrangementer, der er  

 etableret inden for de senere år, hvor der i anpartsprojekter med 10  

 deltagere eller færre investeres i mobile aktiver.
Dette forslag har efter  

 sin ordlyd også virkning for aktiver anskaffet inden det tidligere  

 anpartsindgreb.
Efter ændringsforslaget begrænses den omhandlede  

 ikrafttrædelsesbestemmelse til alene at omfatte aktiver anskaffet den 12. maj  

 1989 eller senere.
Herved skabes sammenhæng mellem lovforslaget og de  

 tidligere anpartsindgreb.
 Ændringsforslaget skønnes ikke at have nævneværdige provenumæssige  

 konsekvenser.
 Til nr. 8 Ved det foreslåede stk. 4 sikres det, at ændringsforslaget ikke  

 får tilbagevirkende kraft for de aktiver, der er omfattet af  

 ændringsforslaget under § 2, nr. 03, og som er anskaffet i perioden fra  

 lovforslagets fremsættelse til betænkningen afgives.
 Endvidere foreslås det, at bestemmelsen i den foreslåede § 01 skal have  

 virkning fra og med den 18. juni 1993, det vil sige for fusioner, der  

 vedtages denne dato eller senere.
Hjortnæs (S) Klaus Hækkerup (S) Anne-Marie Meldgaard (S) Peder Sass (S)  

 Henning Nielsen (S) Bjarne Laustsen (S) Jes Lunde (SF) Jens Thoft (SF) Bente  

 Juncker (CD) Aagaard (KF) fmd.
Kirkegaard (KF) Peter Brixtofte (V)  

 nfmd.
Svend Heiselberg (V) Svend Aage Jensby (V) Ole Donner (FP) Elisabeth  

 Arnold (RV) Glønborg (KRF) Bilag Nogle af udvalgets spørgsmål til skatteministeren og dennes svar herpå og  

 nogle af de skriftlige henvendelser Foreningen af Statsautoriserede revisorer Kronprinsessegade 8, 1306 København K.
Telefon 33 93 91 91 Postgiro 6 43 16 58. Telex nr. 22491. Telefax nr. 33 11 09 13 Den 10. juni 1993 Vedrørende regeringens skatteomlægnings- pakke Foreningen har den 19. maj 1993 med tak modtaget de samtidig fremsatte  

 lovforslag vedrørende regeringens skatteomlægningenspakke.
Med fremsendelsen  

 anmodede ministeren foreningen om at fremkomme med eventuelle bemærkninger  

 til forslagene.
Vi har på den baggrund i det følgende fremført foreningens væsentligste  

 bemærkninger til de nævnte forslag.
Vi benytter lejligheden til tillige at  

 fremkomme med enkelte bemærkningerne til det af regeringen den 25. maj 1993  

 fremsatte lovforslag om arbejdsmarkedsfonde.
 Vi skal tillade os at nævne, at vore bemærkninger er tilstræbt ikke at  

 være påvirket af fordelingspolitiske hensyn, interesseorganisationer m.v.,  

 men alene af faglige hensyn.
1. Generelle bemærkninger - Det er afgørende for at sikre den for erhvervlivet nødvendige ro  

 omkring - og tillid til - skattesystemet, at så væsentlige ændringer af vort  

 skattesystem ikke gennemføres på et politisk spinkelt grundlag.
Vi vil derfor  

 henstille til såvel regeringen som til oppositionen, at der opnås en  

 forhandlingsløsning.
- De fremsatte lovforslag indeholder endog særdeles komplicerede  

 sammenhænge.
Sammenhænge, som ikke fuldt ud lader sig afdække på den korte  

 tid, der er til rådighed inden det bebudede tidspunkt for lovkompleksets  

 vedtagelse i indeværende måned.
 - Vi skal derfor foreslå, at i det omfang lovforslagene vedtages inden  

 sommerferien, forpligter partierne bag vedtagelsen hinanden til inden et  

 nærmere fastsat tidspunkt at revurdere de vedtagne love.
- Det er generelt vor opfattelse, at lovforslagenes overgangsbestemmelser  

 ikke er tilstrækkeligt omfattende.
Ud over at mangelen på disse bestemmelser  

 i de fremsatte lovforslag vil have urimelige konsekvenser for et betydeligt  

 antal skatteydere, jf. nedenfor, vil det skabe usikkerhed og uro forud for  

 fremsættelsen af fremtidige skattelovforslag.
Det finder vi selvsagt  

 uheldigt.
- Vi kan fuldt ud tilslutte os ønsket om bedst muligt og effektivt at  

 imødegå forskellige »skattetænkningsaranngementer«.
Det være sig  

 handel med »overskudsselskaber«, investeringsarrangementer på  

 Madeira m.v.
De fremsatte lovforslag bærer præg af, at regeringen er meget  

 fikseret på at imødegå sådanne arrangementer.
Så meget at man efter vor  

 opfattelse ikke i rimeligt omfang tager hensyn til de fremsatte lovforslags  

 negative konsekvenser for andre skatteydere.
Vi vil derfor foreslå, at flere  

 af de fremsatte forslags lovtekster gøres mindre generelle.
Herved vil  

 lovteksternes konsekvenser og anvendelse blive bragt bedre i overensstemmelse  

 med de respektive lovforslags bemærkninger, jf. nedenfor.
- Der foreslås indført skærpet beskatning af kapitalgevinster på en række  

 aktiver.
Derimod foreslås kun i meget begrænset omfang fradrag for tab.  

 Begrundelsen for manglende - eller begrænset - fradrag for tab har hidtil -  

 som hovedregel - været, at avancer på de pågældende aktiver har været  

 skattefrie.
Dette argument synes med det foreslåede udvidede  

 beskatningsgrundlag ikke længere at kunne opretholdes.
En mere  

 »symmetrisk« beskatning end den foreslåede synes at være rimelig på  

 aktier, herunder børsnoterede aktier, ejendomme, ombygning af lejede lokaler  

 og visse finansielle kontrakter.
- Vi har med stor tilfredshed bemærket, at de såkaldte holdingregler i  

 ligningsloven foreslås ophævet.
Vi har også noteret os forskellige andre  

 forenklinger.
Det er dog vor opfattelse, at der samlet ikke er tale om nogen  

 forenkling af de danske skatteregler.
Nedenfor er anført vore væsentligste bemærkninger til de enkelte  

 lovforslag.
Rækkefølgende er ikke udtryk for nogen prioritering.
 L 293 - anpartsprojekter, overskudsselskaber m.v.
 Efter forslaget skal alle indtægter og udgifter vedrørende udlejning af  

 afskrivningsberettigede driftsmidler og skibe være omfattet af  

anpartsreglerne uanset antal ejere og uanset formålet med udlejningen,  

 når den skattepligtige ikke deltager i virksomhedens drift i væsentligt  

 omfang.
 Der synes at være usikkerhed om rækkevidden af den foreslåede ændring.
Som forslaget er formuleret, har vi dog noteres os, at der heller ikke  

 fremover er underskudsbegrænsning for godkendte skibsprojekter.
Det samme  

 gælder anpartsprojekter etableret før 12. maj 1989, da der ikke er foreslået  

 ændringer af den eksisterende bestemmelse i personskattelovens § 13, stk. 6,  

 eller i overgangsreglerne i § 8, stk. 2, i 1989-lovændringen.
Det ville være  

 hensigtsmæssigt, hvis dette blev præciseret.
Overskudsselskaber Af lovforslagets bemærkninger fremgår, at formålet er at ramme handel med  

 overskudsselskaber.
Lovforslaget er imidlertid udformet så generelt, at det ikke alene gælder  

 ved ejerskifte af selskaber, men også rammer selskaber, der uden ejerskifte  

 investerer i driftsmidler og skibe til udlejning, og det hvad enten der er  

 overskud eller ej.
Forslaget bør derfor omformuleres, så det kun rammer de  

 tilfælde, hvor nye aktionærer anvender afskrivning på udlejningsaktiver til  

 at fjerne skatten af indkomst optjent i selskaber, før aktierne bliver  

 overdraget.
 Lovforslaget synes i øvrigt at have endnu en teknisk brist, der kan  

 illustreres med følgende eksempel:
 Et selskab indgår i år 1 en værftskontrakt om bygning af et skib, der  

 leveres i år 3. Det er meningen, at skibet skal udlejes på bareboatvilkår.
 Efter gældende regler kan der forskudsafskrives i år 1 og 2, og der kan  

 saldoafskrives i år 3 og følgende år.
 En bogstavelig læsning af den foreslåede lovtekst fører til, at der kun  

 kan forskudsafskrives i år 2, og at saldoafskrivning først kan påbegyndes i  

 år 4. Der kan ikke afskrives i år 3, hvilket dog næppe har været meningen.
 Spørgsmål 19:
Udvalget anmoder om ministerens kommentar til vedlagte kronik af  

 rådgivende skatterevisor Christen Amby i Det Fri Aktuelt den 8. juni 1993,  

 herunder specielt de anførte forslag a) om ændring af ligningsted ved flytning b) om ændring af acontoskatteordningen ved overflytning af virksomhed til  

 nyt selskab og påfølgende hjemstedsflytning c) om hurtig indsats fra told- og skatteregionerne ved overflytning af  

 virksomhed til nyt selskab d) om mulighederne for at tilsidesætte en række af de såkaldte  

 10-mandsarrangementer.
 Spørgsmål 25:
 Udvalget anmoder om ministerens kommentar til vedlagte artikel af 8. juni  

 1993 fra Det Fri Aktuelt: »Stadig fup med skatten«.
 Svar:
 I artiklen fremsætter Christen Amby følgende hovedsynspunkter:
- Der bør være mulighed for at opkræve acontoskat, når et selskab  

 realiserer store skattetilsvar og derefter sælges til andre aktionærer og  

 flytter hjemsted, - lovindgrebet mod brug af underskudsselskaber bør være mere omfattende.  

 Der er behov for en generel regel om, at underskud i et selskab ikke kan  

 fremføres, hvis der er skiftet aktionærer og der ikke har været kapitalmæssig  

 dækning for dette underskud, - de foreslåede lovgivningsopstramninger er ikke tilstrækkelige -  

 ligningen og skatteopkrævningen bør effektiviseres.
 Kommentar:
Jeg er meget positivt indstillet over for Christen Ambys synspunkter.
De  

 problemstillinger, som Christen Amby er inde på, er meget væsentlige, og vi  

 arbejder videre med dem i det omfang, de ikke allerede er omfattet af  

 skattereformen.
 For så vidt angår de enkelte synspunkter kan jeg tilføje følgende:
 - Vi arbejder fortsat over et bredt felt med forslag, der kan  

 effektivisere inddrivelse af restancer og for at ændre reglerne således, at  

 der opstår færre restancer.
- Der henvises til besvarelsen af spørgsmål 7 (L 293 - bilag 6). Det  

 fremgår af svaret, at vi er opmærksomme på, at lovforslaget ikke er  

 tilstrækkeligt til at stoppe handelen med underskudsselskaber.
Vi arbejder  

 videre med de komplicerede problemstillinger, der er forbundet med at finde  

 frem til den mest hensigtsmæssige skatteretlige regulering ved handel med  

 underskudsselskaber.
Jeg forventer på den baggrund at kunne vende tilbage til  

 dette område til efteråret.
 - Forbedret ligning indgår som led i regeringens udspil, og der skal  

 samarbejdes på tværs eksempelvis med Erhvervs- og Selskabsstyrelsen.
Skatteministeriet, Den 8. juni 1993 Til Folketingets Skatteudvalg Ad forslag til lov om ændring af forskellige skattelove (anparter,  

 overskuds- og underskudsselskaber) (L 293 - bilag 6) I anledning af spørgsmål 7 i udvalgets skrivelse af 3. juni 1993 (L 293 -  

 bilag 6) skal jeg meddele følgende:
 Spørgsmål 7:
Har ministeren helt opgivet at stoppe handelen med underskudsselskaber? Svar:
Det foreliggende lovforslag omfatter en udbygning af reglerne om  

 underskudsbegrænsning i ligningslovens § 15, stk. 5, sådan at indkomst fra  

 udlejning af afskrivningsberettigede driftsmidler og skibe ikke nedbringes af  

 underskud i et selskab, hvor mere end 50 pct. af aktiekapitalen har skiftet  

 ejere.
Herved stoppes udnyttelsen af uudnyttede underskud ved placering af  

 afskrivningsberettigede aktiver i underskudsselskaber.
Forslaget er imidlertid ikke tilstrækkeligt til at stoppe handelen med  

 underskudsselskaber.
Jeg kan oplyse, at vi arbejder videre med de  

 komplicerede problemstillinger, der er forbundet med at finde frem til den  

 mest hensigtsmæssige skatteretlige regulering ved handel med  

 underskudsselskaber.
Jeg forventer på denne baggrund at kunne vende tilbage  

 til dette område til efteråret.
Ole Stavad / Carsten Vesterø Jensen Advokatfirmaet Tommy V.
Christiansen Den 16. juni 1993 Tommy V.
Christiansen, adv. (H), cand. merc.
Niels Kaiser, adv. (H) Flemming Bastholm, adv. (L) Michael Serup, adv. (L) Vedrørende lovforslag nr.
L 293 om ændring af forskellige skattelove  

 (anparter) 1. Generelt om anpartsindgrebet Efter en gennemgang af regeringens lovforslag nr.
L 293 vedrørende  

 anparter, overskudsselskaber og underskudsselskaber har vi fundet anledning  

 til at henlede Skatteudvalgets opmærksomhed på enkelte problemer i  

 forbindelse med de foreslåede ændringer af reglerne i personskatteloven  

 vedrørende anpartsprojekter.
 Anpartsmarkedet har i de seneste år været præget af hovedsageligt to typer  

 projekter:
 - Et stabilt antal projekter med et erhvervsmæssigt formål, en betydelig  

 beskæftigelsesmæssig effekt og sidst, men ikke mindst en skattemæssig  

 godkendelse i form af en bindende forhåndsbesked eller lignende.
- Et stærkt stigende antal projekter skabt med henblik på en ublu  

 berigelse af udbyderne og uden hverken realøkonomisk eller skattemæssigt  

 indhold.
En meget stor del af disse sidstomtalte projekter kan allerede med  

 de nugældende skatteregler tilsidesættes.
 Vi har naturligvis sympati for det af regeringen proklamerede formål, men  

 må med beklagelse konstatere, at man som middel gennemfører generelle regler,  

 der dels udelukker en i erhvervslivet almindelig anvendt finansieringsform,  

 dels udelukker legitim erhvervsudøvelse inden for enkelte og tilsyneladende  

 tilfældigt udvalgte brancher.
2. Konkret om formidling af udlejning af lystbåde Som et eksempel på sidstnævnte, kan vi henvise til en række sunde  

 virksomheder, der har specialiseret sig i at formidle udlejning af lystbåde  

 til hovedsageligt udenlandske turister.
Der er på linie med udlejning af  

 sommerhuse tale om et valutaskabende erhverv, der på det seneste bl.a. med  

 økonomisk støtte fra Ministeriet for Kommunikation og Turisme har skabt et  

 stærkt stigende indtægtsgrundlag.
Erhvervet er imidlertid på samme måde som sommerhusudlejningsbranchen, der  

 med skattereformen opnår begunstigelser i form af eksempelvis momsfritagelse  

 på formidlingsydelser, afhængig af et antal personer, der ejer en eller flere  

 lystbåde.
På samme måde som i sommerhusudlejningsbranchen har man naturligvis  

 ikke mulighed for selv at finansiere en flåde på f.eks. 100 både.
Samtidig  

 kan man ikke basere formidling for bådejere, der til dels selv anvender  

 bådene i ferieperioderne.
 Man er i stedet henvist til bådejere, der har valgt at investere deres  

 penge i lystbåde med henblik på at opnå et økonomisk afkast af denne  

 investering.
På trods af betydelige og gentagne skattemæssige begrænsninger i branchens  

 aktiviteter inden for de seneste år, har branchen gentagne gange loyalt  

 forelagt nye projekter for Ligningsrådet med henblik på at opnå de fornødne  

 tilladelser og dispensationer.
Vi har senest selv været branchen behjælpelig  

 med udarbejdelse af de fornødne ansøgninger til Ligningsrådet.
3. De fremtidige konsekvenser af anpartsindgrebet for branchen Formålet med lovindgrebet har ifølge skatteministerens fremsættelsestale  

 været at skride ind mod »golde og ufrugtbare dispositioner uden reelt  

 økonomisk indhold«.
At de skattemæssige konsekvenser af en persons  

 udlejning af en båd bygget på et dansk værft til kr. 1 mio. til tyske  

 turister falder ind under denne kategori kan undre, når det er almindeligt  

 accepteret, at 1000 personers udlejning af et tankskib bygget på et dansk  

 værft for kr. 100 mio. i kommanditselskabsform er skattemæssigt acceptabelt  

 ifølge skibsværftspakken.
 At en person, der udlejer en lystbåd i modsætning til 10 kommanditister,  

 der udlejer afskrivningsberettiget fast ejendom, falder ind under kategorien  

 »golde og ufrugtbare dispositioner uden reelt økonomisk indhold«,  

 er formentlig ej heller indlysende.
Med det seneste anpartsindgreb er muligheden for at drive erhvervsmæssig  

 udlejning af en eller flere lystbåde gennem et udlejningsbureau elimineret,  

 idet den enkelte bådejer nu personligt skal kunne dokumentere en månedlig  

 personlig arbejdsindsats på 50 timer.
Herved overflødiggøres  

 udlejningsbureauerne, der hidtil har forestået markedsføring og den praktiske  

 udlejning, medens den enkelte bådejer ved selv at forestå markedsføring og  

 praktisk udlejning fortsat kan drive erhverv i personligt regi.
 Konsekvensen af forslaget er således i realiteten, at man fjerner  

 grundlaget for de professinelle udlejningsbureauer, medens den enkelte  

 bådejer fortsat kan foretage skattemæssige afskrivninger, få tilbagebetalt  

 negativ momstilsvar og fratrække driftsomkostninger i anden indkomst.
I stedet for at gennemføre et generelt indgreb, der rammer i flæng, burde  

 man i stedet gennemføre en godkendelsesordning, der sikrer den  

 erhvervsmæssige aktivitet og det skattemæssige indhold i projekterne.
En  

 sådan godkendelsesordning har man været i stand til at gennemføre vedrørende  

 skibsværftspakken, og det vil naturligvis ej heller være vanskeligt at  

 gennemføre ordningen for så vidt angår andre erhvervsfremmende projekter.
4. »Lovgivning med tilbagevirkende kraft« Det fremsatte forslag har virkning fra og med den 19. maj 1993 for  

 aktiver, der er anskaffet den 19. maj 1993 eller senere.
Fra og med  

 indkomståret 1994 rammer lovforslaget imidlertid en række projekter og  

 personer, der i tillid til den dagældende lovgivning har disponeret for en  

 periode, der rækker ud over såvel den 19. maj 1993 som 1. januar 1994.
 Såvel i forbindelse med lovændringerne i 1989 som i 1991 blev der indsat  

 regler, der sikrede, at personer, der havde anskaffet aktiver før  

 lovændringen, fortsat kunne anvende de regler, der gjaldt på tidspunktet,  

 hvor skatteyderen opstartede sin virksomhed eller anskaffede aktivet.
Mangelen på en regel, der sikrer personer, der har disponeret i tillid til  

 tidligere gældende ret, synes endnu mere betænkelig, når henses til, at told-  

 og skattemyndighederne selv har tvunget en lang række bådejere til at indgå  

 5-årige formidlingsaftaler med bådudlejningsbureauerne.
Skattemyndighederne  

 har således gennem en længere årrække stillet det som en nødvendig, men dog  

 ikke tilstrækkelig betingelse, at bådejerne i forbindelse med indgåelse af  

 formidlingsaftaler udtrykkeligt fraskriver sig retten til selv at disponere  

 over båden i en 5-årige periode.
Det må således antages, at en række  

 bådudlejningsbureauer kan fastholde bådejerne på aftaler indgået under ganske  

 andre skattemæssige forudsætninger som følge af skattemyndighedernes krav om  

 5-års-kontrakter.
 Vi skal derfor foreslå, at der i overensstemmelse med de tidligere  

 lovændringer indsættes en regel, hvorefter personer, der har erhvervet  

 aktiver før den 19. maj 1993, fortsat kan anvende de tidligere gældende  

 regler.
5. Vedrørende dispensationsbeføjelse I stedet for en egentlig overgangsregel har man valgt at lave en  

 dispensationsbeføjelse, som retssikkerhedsmæssigt må karakteriseres som  

 betænkelig.
Det betænkelige sættes i relief, når man læser bemærkningerne til  

 forslaget.
Det anføres her, at »dispensationsbestemmelsen har til formål  

 at sikre, at der kan ske fritagelse fra de nye regler for  

 udlejningsvirksomhed, der allerede er etableret.
Det kan dreje sig om en  

 allerede etableret udlejningsvirksomhed vedrørende skibe, der anvendes  

 erhvervsmæssigt.
Derimod kan der ikke forventes dispensation for udlejning af  

 for eksempel lystfartøjer.« Disse bemærkninger synes at fastlægge en usaglig forskelsbehandling mellem  

 erhvervsvirksomheder.
Det fremgår af cirkulæret til de nugældende anpartsregler, at reglernes  

 anvendelse forudsætter, at der er tale om erhvervsmæssig virksomhed.
I det  

 omfang virksomheden ikke drives på tiltrækkelig professionel måde med et  

 rimeligt økonomisk udbytte, har man som hidtil kunnet nægte fradrag for  

 afskrivninger og driftsomkostninger i anden indkomst efter de almindelige  

 skattemæssige regler om hobbyvirksomhed.
Med bemærkningerne til dispensationspraksis gennemfører man imidlertid  

 ikke en sondring mellem de udlejningsvirksomheder, der under hensyntagen til  

 intensitet og økonomisk udbytte, må karakteriseres som erhvervsmæssig og de  

 virksomheder, der alene kan karakteriseres som hobbyvirksomheder.  

 Bemærkningerne til dispensationsbestemmelsen lægger dermed op til, at man på  

 usagligt grundlag forskelsbehandler erhvervsmæssige virksomheder ud fra den  

 aktivitet, de udøver.
Dispensation gives således ikke på grundlag af en  

 saglig vurdering af virksomhedens driftsøkonomi eller skattemæssige forhold,  

 men alene på grundlag af en objektiv konstatering af virksomhedens art.
Der er således grundlag for at give dispensation for virksomheder, der  

 formidler udlejning af biler, medens der ikke er mulighed for at give  

 dispensation for virksomheder, der formidler udlejning af både.
Denne  

 forskelsbehandling synes ikke saglig.
 Såfremt regeringen vil fastholde dette udgangspunkt, bør man ud fra en  

 almindelig skattemæssig lighedsgrundsætning præcisere selve lovens tekst i  

 stedet for at anføre disse konsekvenser »skjult« i bemærkningerne  

 til lovforslaget.
6. Konklusion Konklusionen på ovenstående må efter vor opfattelse være enkelte  

 justeringer i det fremsatte lovforslag.
Det er vor opfattelse, at der med  

 fordel kan gennemføres en godkendelsesordning, efter hvilken seriøse og  

 beskæftigelsesfremmende projekter kan opnå det blå stempel, medens useriøse  

 skattearbitragearrangementer kan nægtes godkendelse.
 Det er endvidere vor opfattelse, at der under alle omstændigheder bør  

 indføres en overgangsregel, hvorefter skatteydere, der i tillid til tidligere  

 lovgivning har disponeret, ikke rammes af indgrebet.
 Endelig er det vor opfattelse, at den foreslåede dispensationsbeføjelse  

 bør ændres, således at kriterierne nøje fastlægges i selve loven, og således  

 at der ikke gennemføres en usaglig forskelsbehandling mellem  

 erhvervsvirksomheder.
Tillægsbetænkningen Udvalget har, efter at lovforslaget ved 2. behandling blev henvist til fornyet udvalgsbehandling, behandlet dette i et møde.
 Endvidere har udvalget modtaget en skriftlig henvendelse fra MS Skat A/S.
 Herefter indstiller et flertal (Socialdemokratiets,  

 Centrum-Demokraternes, Det Radikale Venstres og Kristeligt Folkepartis  

 medlemmer af udvalget) lovforslaget til vedtagelse i den affattelse,  

 hvori lovforslaget foreligger efter 2. behandling.
 Et mindretal (Venstres og Det Konservative Folkepartis medlemmer af  

 udvalget) indstiller lovforslaget til forkastelse.
 Et andet mindretal (Socialistisk Folkepartis medlemmer af udvalget)  

 indstiller lovforslaget til vedtagelse i den affattelse, hvori  

 lovforslaget foreligger efter 2. behandling.
 Et tredje mindretal (Fremskridtspartiets medlem af udvalget)  

 indstiller lovforslaget til forkastelse.
 Ved 2. behandling af lovforslaget stemte Fremskridtspartiet for de  

 ændringsforslag, der betød forbedringer af lovforslaget.
Mindretallet mener, at skatter fratager mennesker den personlige frihed,  

 jo større og flere skatter, jo mindre personlig frihed.
Idet  

 Fremskridtspartiet ønsker størst mulig personlig frihed, ønsker  

 Fremskridtspartiet at reducere samtlige skatter mest muligt.
Fremskridtspartiet mener, at skattepolitikken skal sikre, at den kraftigt  

 reducerede offentlige sektor kan finansieres med færrest mulige  

 tvangsopkrævede skatter og brugerbetaling.
Men målet må også være, at de få  

 nødvendige offentlige udgifter i størst muligt omfang finansieres gennem  

 frivillige bidrag.
Det er nødvendigt, at staten opkræver skatter eller afgifter til  

 finansiering af de politisk bestemte opgaver, som staten og det offentlige  

 skal udføre.
Betingelsen for kraftige skattelettelser er derfor politisk  

 vilje til at nedbringe de offentlige udgifter tilsvarende.
Men selv om der er  

 tale om politisk bestemte opgaver, der dermed skal finansieres over de  

 offentlige budgetter med skatteindtægter, er det ikke nødvendigt, at de  

 organer og institutioner, der skal udføre opgaverne, er offentlige.
Der kan i  

 meget vid udstrækning udliciteres opgaver fra det offentlige til privat  

 varetagelse.
Skatter ødelægger samfundsøkonomien og de enkeltes privatøkonomi, da  

 skatterne virker som tyveri fra den enkeltes privatøkonomi.
Hvis  

 samfundsøkonomien skal forbedres, er det nødvendigt at reducere skatterne  

 mest muligt.
Spørgsmålet om skattelettelser er snævert forbundet med den offentlige  

 sektors udgiftsbehov.
Jo større de offentlige udgifter er, jo større må  

 indtægterne (skatterne) nødvendigvis være.
Fremskridtspartiet accepterer ikke  

 større skattelettelser, uden at de ledsages af modsvarende reduktioner i de  

 offentlige udgifter; ellers opnås bare store underskud.
Jo færre opgaver det politisk bestemmes at det offentlige skal udføre, jo  

 færre penge skal der opkræves i skatter og afgifter.
Derfor er det nødvendigt  

 med omfattende privatiseringer, rationaliseringer og beskæringer af den  

 offentlige sektor.
Regeringen med embedsmandsapparatet i ryggen vil med den foreliggende  

 skattereform forsøge det umulige: Man vil beskatte danskerne og gennem  

 beskatningen skabe vækst og velfærdsfremgang.
Det er umuligt.
Visse enkeltelementer i lovforslagene indeholder dog gode ideer, men  

 desværre betyder helheden, at de positive elementer undergraves og i værste  

 fald gøres decideret negative.
I forbindelse med omlægningen af  

 skatteskalaerne for personlig indkomst er det glædeligt, at regeringen har  

 indset nødvendigheden af at nedsætte skatterne.
I en situation med voksende  

 behov for international handel kædet sammen med den øgede internationale  

 mobilitet for såvel arbejdskraft, varer og serviceydelser som kapital og ikke  

 mindst med Danmarks forhold set i EF-sammenhæng er det en tvingende  

 nødvendighed at se på blandt andet skatteforholdene.
 Fremskridtspartiet har i adskillige år plæderet for lavere skatter.  

 Regeringens lovforslag er udarbejdet med baggrund i den særlige danske  

 skattetradition, hvor skattelettelser reelt kun består af skatteomlægninger.
Fremskridtspartiet ønsker derimod, at skattelettelser skal udformes med et  

 særligt strategisk sigte, der tager højde både for den nuværende  

 ledighedsudvikling og de langsigtede muligheder for at påvirke danskernes  

 adfærdsmønster, der i dag er forvredet af det høje skatteniveau.
Mindretallet  

 vil derfor foreslå, at skattelettelserne i stedet sammensættes på en sådan  

 måde, at de tilgodeser en række kortsigtede såvel som langsigtede  

 målsætninger.
Dette lovforslag har til formål at stoppe et hul i skattelovgivningen i  

 det tilfælde, hvor flere personer indgår i et anpartsselskab.
Især retter  

 lovforslaget sig mod forskudsafskrivning.
Problemet er imidlertid, at  

 lovforslaget ikke kun rammer de fiktive selskaber.
Ingen ved selvfølgelig  

 reelt, hvor stort problemet er med skattesvindel på denne måde.
Mange gode og fornuftige selskabers aktiviteter vil blive umuliggjort af  

 dette lovforslag.
Hvis der sker omfattende skattesvindel på dette område, er  

 det ikke hensigtsmæssigt de facto at fjerne muligheden for selskabernes  

 virke; derimod burde kontrollen strammes op.
