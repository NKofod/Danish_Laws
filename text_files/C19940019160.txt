-------------------------------------------------------------- INDLEDNING 1. Denne vejledning erstatter socialstyrelsens  

 vejledning nr. 5 af 22. marts 1990 med tilhørende ændring af juli 1990, samt  

 Ankestyrelsens vejledning af 29. juli 1992 om beregning af dagpenge.
 Siden lov om dagpenge ved sygdom eller fødsel trådte i kraft den 2. april  

 1990 er der sket en række ændringer i dagpengeloven og tilhørende  

 bekendtgørelser.
 Ved lov nr. 386 af 13. juni 1990 blev reguleringsbestemmelsen i lovens §  

 9, stk. 2 ændret.
 Ved § 3 i lov nr. 387 af 13. juni 1990 om ændring af forskellige  

 lovbestemmelser om kontrol med udbetaling af offentlige ydelser m.v. er der  

 indført mulighed for, at oplysninger om den sikredes økonomiske forhold kan  

 indhentes i elektronisk form fra offentlige myndigheder og  

 arbejdsløshedskasser.
 Ved lov nr. 366 af 6. juni 1991 om ændring af lov om dagpenge ved sygdom  

 eller fødsel, skete der ændringer i betingelserne for ret til dagpenge ved  

 fødsel og adoption, således at retten til dagpenge under forældreorlov for  

 faderen ikke længere er betinget af, at moderen har lønindtægt eller indtægt  

 ved selvstændig erhvervsvirk-somhed.
 Ved § 8 i lov nr. 399 af 6. juni 1991 om ændring af den sociale  

 styrelseslov og lov om social pension m.v. ændredes bestemmelserne om statens  

 refusion af kommunens udgifter til dagpenge.
 Ved lov nr. 1022 af 19. december 1992 om ændring af lov om dagpenge ved  

 sygdom eller fødsel blev dagpengelovens bestemmelser om definition af  

 offentlige og private arbejdsgivere ændret.
 Ved lov nr. 449 af 30. juni 1993 om ændring af forskellige lovbestemmelser  

 vedrørende regulering af overførsler mv., ændres reguleringstidspunkt for  

 dagpengenes højeste beløb til 1. januar.
 Ved lov nr. 495 af 30. juni 1993 om ændring af lov om dagpenge ved sygdom  

 eller fødsel er der indført pligt til at betale ATP-bidrag af dagpenge.  

 Desuden er der sket en række mindre ændringer i lovens bestemmelser om  

 beskæftigelseskrav for lønmodtagere, nedsatte dagpenge ved graviditet, fødsel  

 og adoption mv.
 Ved lov nr. 1130 af 22. december 1993 blev undtagelsesbestemmelsen fra  

 beskæftigelseskravet i dagpengelovens § 4, stk. 1, nr. 4, udvidet således, at  

 alle elever, der er i lønnet praktik i forbindelse med en uddannelse, der er  

 reguleret ved eller i henhold til lov, fritages for at skulle opfylde de  

 almindelige krav i dagpengeloven om 13-ugers tilknytning til arbejdsmarkedet  

 for at kunne modtage dagpenge fra kommunen.
 Ved lov nr. 447 af 1. juni 1994 har en gravid arbejdstager ret til betalt  

 fravær fra arbejdet i forbindelse med forebyggende graviditetsundersøgelser,  

 når disse undersøgelser finder sted i arbejdstiden.
Ved lov nr. 446 af 1. juni 1994 er reglerne om, hvad en moder eller fader  

 kan foretage sig i en periode med barseldagpenge smidiggjort.
Endvidere er  

 der indført mulighed for at fastsætte, at perioder, hvor der er udbetalt  

 ydelser efter loven om orlov, skal betragtes som »døde perioder« i  

 forbindelse med opgørelsen af, om dagpengelovens beskæftigelseskrav ved  

 udbetaling af syge- og barseldagpenge er opfyldt.
- - - - - Ved lov nr. 794 af 30. november 1990 blev Socialstyrelsen med virkning fra  

 1. januar 1991 nedlagt og sammenlagt med Socialministeriets departement.
Med  

 virkning fra den 15. februar 1992 blev den del af departementets  

 dagpengeadministration, der tidligere hørte under Socialstyrelsen - herunder  

 sekretariatsfunktionen for Dagpengeudvalget og administration af  

 dagpengelovens forsikringsordninger - overført til Den Sociale Ankestyrelse.
 Ved lov nr. 1127 af 22. december 1993 om ændring af lov om Den Sociale  

 Ankestyrelse yder Ankestyrelsen sekretariatsbistand til Dagpengeudvalget.
- - - - - Udover at beskrive de nævnte ændringer, er vejledningen ajourført og  

 justeret på baggrund af den praksis og de fortolkningsbidrag, som er kommet  

 siden udgivelse af vejledningen om lov om dagpenge ved sygdom eller fødsel af  

 22. marts 1990.
 I vejledningen er der henvisninger til lov om dagpenge ved sygdom eller  

 fødsel, Socialministeriets bekendtgørelse om dagpenge ved sygdom eller  

 fødsel, Socialministeriets bekendtgørelse om forsikring for private  

 arbejdsgivere samt Socialministeriets bekendtgørelse om dagpenge til  

 søfarende ved sygdom eller fødsel.
For at lette læsningen af vejledningen anvendes der følgende forenklinger  

 ved henvisninger i teksten.
Ved henvisning til lov om dagpenge ved sygdom  

 eller fødsel anvendes »dagpengeloven«, og »loven«, hvis  

 der samtidig forekommer en §-henvisning.
Ved henvisning til  

 Socialministeriets bekendtgørelse nr. 701 af 22. juli 1994 om dagpenge ved  

 sygdom eller fødsel, til Socialministeriets bekendtgørelse nr. 150 af 3.  

 marts 1990 om forsikring for private arbejdsgivere og til Socialministeriets  

 bekendtgørelse nr. 172 af 13. marts 1990 om dagpenge til søfarende ved sygdom  

 eller fødsel skrives der henholdsvis bekg., bekg. om forsikring for private  

 arbejdsgivere samt sømandsbekg.
ALMINDELIGE BETINGELSER FOR RET TIL  

 DAGPENGE SKATTEPLIGT OG BOPÆL 2. Retten til dagpenge er som hovedregel betinget af,  

 at indtægten er skattepligtig i Danmark, og at pågældende har bopæl og ophold  

 her i landet.
Personer, der har skattefritagelsesattest efter ligningslovens  

 bestemmelser, betragtes som formelt skattepligtige og dermed  

 dagpengeberettigede.
Det samme gælder ulandsfrivillige, som er fritaget for  

 beskatning, se pkt. 14.
 Personer, der har bopæl i Danmark og indtægt, der ikke er skattepligtig  

 her i landet, har alligevel ret til dagpenge, hvis indtægten er skattepligtig  

 i et andet land, hvor der efter lovgivningen ikke er ret til dagpenge eller  

 anden erstatning for tab af lønindtægt, jf. bekg. § 3.
 På samme måde har personer, der er bosat på Færøerne eller i Grønland, ret  

 til dagpenge, når indtægten er erhvervet ved beskæftigelse her i landet jf.  

 bekg. § 3, se pkt. 13.
 Personer, der er omfattet af reglerne for De Europæiske Fællesskaber,  

 Rådets forordning nr. 1408/71 om social sikring af vandrende arbejdstagere  

 mfl., er berettiget til dagpenge, når de er omfattet af dansk lovgivning om  

 social sikring, uanset om indtægten er skattepligtig her i landet.
 Dette gælder foruden for statsborgere i EU-med-lemsstaterne, der udover  

 Danmark er Belgien, Tyskland, Grækenland, Spanien, Irland, Italien,  

 Luxembourg, Holland, Portugal og Storbritannien, også for statsborgere i de  

 stater, der har tilsluttet sig Aftalen om Det Europæiske Økonomiske  

 Samarbejdsområde (EØS-af-talen). Disse stater er de nordiske: Finland,  

 Island, Norge og Sverige samt Østrig og (Liechtenstein). Foruden for  

 statsborgere i de nævnte lande gælder forordningen også for flygtninge og  

 statsløse, der har bopæl i et af landene.
 Reglerne om, hvilket lands lovgivning om social sikring en person skal  

 være omfattet af (de såkaldte lovvalgsregler), findes i afsnit II i  

 forordning nr. 1408/71.
Der er fastsat særlige regler for søfarende, jf.
Socialministeriets  

 bekendtgørelse om dagpenge til søfarende ved sygdom eller fødsel, se kapitel  

 4.
Udenlandske arbejdstagere har ret til dagpenge, når de enten er  

 skattepligtige her i landet, eller indtægten er skattepligtig i et andet  

 land, hvor der ikke er ret til dagpenge eller anden erstatning for tab af  

 lønindtægt.
Dette gælder ikke arbejdstagere, der er omfattet af forordning  

 nr. 1408/71.
 Personer med skattepligtig indtægt her i landet har ikke ret til dagpenge,  

 hvis de har ret til dagpenge eller anden erstatning for tab af indtægt efter  

 et andet lands lovgivning eller efter de bestemmelser, der gælder for  

 Færøerne og Grønland, eller efter EF- reglerne er omfattet af en anden  

 medlemsstats lovgivning om social sikring, jf. § 5 i bekg.
INDTÆGT Dagpenge ydes på grundlag af lønindtægt og anden indtægt, der erstatter  

 lønindtægt, og selvstændig erhvervsindtægt, jf. lovens § 2, stk. 1.
LØNMODTAGERE 3. Til lønindtægt regnes de indkomstarter, der efter  

 kildeskattelovgivningen anses for A-indkomst og er indtjent i et  

 lønmodtagerforhold i arbejdsretlig forstand, arbejdsløshedsdagpenge,  

 voksenuddannelsesstøtte, ud- dannelsesgodtgørelse eller etableringsydelse i  

 henhold til lov om en aktiv arbejdsmarkedspolitik eller kursusgodtgørelse  

 efter lov om arbejdsmarkedsuddannelser, ydet som erstatning for  

 arbejdsløshedsdagpenge, A-indkomst, som en aktionær eller anpartshaver har  

 indtjent ved arbejde for selskabet, jf. § 1, stk. 1 i bekg.
 Til lønindtægt regnes endvidere følgende indkomstarter, selv om de ikke  

 anses for A-indkomst: løn mv. til hushjælp og anden medhjælp i privat  

 husholdning, værdi af fri kost og andre naturalydelser, der ydes som vederlag  

 i tjenesteforhold, løn udbetalt af fremmede magter, herværende diplomatiske  

 repræsentationer og medlemmer af sådanne, samt af fremmede magters herværende  

 udsendte konsuler, anden B-indkomst, som er indtjent i et lønmodtagerforhold  

 i arbejdsretlig forstand, jf. § 1, stk. 2 i bekg.
 Værnepligtsløn ved forsvaret og civilforsvaret er omfattet af de  

 bestemmelser, der er fastsat for lønindtægt, jf. § 1, stk. 3 i bekg.
SELVSTÆNDIGE ERHVERVSDRIVENDE 4. til indtægt som selvstændig erhvervsdrivende regnes  

 erhvervsindtægter, som i væsentlig grad skyldes den pågældendes egen indsats  

 ved selvstændig erhvervsvirksomhed, og som ikke efter bekg. § 1 regnes som  

 lønindtægt, jf. § 2, stk. 1 i bekg.
 Indtægt som medarbejdende ægtefælle regnes som selvstændig  

 erhvervsindtægt, med mindre der er tale om en lønaftale efter  

 kildeskattelovens § 25 A, jf. § 2, stk. 2 i bekg.
 Godtgørelser for medlemskab af eller som medhjælp for bestyrelse, udvalg,  

 kommissioner, råd og lignende, som i væsentlig grad skyldes den sikredes egen  

 arbejdsindsats, regnes til selvstændig erhvervsindtægt, jf. § 2, stk. 3 i  

 bekg.
AFGRÆNSNINGEN MELLEM LØNMODTAGERE OG SELVSTÆNDIGE ERHVERVSDRIVENDE 5.  

 AFGØRELSE AF OM EN INDTÆGT I dagpengelovens forstand er lønindtægt eller  

 indtægt ved selvstændig erhvervsvirksomhed, tager udgangspunkt i  

 skattemyndighedernes sondring mellem indkomstarterne.
Der kan imidlertid være  

 tilfælde, hvor indtægtens karakter ikke kan afgøres efter dette kriterium,  

 fordi det klart strider mod den arbejdsretlige vurdering, jf. bekg. §§ 1 og  

 2.
 Arbejdsretligt betragtes det som et lønmodtagerforhold, når der udføres  

 personligt arbejde i et tjenesteforhold til en arbejdsgiver, således at  

 pågældende er undergivet arbejdsgiverens ledelse og instruktioner for  

 arbejdets udførelse og modtager arbejdsvederlag i form af løn.
I tvivlstilfælde kan det være afgørende, om arbejdet udføres for den  

 eventuelle arbejdsgivers regning og risiko og i dennes navn.
Endvidere kan  

 der lægges vægt på, om arbejdsforholdet omfattes af ferieloven,  

 arbejdsskadeforsikringsloven, ATP-ordningen, lov om Lønmodtagernes  

 Garantifond etc.
Det er ikke afgørende, om der rent faktisk er indbetalt  

 bidrag til disse ordninger, men derimod, om der efter den pågældende  

 lovgivning er pligt til at betale bidrag eller lignende.
 Vurderingsmænd i kreditforeninger, visse agenter, fotomodeller og  

 mannequiner anses for selvstændige i dagpengelovens forstand, uanset at  

 indtægten efter skattelovgivningen registreres som A- indkomst.
 Personer, der modtager etableringsydelse i henhold til lov om en aktiv  

 arbejdsmarkedspolitik og driver selvstændig erhvervsvirksomhed og dermed er  

 medlemmer af en arbejdsløshedskasse som selvstændige, betragtes som  

 lønmodtagere i relation til etableringsydelsen og vil få udbetalt  

 sygedagpenge svarende til etableringsydelsen, når denne falder bort i  

 tilfælde af sygdom eller barsel, jf. lovens § 4, stk. 1, nr. 2, og § 9, stk.  

 3.
 Derudover kan den selvstændige erhvervsdrivende have ret til dagpenge på  

 grundlag af arbejdsfortjenesten ved den selvstændige virksomhed, herunder på  

 grundlag af en frivillig forsikring.
 Det forhold, at en person har andre beskæftiget i sin tjeneste, udelukker  

 ikke, at pågældende selv står i tjenesteforhold til en arbejdsgiver.  

 Hjemmearbejde afskærer heller ikke fra at være lønmodtager.
Der er særlige problemer med afgrænsningen mellem selvstændige  

 erhvervsdrivende og lønmodtagere for så vidt angår indehavere af  

 andenhåndsværksteder (ofte systuer). Indehaveren er arbejdsgiver for de  

 ansatte på værkstedet.
Ved afgørelsen af om indehaveren står i  

 tjenesteforhold til ordregiveren, kan der lægges vægt på, om indehaveren er  

 beskæftiget med hel eller delvis forarbejdning af materiale modtaget fra  

 ordregiveren, om indehaveren også arbejder for andre virksomheder eller  

 private kunder, og om indehaveren selv bestemmer prisen for de forskellige  

 arbejdsydelser.
Der må endvidere lægges vægt på, om den pågældende har  

 etableret sig i egne lokaler, og selv leder og fordeler arbejdet, og er  

 momsregistreret, og om vederlaget er beregnet, som det er almindeligt i  

 tjenesteforhold.
Ved entrepriseforhold, free-lance-virksomhed og lignende går forpligtelsen  

 ikke så meget på at udføre personligt arbejde som på at levere et  

 arbejdsresultat.
Det må i disse tilfælde vurderes, om forholdets  

 entrepriselignende karakter udelukker et tjenesteforhold, dvs. om forholdet  

 har en så selvstændig karakter, at den pågældende ikke efter hele sin  

 økonomiske og sociale stilling kan anses for lønmodtager.
Provisionslønnede (handelsrejsende, repræsentanter, agenter, akkvisitører,  

 inkassatorer) er lønmodtagere, hvis de må betragtes som ansatte i en  

 virksomhed.
Ved vurderingen kan der lægges vægt på, om den pågældende  

 arbejder direkte for en virksomhed, er berettiget til at arbejde for andre  

 virksomheder, er undergivet detaljerede instruktioner fra arbejdsgiveren, har  

 mødepligt, rapporteringspligt mv. og virker inden for et bestemt distrikt  

 eller på anden måde er pålagt et vist arbejde som forudsætning for stillingen  

 eller i øvrigt er bundet til virksomheden på en sådan måde, at det kan  

 betragtes som et tjenesteforhold.
UDLAND EØS Reglerne om afgrænsning af personkredsen, der er omfattet af de særlige  

 regler for personer, der flytter inden for Fællesskabet, findes i  

 EF-forordning 1408/71. Bestemmelserne om den administrative gennemførelse af  

 reglerne findes i EF-forordning 574/72.
 Der henvises til Socialministeriets vejledning om forordningerne, og i  

 tvivlstilfælde kan henvendelse rettes til Direktoratet for Social Sikring og  

 Bistand, International afdeling, Ny Kongensgade 9, 1472 København K, telf.  

 nr. 33 91 26 22.
MIDLERTIDIGT OPHOLD, HERUNDER FERIE- OG REKREATIONSOPHOLD I ANDET EØS-LAND 6. Retten til danske syge- eller barseldagpenge  

 bevares, hvis de sædvanlige betingelser derfor er opfyldt, herunder fornøden  

 lægelig kontrol.
Ferie- og rekreationsophold er eksempler på midlertidigt  

 ophold.
 Under midlertidigt ophold i andet EØS-land, fremsendes ansøgning om  

 udbetaling af dagpenge ved hjælp af den officielle EF-blanket E 115, og  

 ydelsen sendes til den berettigede.
VARIG FLYTNING 7. En opnået ret til syge- eller barseldagpenge  

 bevares efter danske regler ved flytning til andet EØS-land, medmindre det  

 godtgøres, at den pågældendes flytning må antages at kunne bringe dennes  

 helbredstilstand i fare eller vanskeliggøre en gennemførelse af  

 lægebehandlingen.
 Dagpenge ved graviditet, barsel og adoption efter lovens kapitel 7 kan  

 udbetales, selv om der først ansøges herom efter flytningen fra Danmark.  

 Dette forudsætter dog, at pågældende under svangerskabet senest var omfattet  

 af dansk lovgivning.
Personer, der modtager dagpenge fra et andet EØS-land skal ved flytning  

 til Danmark fortsat have udbetalt fra dette land.
Hvis retten ophører, vil  

 den pågældende dermed blive omfattet af bopælslandets, dvs. dansk  

 lovgivgivning.
 Ved flytning fra et andet EØS-land til Danmark, kan perioder med  

 beskæftigelse i fraflytningslandet indgå ved opgørelsen af, om  

 beskæftigelseskravet i den danske dagpengelov er opfyldt.
 I tilfælde, hvor dagpengene beregnes på grundlag af en gennemsnitsindtægt  

 i en vis periode, anvendes alene indtægten i den eller de perioder, den  

 pågældende har været omfattet af dansk lovgivning.
 Når pågældende ikke har været omfattet af dansk lovgivning i hele den  

 periode, som skal anvendes ved beregningen, skal det forudsættes, at  

 pågældende i den del af beregningsperioden, hvor pågældende ikke har været  

 omfattet af dansk lovgivning, har haft en indtjening, der svarer til den  

 indtjening, pågældende har haft i Danmark.
Perioder med udbetaling af dagpenge i andre EØS-lande indgår i optællingen  

 til varighedsbegrænsning.
Om varighedsbegrænsning henvises nærmere til pkt.  

 152-153.
UDSENDTE LØNMODTAGERE OG SELVSTÆNDIGE ERHVERVSDRIVENDE 8. Efter bestemmelserne i forordning nr. 1408/71  

 Forbliver en arbejdstager, som udsendes af en dansk virksomhed til for  

 arbejdsgiverens regning at udføre arbejde i et andet EØS-land, omfattet af  

 dansk lovgivning om social sikring og bevarer altså retten til dagpenge efter  

 dansk lovgivning, hvis det fra først af er klart, at arbejdet i det andet  

 land ikke vil vare længere end et år.
En tilsvarende regel gælder for selvstændige erhvervsdrivende, som normalt  

 har selvstændig beskæftigelse i Danmark.
De forbliver omfattet af dansk  

 lovgivning om social sikring, når de udfører et arbejde i et andet EØS-land,  

 og når dette arbejde ikke påregnes at vare længere end et år.
Både arbejdstagere og selvstændige har mulighed for at få forlænget den  

 periode, hvor de er omfattet af dansk lovgivning.
Forlængelse kan tillades,  

 hvis arbejdet på grund af uforudseelige omstændigheder bliver længere end  

 oprindelig forudsat, og hvis myndigheden eller institutionen i  

 udstationeringslandet vil gå med til en forlængelse.
Forlængelse kan højst  

 gives for endnu et år.
 Arbejdstagere og selvstændige erhvervsdrivende kan på tilsvarende vis  

 forblive omfattet af et andet EØS-lands lovgivning, når de udfører arbejde i  

 Danmark.
Retten til at forblive omfattet af dansk lovgivning attesteres af  

 Direktoratet for Social Sikring og Bistand.
Der anvendes blanket E 101.
 PERSONALE VED DIPLOMATISKE MISSIONER OG KONSULATER I ET EØS-LAND.
 9. Tjenestemænd og dermed ligestillede, herunder  

 udsendte til danske ambassader og konsulater, forbliver omfattet af dansk  

 lovgivning om social sikring.
Personale, der antages i et andet EØS-land til at gøre tjeneste ved en  

 dansk ambassade eller et dansk konsulat eller til tjeneste hos en embedsmand,  

 der er knyttet til en dansk ambassade eller et dansk konsulat, er efter  

 hovedreglen i forordning nr. 1408/71 omfattet af det lands lovgivning om  

 social sikring, hvor arbejdet udføres.
Men de kan, hvis de er danske  

 statsborgere, vælge at være omfattet af dansk lovgivning.
BOPÆL I ET ANDET EØS-LAND END BESKÆFTIGELSESLANDET 10. Ved beskæftigelse i danmark og bopæl i et andet  

 medlemsland er der ret til dagpenge efter danske regler.
 Er beskæftigelsen et led i en udsendelse til Danmark efter reglerne i  

 forordningens afsnit II, er den pågældende fortsat omfattet af  

 udsendelseslandets lovgivning.
 Ved bopæl i Danmark og beskæftigelse i andet EØS-land er pågældende  

 omfattet af beskæftigelseslandets lovgivning og har ikke ret til dagpenge fra  

 Danmark.
 Hvis beskæftigelsen er et led i udsendelse fra Danmark, er pågældende  

 fortsat omfattet af dansk lovgivning, se pkt. 8.
AFTALER EFTER ARTIKEL 17 I FORORDNING 1408/71 11. Der kan mellem myndighederne i danmark og et andet  

 EØS-land indgås aftale om, at bestemte personer eller persongrupper skal være  

 omfattet af enten dansk eller det andet lands lovgivning om social sikring,  

 selv om dette strider imod forordningens lovvalgsregler.
 Sådanne aftaler indgås af Danmark hovedsageligt for at give arbejdstagere  

 eller selvstændige, der ikke opfylder betingelserne efter  

 udstationeringsreglerne, mulighed for at forblive omfattet af dansk  

 lovgivning om social sikring, medens de udfører arbejde i et andet EØS-land.  

 Aftalerne indgås efter praksis højst for en periode på 3 år.
ØVRIGE UDLAND OPHOLD I UDLANDET 12. Som hovedregel bortfalder retten til dagpenge  

 under midlertidigt ophold i udlandet.
Der gælder dog visse undtagelser, hvor dagpengeretten bevares.
Se nærmere  

 nedenfor under pkt. 14-17.
VARIG FLYTNING 13. Ved varig flytning fra danmark til:
 Ret til danske dagpenge bevares, indtil den pågældende opnår ret til  

 dagpenge efter den færøske dagpengelov efter 6 ugers ophold på Færøerne, jf.  

 bekg. § 3, stk. 1, nr. 3 b. sammenholdt med nr. 2.
 Ret til danske dagpenge bevares, jf. bekg. § 3, stk. 1, nr. 3 b.
 Retten til sygedagpenge ophører fra udgangen af flytteugen, med mindre der  

 er indgået konvention eller særlig aftale med det pågældende land, som giver  

 ret til fortsat dagpengeudbetaling efter flytning.
 Retten til danske barseldagpenge bevares dog ved afgivelse af erklæring om  

 ikke at ville påtage sig arbejde eller erhverv under resten af  

 barselorlovsperioden.
Ved flytning fra et fremmed land, herunder Færøerne, Grønland, til Danmark  

 kan perioder med beskæftigelse i fraflytningslandet, når der er indgået  

 aftale herom med det andet land, eller det i øvrigt følger af gældende  

 regler, indgå ved opgørelsen af, om beskæftigelseskravet i den danske  

 dagpengelov er opfyldt.
Ligeledes kan den indtægt, som den pågældende kan  

 dokumentere at have haft i fraflytningslandet, anvendes ved beregning af  

 danske dagpenge.
Det er en forudsætning, at der ikke for samme periode er ret  

 til løn eller dagpenge fra fraflytningslandet.
UDSENDTE LØNMODTAGERE TIL UDLANDET 14. Udsendte arbejdstagere er lønmodtagere, som af en  

 arbejdsgiver med hjemsted her i landet udsendes til midlertidig beskæftigelse  

 i udlandet, herunder Færøerne eller Grønland, for normalt ikke udover 12  

 måneder.
 I sådanne tilfælde skal dagpenge ikke udbetales efter  

 beskæftigelseslandets regler, men efter reglerne i den danske dagpengelov,  

 jf. bekg. § 60.
 Det er en betingelse for udbetaling af dagpenge, at den pågældende  

 lønmodtager er skattepligtig her i landet, og denne betingelse anses for  

 opfyldt, selv om der efter skatteretlige regler er indrømmet den pågældende  

 skattefritagelse efter ligningslovens bestemmelser.
 For ulandsfrivillige, som er udsendt af DANIDA, Mellemfolkeligt Samvirke  

 eller anden tilsvarende organisation, gælder, at indtægten principielt er  

 skattepligtig her i landet under udsendelsen, men indtægten er undtaget fra  

 skattepligt ved særlig tekstanmærkning på finansloven.
 Personer, som af Udenrigsministeriet udsendes i diplomatisk eller konsulær  

 tjeneste, herunder det teknisk administrative personale, er omfattet af den  

 danske dagpengelov, idet deres indtægt i tjenestemandseller  

 funktionærstilling principielt er skattepligtig her i landet.
FERIE- OG REKREATIONSOPHOLD SAMT SYGEBEHANDLING I UDLANDET 15. Hvis en person bliver syg under ferieophold e.L.,  

 Fx studieophold eller deltagelse i kursus i udlandet, kan der kun udbetales  

 dagpenge fra den danske kommune, så længe det af lægelige grunde skønnes  

 nødvendigt at udsætte hjemrejsen, jf. bekg § 59. Dette må dokumenteres ved  

 fyldestgørende lægeerklæring eller indlæggelsesseddel fra hospital/klinik med  

 angivelse af diagnose, og af at der foreligger et sygdomstilfælde, der  

 medfører fuld uarbejdsdygtighed.
 Tilbagerejsen bør ske, selv om sygdommen fortsat er til stede, og selv om  

 pågældende er under lægebehandling i udlandet, når blot den syges tilstand  

 tillader det.
 Dagpenge udbetales først efter hjemkomsten og løber fra det tidspunkt,  

 hvor dagpengeretten efter de almindelige regler ville indtræde her i landet,  

 dvs. fra den dag, arbejde eller erhverv skulle have været genoptaget, jf. §  

 59 i bekg.
 I tvivlstilfælde må kommunen snarest efter anmodningen om udbetaling af  

 dagpenge indhente lægeerklæring hos patientens sædvanlige læge i Danmark.  

 Dette vil især være af betydning, hvis den pågældende er fuldt arbejdsdygtig  

 ved tilbagekomsten til Danmark og eventuelt tidligere har været sygemeldt i  

 Danmark for samme lidelse.
 Hvis en sygebehandling, herunder rekreation i ganske særlige tilfælde ikke  

 kan foretages her i landet, men i udlandet, bevares retten til dagpenge fra  

 den danske kommune, når der foreligger tilladelse til en sådan behandling fra  

 Sundhedsstyrelsen eller vedkommende sygehusmyndighed, jf. bekg. § 58, stk. 2.  

 Som eksempler herpå kan nævnes komplicerede transplantationer og operationer,  

 behandling af eksemlidelser m.m.
 Kommunen kan efter anmodning sende dagpenge til opholdsstedet.
 Det er en betingelse for udbetaling af sygedagpenge, at et  

 rekreationsophold inden afrejsen er anbefalet af læge eller sygehus, jf.  

 bekg. § 58, stk. 1.
Ved rekreationsophold forstås et ophold, der enten tjener til, at  

 patienten ved afslutning af en sygdomsperiode kan genvinde sine kræfter  

 (rekonvalescens), eller har et klart behandlingsmæssigt hovedformål.
Der vil  

 i almindelighed være tale om ophold, hvor patienten er underkastet fast  

 lægetilsyn på et rekreationshjem, kuranstalt, sygehus eller tilsvarende  

 behandlingsinstitution.
 Uden for sådanne tilfælde vil der ikke være ret til at få udbetalt  

 dagpenge.
 Disse retningslinier gælder også ved rekreationsophold på Færøerne eller i  

 Grønland.
 Kommunen kan efter anmodning sende dagpenge til opholdsstedet.
BARSELDAGPENGE I UDLANDET 16. Der kan udbetales dagpenge under ophold i udlandet  

 til personer, der modtager dagpenge under graviditet, barsel og adoption  

 efter lovens § 12, stk. 1 og 2, og §§ 13 og 14, jf. bekg. § 58, stk. 3.
PERSONALE VED INTERNATIONALE ORGANISATIONER I DANMARK 17. En person, som er ansat i en international  

 organisation eller institution, fx WHO og Unicef, som har bopæl her i landet,  

 har ret til danske dagpenge.
I et sådant tilfælde er indtægten formelt  

 skattepligtig her i landet, men reelt fritaget for skattepligten, da lønnen  

 er fastsat under hensyn til, at der ikke skal svares skat til opholdslandet  

 (reduceret løn). Dagpenge beregnes da på grundlag af bruttolønnen incl.  

 skattereduktion.
KONVENTIONER OM SOCIAL SIKRING MED ANDRE LANDE 18. Udover den nordiske konvention, som anvendes på  

 ikke-EØS statsborgere, som er omfattet af lovgivningen i et nordisk land, og  

 EF-forordning har Danmark indgået overenskomst om social sikring, der  

 omfatter dagpengeloven, med følgende lande:
Tyrkiet Jugoslavien Pakistan Schweiz Marokko UARBEJDSDYGTIGHED 19. Det er en betingelse for udbetaling af  

 sygedagpenge, at modtageren er uarbejdsdygtig på grund af sygdom.
Om  

 uarbejdsdygtighedsbegrebet henvises til kapitel 6.
LØNMODTAGERENS RET TIL DAGPENGE'DAGPENGE  

 FRA ARBEJDSGIVEREN 20. Lønmodtageren har ret til dagpenge fra  

 arbejdsgiveren under uarbejdsdygtighed på grund af sygdom.
Omfanget af  

 lønmodtagerens ret til dagpenge er forskellig, afhængig af om der er tale om  

 ansættelse hos en privat arbejdsgiver eller en offentlig arbejdsgiver.
 I lovens § 1, stk. 3 defineres offentlige arbejdsgivere som offentlige  

 myndigheder samt private institutioner, hvis udgifter dækkes med mindst 50  

 pct. af offentlige midler.
 Såfremt der opstår tvivl om, hvorvidt arbejdsgiveren har status som enten  

 offentlig eller privat arbejdsgiver, kan Told- og Skattestyrelsens register  

 henholdsvis SE-registret og lønsumsregistret give vejledning vedrørende dette  

 spørgsmål.
 Lønmodtagere ansat hos offentlige og private arbejdsgivere har ret til at  

 få udbetalt dagpenge i 2 uger, regnet fra 1. hele fraværsdag, også selv om  

 ansættelsen ophører i løbet af denne periode, jf. lovens § 3, stk. 3.
 EKSEMPEL:
 Hvis en lønmodtager melder sig syg onsdag, og skal fratræde hos  

 arbejdsgiveren fredag eftermiddag, har lønmodtageren ret til at få udbetalt  

 dagpenge i 2 uger regnet fra og med 1. hele fraværsdag, onsdag, hvis  

 lønmodtageren er syg i hele 2-ugers perioden.
 Hvis lønmodtageren har ret til løn under sygdom, er der ret til løn under  

 sygdom fra arbejdsgiveren til og med fredag, dagen for ansættelsens ophør, og  

 herefter er der ret til dagpenge fra arbejdsgiveren i resten af 2-ugers  

 perioden.
 Det er uden betydning, hvornår tidspunktet for ansættelsens ophør er  

 blevet fastsat, og hvem der har ønsket at ansættelsen skulle ophøre.
 Hvis lønmodtageren (funktionær) melder sig syg til arbejdsgiveren mindre  

 end 2 uger før en suspensionseller fritstillingsperiode udløber, har  

 arbejdsgiveren pligt til at udbetale dagpenge i den del af 2-ugers perioden,  

 der ligger efter udløbet af de omhandlede perioder, jf. lovens § 3, stk. 3.
 Hvis en ansættelse slutter med, at lønmodtageren holder ferie, og  

 lønmodtageren bliver syg i løbet af ferien, har lønmodtageren dog ikke ret  

 til at få udbetalt dagpenge fra arbejdsgiveren, da lønmodtageren ikke er  

 ansat 1. hele fraværsdag.
 Hvis en lønmodtager bliver syg før eller under aftalt afspadsering, er der  

 kun ret til sygedagpenge fra arbejdsgiveren i perioden, hvor der var aftalt  

 afspadsering, når der efter gældende overenskomst eller andet er ret til at  

 udskyde afspadsering på grund af sygdom.
 Hvis en lønmodtager må gå hjem på grund af sygdom i løbet af en  

 arbejdsdag, er der ikke efter dagpengeloven ret til dagpenge for resten af  

 denne dag.
 Hvis en lønmodtager bliver syg i løbet af sidste arbejdsdag i et  

 ansættelsesforhold og må gå syg hjem før normal arbejdstids ophør denne dag  

 har arbejdsgiveren pligt til at udbetale dagpenge i 2 uger, idet ansættelsen  

 bestod ved sygdommens indtræden.
PRIVAT ANSATTE LØNMODTAGERE 21. EN PRIVAT ANSAT LØNMODTAGER, SOM IKKE FÅR UDBETALT  

 FULD LØN UNDER SYGDOM, har ret til dagpenge fra arbejdsgiveren i 2 uger fra  

 og med første hele fraværsdag, jf. lovens § 1, stk. 2, nr. 1. Perioden ligger  

 fast, uanset om der indtræder søgnehelligdage, fridage,  

 arbejdskonfliktperiode og lignende, der kan afbryde dagpengeudbetalingen.
Hvis der foreligger to adskilte sygeperioder, begynder der en ny 2-ugers  

 periode, når arbejdet har været genoptaget efter første sygeperiode.
Det er  

 uden betydning, om der er tale om et tilbagefald på grund af samme sygdom.  

 Det er derimod en betingelse, for at arbejdsgiveren skal udbetale dagpenge i  

 en ny 2-ugers periode, at lønmodtageren reelt har været arbejdsdygtig og har  

 haft genoptaget arbejdet.
 EKSEMPEL:
En lønmodtager, der efter 3 måneders sygdom, begynder sit arbejde kl.  

 6.00, men må sendes hjem kl. 10.45 på grund af sygdom, vil blive anset for at  

 have genoptaget arbejdet.
Lønmodtageren har derfor ret til på ny at få  

 udbetalt dagpenge fra arbejdsgiveren i 2 uger fra og med den følgende dag.
Lønmodtageren har derimod ikke ret til dagpenge i en ny 2-ugers periode  

 fra arbejdsgiveren, hvis en ny sygdom indtræffer før genoptagelse af  

 arbejdet.
I dette tilfælde regnes 2-ugers perioden fortsat fra 1. hele  

 fraværsdag på grund af den første sygdom.
OFFENTLIGT ANSATTE LØNMODTAGERE 22. En offentligt ansat lønmodtager, som ikke får  

 udbetalt fuld løn under sygdom, har ret til dagpenge fra arbejdsgiveren fra  

 1. hele fraværsdag og i hele sygeperioden, så længe lønmodtageren er ansat,  

 jf. lovens § 1, stk. 2, nr. 2 og § 3, stk. 4.
 Retten til dagpenge fra den offentlige arbejdsgiver består i 2 uger, selv  

 om ansættelsen ophører inden for de første 2 uger fra 1. hele fraværsdag.
 Lønmodtageren har dog ikke ret til dagpenge fra den offentlige  

 arbejdsgiver, hvis dagpengeretten er ophørt efter reglerne om  

 varighedsbegrænsning, jf. lovens §§ 22 - 23. Om varighedsbegrænsning, se  

 kapitel 7.
Hvis en offentligt ansat lønmodtager søger og bevilges sygeorlov uden løn  

 i en periode, har lønmodtageren ret til dagpenge fra den offentlige  

 arbejdsgiver i hele orlovsperioden med den begrænsning, der følger af  

 reglerne om varighedsbegrænsning, jf. lovens §§ 22 - 23. En offentligt ansat har  

 derfor ikke ret til dagpenge fra kommunen under sygeorlov.
KRAV OM FORUDGÅENDE BESKÆFTIGELSE BESKÆFTIGELSESKRAVENE HOS DEN ENKELTE  

 ARBEJDSGIVER 23. Lønmodtagere, der ikke får udbetalt fuld løn under  

 sygdom, har ret til dagpenge fra arbejdsgiveren, hvis de har været ansat hos  

 den pågældende arbejdsgiver i de sidste 13 uger før sygefraværet og i denne  

 periode har været beskæftiget hos arbejdsgiveren i mindst 120 timer, jf.  

 lovens § 3, stk. 1.
 Lønmodtageren har kun ret til dagpenge fra arbejdsgiveren, når begge  

 betingelser er opfyldt, dvs. 13 ugers ansættelse hos den pågældende  

 arbejdsgiver og beskæftigelse i mindst 120 timer hos denne i 13-ugers  

 perioden.
Når der i 13-ugers perioden forekommer dage, hvor lønmodtageren ikke har  

 arbejdet, fx hvis lønmodtageren efter aftale med arbejdsgiveren deltager i et  

 kursus eller holder fri for egen regning, vil kravet om ansættelse i 13 uger  

 være opfyldt, hvis lønmodtageren har været ansat i hele perioden.
Det  

 afgørende er, at ansættelsen fortsat består både under og efter fraværet.
Om  

 der udbetales løn eller ej under fraværet er således ikke afgørende.
Ved opgørelse af kravet om 120 timers beskæftigelse medregnes  

 arbejdstimerne hos den aktuelle arbejdsgiver.
Ansættelse som svend hos  

 læremesteren i umiddelbar forlængelse af læretidens udløb anses derfor for  

 samme ansættelsesforhold og medregnes i opgørelsen af timeantallet, se pkt.  

 27.
En lønmodtager, der har været ansat i 13 uger eller mere og er omfattet af  

 reglerne i virksomhedsoverdragelsesloven, opfylder beskæftigelseskravene  

 efter lovens § 3, stk. 1, overfor en ny arbejdsgiver, der overtager virk somheden i 13-ugers perioden.
 Ved opgørelsen af beskæftigelseskravene ses der bort fra perioder, hvori  

 der er ydet godtgørelse efter lov om orlov, jf. bekg. § 10.
LØSARBEJDERE/VIKARER 24. Har lønmodtageren tidligere inden for 13-ugers  

 perioden været beskæftiget hos den nuværende arbejdsgiver, og udgør den  

 samlede beskæftigelse hos denne mindst 120 timer inden for de sidste 13 uger,  

 gælder betingelsen om, at lønmodtageren skal have været uafbrudt ansat i de  

 sidste 13 uger før fraværet dog ikke, jf. lovens § 3, stk. 2. Denne  

 bestemmelse anvendes typisk på løsarbejdere og vikarer, men gælder også for  

 andre former for ansættelsesforhold.
Bestemmelsen gælder kun i forhold til  

 ret til dagpenge fra arbejdsgiveren.
 Løsarbejderforhold er et særligt ansættelsesforhold, der adskiller sig fra  

 fastansættelse eller løbende ansættelsesforhold ved, at der er tale om  

 kortvarige eller tilfældige arbejdsforhold, hvor ansættelsens ophør som  

 hovedregel er bestemt på forhånd.
Lønmodtagere, som arbejder på løsarbejdervilkår, har kun ret til dagpenge  

 fra arbejdsgiveren i 2 uger, hvis de er i aktuel beskæftigelse ved sygdommens  

 indtræden.
Der er ret til dagpenge fra arbejdsgiveren, hvis løsarbejderen var  

 på arbejde dagen før sygdommens indtræden og skulle have været på arbejde  

 igen den dag, sygdommen indtræder, det vil sige, at der er ret til dagpenge  

 fra arbejdsgiveren, hvis lønmodtageren var på arbejde sidste arbejdsdag før  

 1. hele fraværsdag og skulle have været på arbejde 1. hele fraværsdag.
Der er ikke ret til dagpenge fra arbejdsgiveren, hvis løsarbejderen ikke  

 er i aktuel beskæftigelse ved sygdommens indtræden.
I den situation anses  

 løsarbejderen ikke for at være i ansættelse ved sygdommens indtræden.
Det er  

 uden betydning, om der var aftale om yderligere beskæftigelse, eller der ikke  

 var nogen aftale.
BESKÆFTIGELSESKRAVENE I FORHOLD TIL KOMMUNEN 25. Efter lovens § 4 kan lønmodtagere, der ikke har  

 ret til dagpenge fra arbejdsgiveren, få udbetalt dagpenge fra kommunen, hvis TILKNYTNING TIL ARBEJDSMARKEDET 26. Betingelsen om tilknytning til arbejdsmarkedet  

 inden for de sidste 13 uger før sygdommens indtræden er opfyldt, hvis  

 lønmodtageren i hele 13-ugers perioden - har været i ansættelse, - har modtaget sygedagpenge eller arbejdsløsheds- dagpenge - har afholdt ferie med løn eller feriegodtgørelse, eller - har modtaget godtgørelse i opsigelsesperioden fra Lønmodtagernes Garantifond på grund af arbejds- giverens konkurs.
Tilknytning til arbejdsmarkedet foreligger, uanset om der i 13- ugers  

 perioden mellem 2 ansættelsesforhold mv. er dage, hvor en i øvrigt  

 arbejdsløshedsdagpengeberettiget lønmodtager ikke har modtaget  

 arbejdsløshedsdagpenge på grund af særlige regler i  

 arbejdsløshedslovgivningen, fx reglerne om mindste udbetaling og overførsel  

 af timer og lignende.
Det kræves ikke, at lønmodtageren har været tilmeldt  

 arbejdsformidlingen som arbejdssøgende.
 Lønmodtagere, der i fraværsperioden er omfattet af almindelig karantæne,  

 har ret til sygedagpenge, når 1. fraværsdag er sammenfaldende med 1.  

 karantænedag, hvis betingelsen om tilknytning til arbejdsmarkedet i de sidste  

 13 uger forud for fraværet på grund af sygdom i øvrigt er opfyldt.
 Ved opgørelsen af beskæftigelseskravet, ses der bort fra perioder på  

 indtil 2 år, hvor der ydes godtgørelse for tabt arbejdsfortjeneste efter  

 bistandslovens §§ 48, 48a og 57a, jf. lovens § 4, stk. 3 og § 11, stk. 1 i  

 bekg.
 Ved opfyldelse af beskæftigelseskravet kan der endvidere bortses fra  

 perioder, hvori en person har modtaget godtgørelse efter lov om orlov, jf.  

 bekg. § 10.
OPGØRELSE AF 120-TIMERS KRAVET 27. Ved opgørelsen af om beskæftigelseskravet på 120  

 timer er opfyldt, medregnes alle de timer, hvor der faktisk er udført  

 arbejde.
Både ordinære og ekstraordinære overarbejdstimer medregnes.
 Hvis der er udbetalt løn for 120 timer som kompensation for fx  

 holdarbejde, men lønmodtageren faktisk har arbejdet færre timer, tæller kun  

 de faktiske arbejdstimer med.
 Hvis spisepauser efter overenskomst holdes udenfor arbejdstiden, indgår de  

 ikke ved beregning af 120-timers kravet.
Ved undervisningstimer fastsættes beskæftigelsens varighed under hensyn  

 til den forberedelsestid, der udbetales løn for i det enkelte tilfælde.
Ved  

 opgørelse af arbejdstimerne anvendes den omregningsfaktor, der i øvrigt  

 gælder ved fastsættelse af beskæftigelsens varighed, for det pågældende  

 område.
 Hvis den faktiske arbejdstid ikke kan opgøres, anvendes samme  

 beregningsmåde som efter ATP-loven, når antal timer skal beregnes, se pkt.  

 72. Hvert år i begyndelsen af januar offentliggøres den timefortjeneste, der  

 skal anvendes for det indeværende kalenderår.
Hvis lønmodtageren i 13-ugers perioden ikke har arbejdet i 120 timer af  

 grunde, der ikke kan tilregnes lønmodtageren som pligtforsømmelse, bortses  

 der fra sådanne dage uden beskæftigelse. 13-ugers perioden suppleres med det  

 antal af nærmest forudgående arbejdsdage, som svarer til antallet af udgåede  

 dage.
Beskæftigelseskravet anses for opfyldt, hvis arbejdstimerne før og  

 efter afbrydelsen er på mindst 120 timer i en således sammenlagt 13-ugers  

 periode.
 Eksempler på fravær, der ikke kan tilregnes lønmodtageren som  

 pligtforsømmelse:
- fravær på grund af ferie eller fridage, - søgnehelligdage, - sygdom, barsel og adoption, - dage, for hvilke der på grund af arbejdsløshedslovgivningens regler ikke  

 udbetales dagpenge til et i øvrigt dagpengeberettiget, ledigt medlem, - hvis lønmodtageren har modtaget godtgørelse fra Lønmodtagernes  

 Garantifond, fx på grund af arbejdsgivers konkurs, eller - suspensions- og fritstillingsperioder, hvor ar- bejdsgiveren har udbetalt løn efter funktionær- loven.
ARBEJDSLØSHEDSDAGPENGE OG YDELSER, DER ERSTATTER ARBEJDSLØSHEDS- DAGPENGE 28. Der er ret til dagpenge for en lønmodtager, der  

 ville have haft ret til arbejdsløshedsdagpenge, uddannelsesgodtgørelse eller  

 etableringsydelse i henhold til lov om en aktiv arbejdsmarkedspolitik eller  

 kursusgodtgørelse efter lov om arbejdsmarkedsuddannelser, ydet som en  

 erstatning for arbejdsløshedsdagpenge, hvis uarbejdsdygtigheden ikke var  

 indtrådt.
Dette gælder, uanset om den pågældende er ledig eller i  

 beskæftigelse ved sygdommens indtræden, og uanset om 13-ugers kravet er  

 opfyldt, jf. lovens § 4, stk. 1, nr. 1.
 Hvis en lønmodtager først efter sygdommens indtræden bliver  

 dagpengeberettiget medlem af en arbejdsløshedskasse, har lønmodtageren ret  

 til sygedagpenge fra den dato, hvor retten til dagpenge i  

 arbejdsløshedskassen ville være indtrådt, hvis lønmodtageren ikke var syg.
 En lønmodtager uden aktuel dagpengeret i arbejdsløshedskassen har ret til  

 sygedagpenge, hvis pågældende ville have været berettiget til  

 arbejdsløshedsdagpenge, hvis uarbejdsdygtigheden på grund af sygdom ikke var  

 indtrådt, og hvis lønmodtageren ikke på grund af tidligere sygefravær i en  

 periode først skulle præstere arbejde for at opnå dagpengeret i  

 arbejdsløshedskassen.
 Hvis en lønmodtager ved sygemeldingen er omfattet af karantæne i  

 arbejdsløshedskassen, er der ret til dagpenge fra det tidspunkt, hvor  

 karantænen er udløbet.
ERHVERVSMÆSSIG UDDANNELSE AF MINDST 18 MÅNEDERS VARIGHED 29. En nyuddannet, som inden for den seneste måned før  

 fraværets start har afsluttet en erhvervsmæssig uddannelse af mindst 18  

 måneders varighed, har ret til dagpenge fra kommunen fra den dag, hvor  

 uddannelsen er afsluttet.
En nyuddannet er altid omfattet af denne  

 bestemmelse, uanset om der er sket tilmelding til en arbejdsløshedskasse.
Det  

 er dog en forudsætning, at den nyuddannede opfylder betingelsen for at kunne  

 blive optaget i en arbejdsløshedskasse som nyuddannet.
 Der er kun ret til dagpenge til en nyuddannet, hvis fraværet er begyndt  

 efter uddannelsens afslutning.
 Dagpengene udbetales med samme beløb, som lønmodtageren kunne have  

 modtaget i arbejdsløshedsdagpenge, hvis betingelserne herfor i øvrigt er  

 opfyldt, jf. § 11, stk. 2 i bekg.
ELEVER I LØNNET PRAKTIK 30. Bestemmelsen i lovens § 4, stk. 1, nr. 4 Er en  

 undtagelsesbestemmelse, som omfatter alle elever, der er i lønnet praktik i  

 forbindelse med en uddannelse, der er reguleret ved eller i henhold til lov.  

 De fritages for at opfylde det almindelige krav om 13 ugers tilknytning til  

 arbejdsmarkedet for at kunne modtage dagpenge fra kommunen.
Fx vil  

 erhvervsuddannelseselever, landbrugselever, social- og sundhedselever,  

 sygeplejestuderende og pædagogstuderende være omfattet af  

 undtagelsesbestemmelsen under lønnet praktik.
 Bestemmelsen omfatter ikke personer, der er under ikke lovregulerede  

 uddannelser, men disse kan eventuelt opnå ret til dagpenge, hvis  

 betingelserne i lovens § 4, stk. 1, nr. 1 er opfyldt.
 En elev, der bliver syg i en periode med praktikkompenserende uddannelse,  

 opfylder ikke beskæftigelseskravet, da ydelsen ikke kan anses for indtjent i  

 et lønmodtagerforhold i arbejdsretlig forstand.
SUSPENSION OG FRITSTILLING 31. En lønmodtager (funktionær), der i en suspensions-  

 eller fritstillingsperiode modtager sin sædvanlige løn fra arbejdsgiveren,  

 har ikke ret til dagpenge fra kommunen i forbindelse med sygefravær, der  

 indtræder før eller under en suspension eller fritstilling, idet den løn, der  

 udbetales under suspensions- eller fritstillingsperioden, betragtes som løn  

 under sygdom, når pågældende sygemeldes.
Om refusion til en privat  

 arbejdsgiver ved suspension og fritstilling se pkt. 105.
 DOKUMENTATIONSKRAV FOR NYANSATTE MV.
 32. Når en nyansat lønmodtager, der ikke har ret til  

 dagpenge fra sin arbejdsgiver, anmoder kommunen om dagpenge efter lovens § 4,  

 stk. 1, nr. 1, skal den pågældende ved lønsedler eller lignende dokumentere:
 Tilsvarende skal den arbejdsgiver, som lønmodtageren var ansat hos, da  

 vedkommende blev sygemeldt, oplyse følgende:
 Dette fremgår af §§ 8 og 9 i bekg.
ANMELDELSE OG DOKUMENTATION LØNMODTAGERENS ANMELDELSESPLIGT OVERFOR  

 ARBEJDSGIVEREN 33. Lønmodtageren skal anmelde sygdomstilfælde til  

 arbejdsgiveren hurtigst muligt, jf. lovens § 6, stk. 1.
 Hvis lønmodtageren utvetydigt har raskmeldt sig overfor arbejdsgiveren med  

 angivelse af, hvilken dato arbejdet genoptages, skal lønmodtageren på ny  

 anmelde sygdom efter gældende regler, hvis arbejdet alligevel ikke kan  

 genoptages denne dato på grund af tilbagefald eller ny sygdom.
Har lønmodtageren derimod blot givet udtryk for, at arbejdet forventes  

 genoptaget på et bestemt tidspunkt, er der ikke tale om nogen egentlig  

 raskmelding.
En overskridelse af den forventede dato for arbejdets  

 genoptagelse nødvendiggør derfor ikke en fornyet sygemelding.
ARBEJDSGIVERENS REGLER OM ANMELDELSE 34. Anmeldelse af sygdom til arbejdsgiveren skal  

 foretages telefonisk senest 2 timer efter, at lønmodtageren skulle have mødt  

 på arbejde, medmindre der i personalecirkulære er fastsat andre regler, jf. §  

 18, stk. 1 i bekg.
En kortere tidsfrist kan fx være begrundet i særlige produktionsforhold  

 eller lignende.
Også inden for brancher, hvor det ved sygdom er nødvendigt  

 hurtigt at fremskaffe en vikar (fx rengøring, pleje, undervisning), kan en  

 kortere anmeldelsesfrist være nødvendig.
 Hvis lønmodtageren ikke har adgang til telefon, påhviler det den  

 pågældende ved ansættelsen at indgå en skriftlig aftale med arbejdsgiveren  

 om, hvordan anmeldelse af sygdom skal foretages, jf. § 18, stk. 2 i bekg.
 Lønmodtageren behøver ikke at anmelde fraværet personligt, men bærer  

 risikoen for, at den, der anmelder, gør det rettidigt og korrekt.
FOR SEN ANMELDELSE AF SYGDOMSTILFÆLDET TIL ARBEJDSGIVEREN OG  

 INDSIGELSESPLIGTEN 35. Anmeldes sygdomstilfældet for sent i forhold til  

 arbejdsgiverens regler eller i forhold til den generelle 2-timers regel,  

 bortfalder dagpengene til og med anmeldelsesdagen, jf. lovens § 8, stk. 2.
 Det er dog en betingelse for arbejdsgiverens fritagelse for at udbetale  

 dagpenge, at der hurtigst muligt gøres indsigelse mod, at anmeldelsen er  

 indgivet for sent, jf. lovens § 8, stk. 2.
 Har lønmodtageren ikke anmeldt fraværet inden for den frist, der er  

 fastsat, er der kun ret til dagpenge, hvis der foreligger fyldestgørende  

 begrundelse for, at kravet ikke er opfyldt, jf. lovens § 8, stk. 2.
Det er kommunen, der træffer afgørelse om, hvorvidt der er særlige  

 omstændigheder, der gør, at der alligevel er ret til dagpenge fra  

 arbejdsgiveren, selv om fristen for anmeldelse er overskredet.
Kommunen må  

 foretage en konkret vurdering af, om der foreligger ganske særlige  

 omstændigheder, som kan begrunde den for sene anmeldelse.
 Hvis der er fastsat en særlig kort frist på grund af virksomhedens  

 produktionsforhold og lignende, vil det oftere forekomme, at der foreligger  

 »særlige omstændigheder« som grund til overskridelse af fristen.
Hvis en lønmodtager mister retten til dagpenge fra arbejdsgiveren på grund  

 af for sen anmeldelse af sygdom, kan lønmodtageren ikke i stedet få udbetalt de mistede dagpenge fra  

 kommunen.
INGEN ANMELDELSE 36. Hvis arbejdsgiveren ikke har modtaget underretning  

 fra en fraværende lønmodtager om, at den pågældende er syg, behøver  

 arbejdsgiveren ikke at reagere.
Lønmodtageren har i denne situation ikke ret  

 til dagpenge fra arbejdsgiveren, selv om arbejdsgiveren senere bliver bekendt  

 med, at årsagen til fraværet var sygdom.
 Hvis en lønmodtager udebliver en eller flere dage af andre årsager end  

 sygdom og sygemelder sig i umiddelbar tilknytning hertil, regnes  

 fraværsperioden fra udeblivelsen, hvis arbejdsgiveren ikke har bragt  

 ansættelsen til ophør på grund af udeblivelsen.
LØNMODTAGERENS ANMELDELSESPLIGT OVERFOR KOMMUNEN 37. Anmeldelse af sygdom til kommunen skal ske på en  

 blanket, der udleveres af kommunen, jf. bekg. § 21.
 Som anmeldelsesdagen forstås den dag, hvor kommunen modtager den udfyldte  

 anmodningsblanket.
 Hvis lønmodtageren utvetydigt har raskmeldt sig overfor kommunen med  

 angivelse af dato, men alligevel ikke er rask denne dato på grund af  

 tilbagefald eller ny sygdom, skal lønmodtageren på ny anmelde sygdom efter  

 gældende regler.
 Har lønmodtageren derimod blot givet udtryk for, at pågældende forventede  

 at kunne raskmeldes på et bestemt tidspunkt, er der ikke tale om nogen  

 egentlig raskmelding, og en overskridelse af den forventede dato for  

 raskmelding nødvendiggør derfor ikke en fornyet sygemelding.
 Lønmodtagere, der ikke har ret til dagpenge fra arbejdsgiveren, skal  

 indgive anmodning om dagpenge senest 1 uge efter 1. fraværsdag, jf. lovens §  

 6, stk. 2.
Fristen er overholdt, hvis blanketten modtages på ugedagen fra 1.  

 fraværsdag.
Hvis 1. fraværsdag er en mandag, er anmeldelsesfristen overholdt,  

 når blanketten modtages i kommunen den efterfølgende mandag.
 Hvis arbejdsgiveren har udbetalt dagpenge, skal anmodning om dagpenge fra  

 kommunen indgives senest 1 uge efter, at dagpengeudbetalingen fra  

 arbejdsgiveren er ophørt.
 Fristen er overholdt, hvis blanketten modtages samme ugedag ugen efter, at  

 dagpengeperioden fra arbejdsgiveren er udløbet.
 Når arbejdsgiveren har udbetalt løn under sygdom gælder samme  

 anmeldelsesregler, dvs. at anmodningen om dagpenge fra kommunen skal være  

 modtaget i kommunen senest ugedagen efter lønperiodens ophør.
 Kommunen kan i særlige tilfælde forlange tidligere anmeldelse end fastsat  

 i lovens § 6, stk. 2, jf. bekg. § 21. Dette kan være nødvendigt, hvor der er  

 tale om mange kortvarige ansættelsesforhold og hyppige sygemeldinger.
FOR SEN ANMELDELSE OVERFOR KOMMUNEN 38. Retten til dagpenge indtræder først fra dagen for  

 anmodningens modtagelse, hvis anmodningen modtages senere end de frister, der  

 er angivet i lovens § 6, stk. 2, jf. bekg. § 22, stk. 1.
Efter lovens § 8, stk. 2 bortfalder retten til dagpenge, så længe den  

 sikrede ikke opfylder sin pligt til anmeldelse af fraværet.
Dette gælder dog  

 ikke, hvis der forligger fyldestgørende begrundelse for, at den sikrede ikke  

 har opfyldt kravet.
 Socialministeren kan fastsætte regler om udbetaling af dagpenge fra  

 kommunen ved for sen anmeldelse, når særlige grunde taler derfor, jf. lovens  

 § 8, stk. 3.
Kommunen har mulighed for at dispensere fra anmeldelsesreglerne og  

 udbetale dagpenge for tiden før anmodningens modtagelse, hvis der foreligger  

 særlige omstændigheder, jf. § 24 i bekg.
Sådanne særlige omstændigheder  

 foreligger når:
- lønmodtageren på grund af hospitalsindlæggelse, ophold i udlandet eller  

 lignende ikke har haft mulighed for selv at indgive rettidig anmodning og  

 ikke har haft pårørende, der kunne have indgivet anmodningen, eller - lønmodtageren ikke har overholdt fristen på grund af forkert vejledning  

 fra myndigheder eller andre, der må antages at have særligt kendskab til  

 forholdene, eller - særlige grunde i øvrigt taler for dispensation.
Her må der især lægges  

 vægt på, om den pågældende tidligere har modtaget dagpenge fra kommunen.
I  

 praksis vil der ofte blive givet dispensation fra anmeldelsesreglerne, hvis  

 lønmodtageren ikke har modtaget dagpenge før, og derfor ikke kan antages at  

 være bekendt med reglerne.
 Dispensation er udelukket, når anmodningen indgives mere end 6 måneder  

 efter sygdommens 1. dag, jf. bekg. § 25. Hvis lønmodtageren stadig er  

 sygemeldt og først henvender sig efter 6 måneders sygdom, ydes der dagpenge  

 fra anmeldelsesdagen, forudsat at de øvrige betingelser for udbetaling er  

 opfyldt, herunder at beskæftigelseskravet er opfyldt ved sygdommens  

 indtræden.
KRAV OM DOKUMENTATION AF SYGDOMSTILFÆLDET OVERFOR ARBEJDSGIVEREN 39. Arbejdsgiveren kan forlange, at lønmodtageren  

 inden for en rimelig frist ved en skriftlig erklæring eller på anden måde  

 dokumenterer, at fraværet skyldes sygdom, jf. lovens § 7, stk. 1.
Arbejdsgiveren kan forlange sygdomstilfældet dokumenteret enten ved en  

 skriftlig erklæring, en såkaldt tro- og loveerklæring, eller ved en  

 lægeerklæring, eller ved begge dele.
Lægeerklæringen betales af  

 arbejdsgiveren.
 Arbejdsgiveren kan enten vælge at have et generelt krav om dokumentation  

 formuleret i et personalecirkulære eller lignende, eller at fremsætte sine  

 dokumentationskrav konkret i hvert enkelt sygdomstilfælde.
TRO- OG LOVEERKLÆRING 40. Arbejdsgiveren kan forlange, at lønmodtageren ved  

 indsendelse af en skriftlig sygemelding (tro- og love- erklæring)  

 dokumenterer, at fraværet skyldes sygdom, jf. bekg. § 19, stk. 1.  

 Arbejdsgiveren kan tidligst kræve den skriftlige sygemelding i hænde på 2.  

 fraværsdag.
Søn- og helligdage medregnes ikke, jf. bekg. § 19, stk. 2.
En tro- og loveerklæring indeholder en skriftlig bekræftelse fra  

 lønmodtageren om uarbejdsdygtighed på grund af sygdom.
Erklæringen har derfor  

 værdi som dokumentation udover den mere formløse anmeldelse, der ofte vil ske  

 telefonisk og eventuelt gennem tredjemand.
 Hvis sygefraværet kun varer en enkelt dag, kan arbejdsgiveren kræve tro-  

 og loveerklæringen afleveret på den dag, hvor arbejdet genoptages, jf. bekg.  

 § 19, stk 3. En skriftlig raskmelding på denne dag kan ikke erstatte  

 afleveringen af troog loveerklæringen.
 Hvis lønmodtageren i stedet for troog loveerklæring afleverer  

 lægeerklæring er kravet om skriftlig sygemelding derimod opfyldt.
 Hvis arbejdsgiveren ikke får troog loveerklæringen rettidigt, har  

 lønmodtageren ikke ret til at få udbetalt dagpenge fra arbejdsgiveren fra og  

 med den dag, hvor erklæringen skulle have været afleveret og til og med den  

 dag, hvor arbejdsgiveren får erklæringen i hænde, se pkt. 42. Lønmodtageren  

 har ret til dagpenge fra arbejdsgiveren igen fra dagen efter, at erklæringen  

 er modtaget, jf. § 19, stk. 4 i bekg.
LÆGEERKLÆRING 41. Arbejdsgiveren kan forlange en lægeerklæring  

 udstedt efter personlig konsultation hos lægen, jf. lovens § 7, stk. 1 og  

 bekg. § 20, stk. 1.
En lægeerklæring, der er udstedt alene på baggrund af en telefonisk  

 kontakt til lægen, er ikke tilstrækkelig dokumentation for uarbejdsdygtighed.  

 Lægeerklæringen skal være udstedt efter personlig konsultation enten hos  

 lægen eller i hjemmet.
Det kan dog accepteres, at en læge udsteder en  

 lægeerklæring på baggrund af materiale modtaget fra fx hospital eller anden  

 læge, således at det er godtgjort, at patienten allerede har været tilset af  

 en læge.
Efter Lægeforeningens Attestudvalgs regler kan en lægeerklæring normalt  

 først udstedes på 4. sygedag.
Arbejdsgiveren kan ikke forlange erklæringen  

 udstedt på lørdage, sønog helligdage, jf. bekg. § 20, stk. 2. Hvis 4. sygedag  

 er en lørdag, søndag eller helligdag, kan lægeerklæringen først kræves  

 udstedt den nærmest følgende hverdag.
Det betyder, at hvis første sygedag er  

 en torsdag, og 4. sygedag derfor er en søndag, at lægeerklæringen først kan  

 kræves udstedt om mandagen.
 Arbejdsgiveren kan tidligst kræve lægeerklæringen i hænde på 5. sygedag,  

 men ikke på sønog helligdage, jf. bekg. § 20, stk. 4. Hvis 5. sygedag er en  

 søndag eller helligdag rykkes fristen til den nærmest følgende hverdag.  

 Arbejdsgiveren kan dog kun kræve lægeerklæringen i hænde på en lørdag, hvis  

 virksomheden eller dennes kontor har åbent om lørdagen.
 Arbejdsgiveren kan i undtagelsestilfælde kræve, at der bliver udstedt en  

 lægeerklæring allerede på 1. sygedag, jf. bekg. § 20, stk. 3.
En 1. dags lægeerklæring kan forlanges, hvis en lønmodtager har  

 usædvanligt mange kortere sygeperioder uden lægelig dokumentation.
For at et  

 krav om lægeerklæring allerede fra 1. sygedag skal kunne imødekommes af  

 lægen, kræves det, at arbejdsgiveren har skrevet til lønmodtageren og i  

 brevet opregnet den række af konkrete sygefravær, der begrunder kravet om 1.  

 dags lægeerklæring.
Et krav om 1. dags lægeerklæring kan højst være gældende  

 for et år ad gangen.
 1. dags lægeerklæring kan ikke kræves udstedt på  

 lørdage og sønog helligdage, og arbejdsgiveren kan tidligst forlange at have  

 erklæringen i hænde den følgende dag og ikke på sønog helligdage, jf. bekg. §  

 20, stk. 4.
 Arbejdsgiverens skriftlige begrundelse for at kræve 1. dags lægeerklæring  

 forevises for lægen, men det er lægen selv, der afgør, om kravet om 1. dags  

 lægeerklæring er rimeligt, og om erklæringen kan udstedes allerede på 1.  

 sygedag.
Lægeerklæringer, som en arbejdsgiver forlanger, betales af arbejdsgiveren.  

 Det fremgår ikke af dagpengeloven eller af bekendtgørelsen, hvordan  

 betalingen i praksis skal afvikles.
Ofte vil der blive indgået aftale mellem  

 lønmodtageren og arbejdsgiveren om, at lønmodtageren lægger pengene ud,  

 hvorefter arbejdsgiveren refunderer beløbet.
Der er dog ikke i dagpengeloven  

 hjemmel til at pålægge lønmodtageren dette udlæg.
Af lægeerklæringen skal det fremgå, i hvor mange dage/uger/måneder  

 sygdommen vil vare.
Efter lægeerklæringens udløb, kan arbejdsgiveren anmode  

 om en ny erklæring.
 Afleverer en lønmodtager ikke lægeerklæringen inden den fastsatte frist,  

 har arbejdsgiveren ingen pligt til at betale dagpenge fra og med den dag,  

 hvor erklæringen skulle have været afleveret og til og med den dag, hvor  

 arbejdsgiveren får erklæringen i hænde, se pkt. 42. Fra den følgende dag skal  

 arbejdsgiveren igen betale dagpenge, forudsat at lønmodtageren stadig er syg,  

 jf. § 20, stk. 5 i bekg.
MANGELFULD DOKUMENTATION OG INDSIGELSESPLIGTEN 42. Hvis lønmodtageren ikke har afleveret  

 dokumentation for sygdommen indenfor den frist, der er fastsat af  

 arbejdsgiveren, bortfalder retten til dagpenge fra arbejdsgiveren fra den  

 dag, dokumentationen skulle have været arbejdsgiveren i hænde, og indtil  

 dokumentation foreligger.
 Det er dog en betingelse for, at retten bortfalder, at der hurtigst muligt  

 er gjort indsigelse mod dokumentationens form eller forsinkelse, og at der  

 ikke foreligger en fyldestgørende begrundelse for, at lønmodtageren ikke har  

 opfyldt kravet, jf. lovens § 8, stk. 2.
 At arbejdsgiveren hurtigst muligt skal gøre indsigelse betyder, at  

 indsigelse skal være foretaget senest 2. arbejdsdag efter den dag, hvor  

 dokumentationen skulle have været arbejdsgiveren i hænde.
Det må vurderes konkret, om der foreligger særlige omstændigheder, som kan  

 begrunde overskridelse af fristen.
Særlige omstændigheder kan fx foreligge,  

 hvis erklæringen bliver forsinket på grund af uregelmæssigheder i postgangen,  

 eller hvis forsendelsens art medfører særlig postgang.
Forsendelser, hvor  

 modtageren betaler portoen, forsinkes således ofte en dag, fordi forsendelsen  

 skal stemples på modtagerens postkontor.
 En fyldestgørende begrundelse for, at lønmodtageren ikke rettidigt har  

 afleveret dokumentation, kan også være, at lønmodtageren er blevet syg under  

 ferieophold i udlandet, har været hospitalsindlagt eller på grund af alvorlig  

 psykisk lidelse har været ude af stand til at opfylde kravet om  

 dokumentation.
 Det er desuden en forudsætning for bortfald af dagpengeretten, at  

 lønmodtageren i personalecirkulære, i ansættelsesbrev eller på anden måde af  

 arbejdsgiveren utvetydigt er orienteret om, hvornår den skriftlige  

 dokumentation for sygefraværet skal afleveres.
Hvis der ikke foreligger særlige omstændigheder, og arbejdsgiveren gør sin  

 indsigelse gældende hurtigst muligt over for lønmodtageren på grund af for  

 sen aflevering af dokumentation, bortfalder retten til dagpenge fra og med  

 den dag, hvor arbejdsgiveren skulle have haft dokumentationen i hænde til og  

 med den dag, hvor arbejdsgiveren får dokumentationen i hænde.
Fra og med 1.  

 hele fraværsdag, efter at dokumentationen er arbejdsgiveren i hænde og i den  

 resterende del af perioden, udbetaler arbejdsgiveren på ny dagpenge, jf. §  

 19, stk. 4 og § 20, stk. 5 i bekg.
 EKSEMPEL:
Hvis en lønmodtager først får sendt sin tro- og loveerklæring, således at  

 den er arbejdsgiveren i hænde på 4. fraværsdag, og erklæringen skulle have  

 været modtaget af arbejdsgiveren allerede på 2. fraværsdag, betyder det, at  

 lønmodtageren ikke har ret til at få udbetalt dagpenge fra arbejdsgiveren for  

 2., 3. og 4. fraværsdag.
Arbejdsgiveren skal derimod betale dagpenge for 1.  

 fraværsdag og igen fra 5. fraværsdag.
 Forudsætningen for arbejdsgiverens fritagelse for dagpengeforpligtelsen i  

 de mellemliggende dage er, at der hurtigst muligt, dvs. senest 2. arbejdsdag  

 efter den dag, hvor dokumentation skulle have været modtaget, gøres  

 indsigelse.
 EKSEMPEL:
Arbejdsgiver forlanger, at lægeerklæring skal være afleveret på 5.  

 sygedag.
Lønmodtagerens lægeerklæring bliver først modtaget af arbejdsgiveren  

 på 7. sygedag.
Lønmodtageren har derfor ikke ret til dagpenge for 5., 6. og  

 7. sygedag (under forudsætning af at arbejdsgiveren rettidigt har gjort  

 indsigelse). Derimod er der ret til at få udbetalt dagpenge for 1., 2., 3. og  

 4. sygedag og igen fra og med 8. sygedag.
 Dagpenge, som en lønmodtager mister på grund af for sent afleveret  

 dokumentation, bliver ikke i stedet udbetalt af kommunen.
KRAV OM DOKUMENTATION AF SYGDOMSTILFÆLDET OVERFOR KOMMUNEN 43. Kommunen kan når som helst, hvis det skønnes  

 nødvendigt, forlange en lægeerklæring af lønmodtageren.
Erklæringen betales  

 af kommunen, jf. lovens § 7, stk. 2.
 Hvis kommunen har fastsat en frist for aflevering af lægeerklæring,  

 bortfalder retten til dagpenge fra kommunen, hvis lægeerklæringen afleveres  

 efter denne frist, fra og med den dag kommunen skulle have haft erklæringen i  

 hænde og til og med dagen før den dag, hvor kommunen har modtaget  

 erklæringen, jf. § 23 i bekg.
BORTFALD AF DAGPENGE I SÆRLIGE SITUATIONER DAGPENGELOVENS § 8 44. Lovens § 8 indeholder en række bestemmelser om  

 bortfald af dagpenge i særlige situationer.
Det drejer sig dels om  

 situationer, hvor lønmodtageren nægter at modtage behandling og optræning  

 eller ved sin adfærd forhaler helbredelsen, og dels situationer hvor  

 lønmodtageren ikke opfylder sin pligt til at anmelde og dokumentere  

 sygdommen.
I disse situationer bortfalder dagpenge både fra kommunen og  

 arbejdsgiveren, se pkt. 33, 37, 39, 43 og 45-46.
Desuden beskrives i lovens § 8 situationer, hvor det kun er retten til  

 dagpenge fra arbejdsgiveren, der bortfalder.
Dette er tilfældet, når  

 lønmodtageren har pådraget sig sygdommen ved forsæt eller grov uagtsomhed  

 eller har fortiet væsentlige helbredsoplysninger samt for privatansattes  

 vedkommende, når sygdommen er pådraget under tjeneste, som er omfattet af lov  

 om erstatning til skadelidte værnepligtige m.fl., se pkt. 47 og 55- 58.
 I de sidstnævnte situationer vil der i stedet være ret til dagpenge fra  

 kommunen, hvis betingelserne herfor i øvrigt er opfyldt.
NÆGTELSE AF AT MODTAGE BEHANDLING OG GENOPTRÆNING 45. Lønmodtagerens ret til dagpenge fra arbejdsgiveren  

 og kommunen bortfalder, hvis lønmodtageren på trods af lægens opfordring  

 nægter at lade sig indlægge på sygehus eller modtage nødvendig lægebehandling  

 eller mod lægens og kommunens opfordring undlader at deltage i hensigtsmæssig  

 optræning for at generhverve arbejdsevnen, jf. lovens § 8, stk. 1, nr. 1.
 Dette gælder også, hvis lønmodtageren nægter at underkaste sig en  

 operation eller anden behandling, der ubestrideligt har væsentlig betydning  

 for arbejdsdygtigheden, og som ikke er forbundet med en risiko for liv eller  

 førlighed.
 Bestemmelsen omfatter også situationer, hvor den ordinerede behandling  

 ikke er lægebehandling i snæver forstand, fx behandling ved fysioterapeut.
 Hvis behandlingen indebærer hel eller delvis egenbetaling, må denne udgift  

 som udgangspunkt bæres af lønmodtageren, der selv må søge tilskud til  

 behandling, hvis pågældende ikke selv har mulighed for at afholde udgiften.
Hvis lønmodtageren har undladt at følge behandlingen af økonomiske grunde,  

 medfører dette ikke i sig selv, at dagpengeretten bevares.
Der vil ved  

 vurderingen heraf blive lagt vægt på bl.a., om lønmodtageren havde  

 underrettet kommunen om, sine manglende økonomiske muligheder for at følge  

 behandlingen, og om pågældende havde modtaget vejledning om muligheden for at  

 få dækket udgifterne efter den sociale lovgivning.
 Dagpengeretten bortfalder, når lønmodtageren nægter at deltage i  

 hensigtsmæssig genoptræning, som er anbefalet af lægen eller kommunen.
Dette gælder især, når lønmodtageren direkte afslår at deltage i de  

 revalideringsforanstaltninger mv., som kommunen foreslår.
Bestemmelsen kan  

 dog også anvendes i situationer, hvor lønmodtageren ved sin adfærd umuliggør  

 en reel opfølgning af dagpengesagen og derigennem forhindrer vurdering af  

 behov for erhvervsmæssig genoptræning mv. og iværksættelse heraf.
FORHALELSE AF HELBREDELSEN 46. Dagpengeretten bortfalder også, hvis lønmodtageren  

 ved sin adfærd forhaler helbredelsen, jf. lovens § 8, stk. 1, nr. 2.
 Som eksempler på forhalelse af helbredelsen kan nævnes fodboldspil under  

 sygemelding for en knæ- eller fodlidelse.
FORSÆT ELLER GROV UAGTSOMHED 47. Retten til dagpenge fra arbejdsgiveren bortfalder,  

 hvis lønmodtageren har pådraget sig sygdommen ved forsæt eller grov  

 uagtsomhed, jf. lovens § 8, stk. 4, nr. 1. Dagpengene udbetales i stedet af  

 kommunen.
 Bortfald af dagpengeretten fra arbejdsgiveren forudsætter normalt, at det  

 aktuelle sygefravær har en vis umiddelbar tidsmæssig tilknytning til den  

 groft uagtsomme handling, således at forbindelsen med den groft uagtsomme  

 handling kan dokumenteres.
 En lønmodtager, der sygemeldes på grund af følgerne af en gammel skade,  

 har ret til sygedagpenge fra arbejdsgiver ved senere sygefravær, selvom  

 lønmodtageren oprindelig havde pådraget sig skaden ved grov uagtsomhed.
SPORT 48. Skader sket under udøvelse af sport eller  

 aktiviteter, der er led I normal livsudfoldelse, anses normalt ikke for  

 pådraget ved grov uagtsomhed.
 Der må dog ved afgørelsen af hver enkelt sag foretages en konkret  

 vurdering af hændelsesforløbet, årsagen og de forhold, hvorunder idrætten er  

 udøvet.
 Når det gælder sportsgrene, der ud fra en almindelig betragtning anses for  

 farlige, som fx karate, faldskærmsudspring, dykkersport, speedwaykørsel,  

 motocross og lignende lægges vægt på følgende forhold:
- om udøveren i det væsentlige har fulgt de regler og anvisninger, der er  

 givet for denne sport, - om udøveren er gået meget videre end hans træningsstade gjorde rimeligt,  

 og - om udøvelsen er sket indenfor organiserede rammer og under nødvendigt  

 tilsyn.
SLAGSMÅL 49. Hvis en skade indtræder under slagsmål, må  

 lønmodtageren godtgøre, at sygdommen ikke er forvoldt ved grov uagtsomhed.  

 Det er således lønmodtageren, der har bevisbyrden for, at der ikke er udvist  

 grov uagtsomhed, fx ved at provokere eller unødigt deltage i slagsmålet.
 Hvis lønmodtageren fx kan godtgøre, at den pågældende selv er blevet  

 overfaldet eller nødvendigvis har måttet gribe ind, når en tredjemand er  

 blevet overfaldet, anses den pågældende ikke for at have udvist grov  

 uagtsomhed.
 Handlingsforløb og ansvarsfordeling må i tvivlstilfælde søges oplyst ved  

 vidneerklæringer.
BERUSELSE 50. Hvis beruselse klart er årsagen til en skades  

 eller sygdoms opståen, anses denne for pådraget ved grov uagtsomhed.
SELVMORDSFORSØG 51. Sygefravær, der skyldes selvmordsforsøg, anses  

 normalt ikke for pådraget ved forsæt eller grov uagtsomhed.
OVERTRÆDELSE AF FÆRDSELSLOVEN 52. Sygefravær, der skyldes alvorlige overtrædelser af  

 færdselsloven, vil normalt blive anset for pådraget ved grov uagtsomhed.
 Begrebet grov uagtsomhed omfatter bl.a. følgende:
 Ved mindre grove overtrædelser af færdselsloven anses handlingen ikke  

 nødvendigvis for at være groft uagtsom.
Hvis en lønmodtager kommer til skade ved et færdselsuheld, og kun  

 modparten får tillagt skylden, har den pågældende normalt ikke pådraget sig  

 skaden ved grov uagtsomhed.
Arbejdsgiveren har i så fald mulighed for at få  

 et tab dækket gennem regreskrav mod skadevolderen.
RISIKOBETONEDE BIERHVERV 53. Når en skade indtræder under udøvelsen af et  

 bierhverv, er der som hovedregel ret til dagpenge fra såvel  

 hovedarbejdsgiveren som en eventuel arbejdsgiver i bierhvervet, medmindre  

 lønmodtageren har udvist grov uagtsomhed i det konkrete tilfælde.
Hvis  

 lønmodtageren fx har udvist grov uagtsomhed i bierhvervet, er begge  

 arbejdsgivere fritaget for dagpengepligten.
Det er ikke grov uagtsomhed, blot  

 fordi bierhvervet er særlig risikobetonet, (fx udsmider).
 Når det gælder skader, der er pådraget under udøvelse af hverv som  

 frivillig eller honorarlønnet (ikke fastansat) brandmand, har Kommunernes  

 Landsforening henstillet, at kommunen som driftsudgift for brandvæsenet -  

 refunderer hovedarbejdsgiveren dagpengeudgifterne til den tilskadekomne  

 medarbejder.
OVERTRÆDELSE AF SIKKERHEDSFOR-SKRIFTER PÅ ARBEJDSPLADSEN 54. Hvis en sygdom opstår, fordi lønmodtageren har  

 overtrådt en sikkerhedsforskrift, anses sygdommen normalt for pådraget ved  

 grov uagtsomhed, hvis sikkerhedsforskriften er påbudt af Arbejdstilsynet  

 eller er vedtaget af virksomhedens sikkerhedsudvalg, og lønmodtageren er  

 orienteret herom.
 TJENESTE I HJEMMEVÆRN, CIVILFORSVARET MV.
55. Efter lovens § 8, stk. 5, Bortfalder retten til  

 dagpenge fra den private arbejdsgiver, hvis den ansatte har pådraget sig  

 sygdommen under tjeneste, som er omfattet af lov om erstatning til skadelidte  

 værnepligtige m.fl.
Der ydes i stedet dagpenge af kommunen fra 1. hele  

 fraværsdag, jf. lovens § 21.
 Begrundelsen herfor er, at det ikke findes hensigtsmæssigt, at risikoen  

 påhviler den private arbejdsgiver af hensyn til rekrutteringen til disse  

 former for frivillig tjeneste.
 Retten til dagpenge består dog i forhold til en offentlig arbejdsgiver,  

 hvis de sædvanlige betingelser for dagpengeret er opfyldt.
FORTIELSE AF HELBREDSOPLYSNINGER 56. Retten til dagpenge fra arbejdsgiveren bortfalder,  

 hvis lønmodtageren har fortiet helbredsoplysninger af væsentlig betydning for  

 ansættelsesforholdet eller under ansættelsen har fortiet helbredsoplysninger,  

 der har betydning for arbejdsgiverens mulighed for at frigøre sig fra  

 dagpengepligten ved en aftale efter lovens § 28, jf. lovens § 8, stk. 4, nr.  

 2.
 Dagpenge vil i stedet skulle udbetales af kommunen, såfremt betingelserne  

 herfor er opfyldt.
 Lønmodtageren har ikke alene pligt til at give oplysninger om  

 helbredsforholdene, når arbejdsgiverne beder om det, men skal også uopfordret  

 oplyse herom.
 Hvis der kunne være indgået en § 28-aftale inden sygefraværet, hvis  

 lønmodtageren i tide havde oplyst om sine helbredsforhold, bortfalder retten  

 til dagpenge fra arbejdsgiveren.
FORTIELSE VED ANSÆTTELSEN 57. Ved bedømmelsen af, om der foreligger fortielse af  

 helbredsoplysninger, der har væsentlig betydning for ansættelsesforholdet,  

 lægges der især vægt på følgende forhold:
- om lønmodtageren har været sygemeldt i lang tid eller i gentagne  

 tilfælde på grund af samme sygdom før ansættelsen hos den nuværende  

 arbejdsgiver, - om lønmodtageren har været klar over, at der var en reel risiko for, at  

 samme sygdom ville medføre ny sygemelding, - om lønmodtageren har fået besked om, at der senere skal ske indlæggelse  

 eller ambulant behandling på sygehus eller tilsvarende  

 behandlingsinstitution.
 Retten til dagpenge fra arbejdsgiveren bortfalder kun, hvis lønmodtagerens  

 sygefravær skyldes den lidelse, som lønmodtageren har undladt at oplyse om.
FORTIELSE UNDER ANSÆTTELSEN 58. I tilfælde, hvor sygdommen først opstår efter an-  

 sættelsen, har lønmodtageren også oplysningspligt, hvis der er tale om en  

 sygdom, der kunne danne grundlag for indgåelse af en § 28-aftale.
 Det drejer sig om følgende tilfælde:
 Hvis arbejdsgiveren senere får oplysning om lidelsen eller behandlingen og  

 ikke tager initiativ til at indgå en § 28-aftale, kan arbejdsgiveren ikke ved  

 senere sygemeldinger blive fritaget for at betale dagpenge med henvisning til  

 fortielse.
ARBEJDSKONFLIKTER 59. Efter lovens § 8, stk. 4, Nr. 3 Bortfalder retten  

 til sygedagpenge fra arbejdsgiveren under strejke eller lockout.
Det betyder,  

 at en lønmodtager ikke har ret til dagpenge fra arbejdsgiveren under en  

 arbejdskonflikt - bortset fra overenskomststridig lockout - som lønmodtageren  

 ville have været omfattet af, hvis pågældende ikke var sygemeldt.
Kommunen skal betale dagpenge under en arbejdskonflikt, når det drejer sig  

 om en overenskomststridig lockout (forskud på dagpenge efter lovens § 31,  

 stk. 1), eller når lønmodtageren har været sygemeldt mindst 2 uger før  

 konflikten, eller når lønmodtageren er sygemeldt inden en overenskomstmæssig  

 arbejdskonflikt.
I disse tilfælde anses den manglende indtjening under hele  

 sygeperioden for at være forvoldt af uarbejdsdygtighed på grund af sygdom.
 60.
DAGPENGE UNDER OVERENSKOMST-MÆSSIGE KONFLIKTER (LOCKOUT OG STREJKE) SYGDOM INDTRÅDT INDEN KONFLIKTEN Hvis sygdommen er opstået inden konfliktens begyndelse, har lønmodtageren  

 ret til dagpenge fra arbejdsgiveren indtil konflikten, forudsat at den  

 periode, hvori arbejdsgiveren er forpligtet til at betale dagpenge, ikke er  

 udløbet forinden.
Derefter overtager kommunen dagpengeudbetalingen.
Hvis  

 konflikten er kortvarig, kan arbejdsgiverens dagpengepligt genopstå.
Det er  

 en forudsætning for arbejdsgiverens pligt til at genoptage  

 dagpengeudbetalingen, at lønmodtageren er genantaget ved konfliktens ophør og  

 har sygemeldt sig på ny efter lovens § 6.
SYGDOM OPSTÅET UNDER KONFLIKTEN Hvis sygdommen er opstået efter, at konflikten er trådt i kraft, har  

 lønmodtageren ikke ret til dagpenge fra arbejdsgiveren under konflikten.
Der  

 vil heller ikke kunne udbetales dagpenge af kommunen.
 Efter konflikten er der ret til dagpenge fra arbejdsgiveren fra 1.  

 fraværsdag efter konfliktens ophør, hvis lønmodtageren er genantaget og har  

 sygemeldt sig hurtigst muligt efter konfliktophøret, jf. lovens § 6.
 61.
DAGPENGE UNDER OVERENSKOMST-STRIDIGE KONFLIKTER LOCKOUTER Arbejdsgiveren har pligt til at betale dagpenge under sygdom, der er  

 indtruffet både før og efter, at lockouten er iværksat, da en  

 overenskomststridig lockout ikke afbryder arbejdsforholdet.
 Nægter arbejdsgiveren at betale dagpenge, skal kommunen betale forskud på  

 dagpenge efter lovens § 31, stk. 1.
STREJKER SYGDOM OPSTÅET INDEN STREJKEN Hvis sygdommen er indtrådt inden strejkens begyndelse, har lønmodtageren  

 ret til dagpenge fra arbejdsgiveren indtil strejken og efter strejken i  

 resten af den periode, hvor arbejdsgiveren skal betale dagpenge, regnet fra  

 1. sygedag før konfliktperioden, der medregnes i denne periode.
Det er en  

 forudsætning for arbejdsgiverens pligt til at genoptage dagpengeudbetalingen,  

 at lønmodtageren er genantaget og har sygemeldt sig på ny efter lovens § 6.
 Hvis den periode, hvor arbejdsgiveren skal betale dagpenge, ikke er  

 udløbet ved strejkens begyndelse, betaler kommunen ikke dagpenge under  

 strejken.
 Har sygeperioden varet 2 uger eller mere ved strejkens begyndelse,  

 fortsætter kommunen dagpengeudbetalingen under strejken.
SYGDOM OPSTÅET UNDER STREJKEN Hvis sygdommen er opstået under strejken, er der hverken ret til dagpenge  

 fra arbejdsgiveren eller kommunen, så længe strejken varer.
Efter strejken har arbejdsgiveren den almindelige forpligtelse til at  

 betale dagpenge, dvs. i maksimalt 2 uger for private arbejdsgivere.
Det er  

 dog en forudsætning, at lønmodtageren er genantaget efter strejkens ophør, og  

 at sygefraværet hurtigst muligt er meldt til arbejdsgiveren, jf. lovens § 6.
SYGEMELDTE DER IKKE ER I KONFLIKT 62. Sygemeldte lønmodtagere, der ikke direkte er  

 omfattet af en arbejdskonflikt, har ret til dagpenge fra arbejdsgiveren.
 Hvis lønmodtagere, der ikke direkte er omfattet af konflikten, hjemsendes  

 fra arbejdet i anledning af arbejdsstandsningen, er der ret til dagpenge fra  

 kommunen i sygdomstilfælde, hvis de pågældende opfylder beskæftigelseskravet  

 i lovens § 4.
BESKÆFTIGELSES-KRAVET EFTER LOVENS §§ 3 OG 4 VED SYGDOM OPSTÅET KORTERE  

 TID EFTER KONFLIKTEN 63. Ved afgørelse af om beskæftigelseskravet er  

 opfyldt, når sygdommen først indtræder efter konfliktens ophør, bortses fra  

 konfliktperioder. 13-ugers perioden suppleres i stedet med det antal af  

 nærmest forudgående arbejdsdage, som svarer til antallet af arbejdsdage i  

 konfliktperioden.
Lønmodtageren er berettiget til dagpenge, hvis pågældende  

 inden for denne periode har været ansat i 13 uger og beskæftigelsen før og  

 efter konflikten udgør mindst 120 timer.
FÆNGSLING OG FORANSTALTNINGER, DER TRÆDER I STEDET DERFOR 64. Der kan ikke ydes sygedagpenge til lønmodtagere,  

 som er underkastet frihedsberøvelse, varetægtsfængsling, idømt fængsel eller  

 anden foranstaltning, der træder i stedet for straf, fx dom til indlæggelse  

 til behandling i psykiatrisk hospital eller dertil svarende institution  

 (behandlingsdom).
 Begrundelsen herfor er, at fraværet primært skyldes frihedsberøvelsen og  

 ikke uarbejdsdygtigheden.
 Kriminalforsorgen underretter kommunen, såfremt en lønmodtager undergives  

 strafafsoning eller andre frihedsberøvende foranstaltninger, jf. lovens § 36,  

 stk. 3.
 Hvis lønmodtageren med Kriminalforsorgens tilladelse har arbejdet uden for  

 fængslet på det almindelige arbejdsmarked, er der ret til sygedagpenge efter  

 de almindelige regler på grundlag af timeindtægten.
BEREGNING AF DAGPENGE TIMEINDTÆGT 65. Efter lovens § 9, stk. 1, 1. Punktum beregnes  

 dagpengene som hovedregel på grundlag af den timeindtægt, som lønmodtageren  

 ville være berettiget til under sygefraværet, efter betaling af  

 arbejdsmarkedsbidrag, og beregningsgrundlaget er ens, uanset om dagpengene  

 udbetales af arbejdsgiveren eller kommunen.
Når timetallet og timefortjenesten er kendt under sygefraværet, beregnes  

 dagpengene ved at gange timetallet med den aktuelle fortjeneste pr. time.
Ved  

 timeindtægten forstås således timetallet ganget med timefortjenesten.
I timefortjenesten indgår foruden grundlønnen sædvanlige tillæg, såsom  

 dyrtidstillæg, personlige tillæg etc.
Derimod omfatter timefortjenesten ikke  

 feriegodtgørelse, søgnehelligdagsbetaling, pensionsbidrag  

 (arbejdsgiveradministreret kapitalpension) og ATP- og AUD-bidrag.  

 Arbejdsmarkedsbidrag efter lov om arbejdsmar- kedsfonde indgår heller ikke i  

 timefortjenesten.
 Dagpengene pr. time kan dog højst udgøre det beløb, der er nævnt i lovens  

 § 9, stk. 2 divideret med den normale overenskomstmæssige ugentlige  

 arbejdstid indenfor DA/LO området 37 timer (timemaksimum).
 Timemaksimum udgør således pr. 3. januar 1994 68,81 kr. pr. time (pr. 2.  

 januar 1995 69,08 kr.) Om særligt timemaksimum ved holddrift og  

 week-endarbejde, se pkt. 68 og pkt. 69.
Det maksimale dagpengebeløb reguleres hvert år den 1. januar med virkning  

 fra den mandag, der ligger nærmest reguleringstidspunket med  

 satsreguleringsprocenten efter lov om en satsreguleringsprocent.
I  

 forbindelse med denne regulering bekendtgøres timemaksimum for det kommende år, og ved denne  

 lejlighed indregnes eventuelle ændringer i arbejdstiden.
I timetallet under sygefraværet indgår dokumenteret regelmæssigt  

 forekommende overarbejde.
Ekstraordinært overarbejde indgår kun i de  

 tilfælde, hvor omfanget kan dokumenteres.
Ved opgørelsen af timetallet ses  

 der bort fra planlagte ferie- og fridage, da lønmodtageren ikke kan afholde  

 ferie under sygdom, der indtræder før varslet ferie.
Hvis lønmodtageren sædvanligvis har flere timer pr. uge end den normale  

 overenskomstmæssige arbejdstid, vil pågældende kunne få udbetalt dagpenge på  

 grundlag af det faktiske timetal ganget med timefortjenesten, der højst kan  

 udgøre timemaksimum.
Om særligt timemaksimum ved holddrift og  

 week-endarbejde, se pkt. 68 og 69.
 Efter de første 2 ugers fravær kan dagpengene pr. uge ikke udgøre mere end  

 det beløb, der er nævnt i lovens § 9, stk. 2. Om arbejdsturnus se pkt. 70.
Fra 3. januar 1994 udgør det højeste dagpengebeløb 2.546 kr. pr. uge (pr.  

 2. januar 1995 2.556 kr.) Hvis det dokumenteres, at indtægten ville have ændret sig i  

 fraværsperioden, kan dagpengebeløbet ændres i overensstemmelse hermed.
 Dette kan være tilfældet ved ændringer i ansættelsesforholdet som ved  

 overgang fra lærling til svend, aftalt skifte fra fuldtidsbeskæftigelse til  

 deltidsbeskæftigelse eller omvendt.
Dagpengebeløbet kan også ændres, når ansættelsesforholdet ophører under  

 sygeperioden.
Hvis lønmodtageren er dagpengeberettiget medlem af en  

 arbejdsløshedskasse, vil dagpenge efter ansættelsesforholdets ophør skulle  

 udgøre et beløb, der svarer til det beløb, som lønmodtageren kunne have  

 modtaget i arbejdsløshedsdagpenge, jf. lovens § 9, stk. 3.
Omvendt vil dagpengeudbetaling til en person, der ikke er berettiget til  

 arbejdsløshedsdagpenge, og hvis ansættelsesforhold ophører midt i en  

 fraværsperiode, ikke kunne ophøre med den begrundelse, at  

 beregningsgrundlaget er svarende til 0 kr.
I sådanne tilfælde fortsætter  

 dagpengeudbetalingen på det hidtidige grundlag.
 Når arbejdsfordeling ophører i løbet af fraværsperioden skal dagpenge  

 alene beregnes på grundlag af den mistede timeindtægt, jf. bekg. § 31, stk.  

 5. Om arbejdsfordeling, se pkt. 67.
Nedsatte dagpenge udbetales med samme beløb pr. fraværstime som ved fuldt  

 fravær.
For arbejdsledige nedsættes dagpenge i sygdomstilfælde i forhold til  

 lægens skøn over graden af uarbejdsdygtigheden, jf. bekg. § 14, stk. 1.
 EKSEMPEL:
Et fuldtidsforsikret medlem af en arbejdsløsheds- kasse arbejdede forud for sygemeldingen 35 timer om ugen.
Da hun blev ledig under en sygeperiode, ville hun have kunnet oppebære maksimale ar bejdsløshedsdagpenge, hvis hun  

 ikke havde været uarbejdsdygtig på grund af sygdom.
Sygedagpengene skulle fra denne dag udgøre det samme beløb som arbejdsløshedsdagpengene, selv om pågældende forud kun  

 havde arbejdet 35 timer om ugen.
DELTIDSARBEJDE 66. Uanset beskæftigelsens omfang og tidsmæssige  

 placering udbetales dagpenge kun for de mistede fraværstimer.
Beregningen  

 foretages på grundlag af antal mistede timer pr. arbejdsdag og den aktuelle  

 timefortjeneste, begrænset af timemaksimum.
Dagpengene inden for en uge kan  

 efter de første 2 uger dog ikke overstige det ugentlige maksimum, se dog pkt.  

 70 om arbejdsturnus.
 ARBEJDSFORDELING MV.
 67. Ved arbejdsfordeling, hvor der foreligger en fast  

 skemalagt aftale om, på hvilken måde arbejdsfordelingen tilrettelægges,  

 følges samme princip som ved deltidsarbejde.
Arbejdsfordeling foreligger, når der i de arbejdsfri perioder er tale om  

 en suspension af ansættelsesforholdet, således at lønmodtageren på det  

 aftalte tidspunkt for arbejdets genoptagelse genindtræder i sine rettigheder  

 (anciennitet, opsigelsesvarsler mv.). Hvis der derimod er tale om en reel  

 opsigelse med løs aftale om eventuelt nyt arbejde, uden at tidspunktet for  

 dette er fastsat, betragtes tilfældet ikke som arbejdsfordeling, men som  

 almindelig opsigelse af et ansættelsesforhold.
I det tilfælde har  

 lønmodtageren ikke ret til dagpenge fra arbejdsgiveren for sygdom, der  

 begynder efter arbejdsophøret.
Ved sygdom under arbejdsfordeling regnes den periode, hvori arbejdsgiveren  

 skal betale dagpenge, fra og med 1. hele sygedag, uanset om denne skulle have  

 været en arbejdsdag eller en arbejdsfri dag.
Arbejdsgiveren udbetaler  

 dagpenge for de dage, hvor lønmodtageren skulle have arbejdet.
Hvis  

 lønmodtageren ville have ret til arbejdsløshedsdagpenge, hvis sygdommen ikke  

 var indtrådt, udbetales dagpengene af kommunen for de arbejdsfri dage, jf.  

 bekg. § 31, stk. 5.
 Princippet om deling af udbetalingen af dagpenge mellem arbejdsgiveren og  

 kommunen gælder således, uanset om 1. sygedag skulle have været en arbejdsdag  

 eller en arbejdsfri dag.
 I de tilfælde, hvor arbejdsfordelingen er aftalt som en generel  

 arbejdstidsforkortelse pr. dag eller pr. uge, betaler arbejdsgiveren dagpenge  

 efter lovens § 9, stk. 1, 1. pkt.
 Kommunen udbetaler supplerende dagpenge for de arbejdsfri timer eller dage  

 under forudsætning af, at der ville være ret til arbejdsløshedsdagpenge for  

 disse timer eller dage.
 Det er en forudsætning for korrekt udbetaling, at det af arbejdsgiverens  

 oplysninger på anmodningsblanketten klart fremgår, hvorledes  

 arbejdsfordelingsordningen på den enkelte virksomhed er tilrettelagt.
SKIFTEHOLDSAR-BEJDE EFTER HOLDDRIFTSAFTALE 68. Efter § 31, stk. 3 I bekg. beregnes dagpenge til  

 lønmodtagere, der arbejder i holddrift, forlagt arbejdstid og lignende efter  

 et særligt timebeløb.
Ved »forlagt arbejdstid« forstås arbejde, der udføres på 2.  

 eller 3. skift.
Reglen skal sikre, at disse lønmodtagere ikke afskæres fra at  

 få udbetalt lovens ugemaksimum i dagpenge, uanset om de arbejder på 2. eller  

 3. skift.
Det er en betingelse for at være omfattet af de særlige beregningsregler i  

 bekg. § 31, stk. 3, at - der på den enkelte virksomhed er indgået en holddriftsaftale, - der arbejdes i mere end 1 skift på virksomheden, - arbejdstiden på 2. og evt. 3. skift er nedsat i forhold til den normale  

 overenskomstmæssige arbejdstid for dagarbejde på DA/LO området, og - der udbetales løn, der svarer til normal løn for fuldtidsarbejde ved  

 dagarbejde.
 Dagpenge efter § 31, stk. 3 i bekg. beregnes efter et særligt timebeløb,  

 der fastsættes på grundlag af den til enhver tid normale overenskomstmæssige  

 arbejdstid på området p.t. 37 timer pr. uge.
 Til fastsættelse af dette særlige timebeløb anvendes en omregningsfaktor,  

 der fremkommer ved at dividere de 37 timer med den arbejdstid for arbejde på  

 2. eller 3. skift, som er fastsat ved overenskomst eller aftale.
 Hvis arbejdstiden på 2. skift eksempelvis er 35 timer, bliver  

 omregningsfaktoren:
37 : 35 = 1,057 Denne omregningsfaktor ganges med timemaksimum efter lovens § 9, stk. 2,  

 der p.t. er på 68,81 kr.
Det særlige timebeløb bliver herefter 1,057 x 68,81  

 kr. = 72,73 kr.
 Ud over det særlige timebeløb begrænses dagpengenes størrelse også i disse  

 situationer af den faktiske timeløn.
 EKSEMPEL:
Syg under beskæftigelse på andet skift, faktisk arbejdstid 35 timer,  

 faktiske timeløn efter fradrag af arbejdsmarkedsbidrag 70 kr.
Sygdommen varer  

 2 dage.
Arbejdstid pr. sygedag skulle have været 7 timer.
 Dagpenge for de 2 fraværsdage udgør 70 kr. x 14 = 980 kr.
Dagpenge i 2-ugers perioden beregnes altid på grundlag af det aktuelle  

 antal fraværstimer.
På 1. skift er dagpengebeløbet begrænset af det ge  

 nerelle timemaksimum.
På 2. og 3. skift er dagpengebeløbet begrænset af  

 timebeløb beregnet efter bekg. § 31, stk. 3 med udgangspunkt i den konkrete  

 overenskomst eller aftale.
Efter 2-ugers perioden beregnes dagpenge, som om der i sygeperioden altid  

 arbejdes på 1. skift, dvs. at dagpenge skal udbetales for det antal timer,  

 som svarer til normalarbejdstiden på 1. skift efter gældende overenskomst eller aftale på det på gældende område.
 EKSEMPEL:
 Lønmodtageren arbejder efter holddriftsaftale, hvorefter  

 normalarbejdstiden ved arbejde på 1. skift er 37 timer, og normalarbejdstiden  

 ved arbejde på 2. og 3. skift er fastsat til 35 timer.
 Lønmodtagerens arbejdstid er fastsat således:
 Timelønnen udgør 104,71 kr.
Når sygdommen indtræder ved begyndelsen af uge 1 udbetales dagpenge i 1.  

 uge for 8 timer x det særlige timebeløb for 1 dag og 12 timer x det særlige  

 timebeløb for de 2 følgende dage.
I uge 2 udbetales dagpenge for 8 timer x  

 lovens timemaksimum for 1 dag og 12 timer x lovens timemaksimum de to  

 følgende dage.
 Dagpenge for de følgende uger udbetales for 37 timer x lovens  

 timemaksimum, dvs. dagpenge udbetales med ugemaksimum.
 Lønmodtagerens arbejdstid er i en del af sommerperioden fastsat således:
Når sygdommen indtræder ved begyndelsen af den uge, hvori lønmodtageren  

 skulle have arbejdet 52 timer i 2. skift, udbetales dagpenge for 8 timer x  

 det særlige timebeløb i de første 5 dage og 12 timer x det særlige timebeløb  

 den 6. dag.
Dagpenge for den følgende uge udbetales for 8 timer x lovens  

 timemaksimum i 4 dage.
Dagpenge for den 3. og følgende uger udbetales med  

 ugemaksimum.
WEEK-END-ARBEJDE 69. Efter § 31, stk. 4 I bekg.
Beregnes dagpenge efter  

 et særligt timebeløb for week-endarbejde.
Ved week-endarbejde, omfattet af bekendtgørelsen, forstås arbejde, der  

 efter gældende overenskomst som udgangspunkt - alene udføres på lørdag/søndag og - samtidig medfører, at den overenskomstmæssige arbejdsforpligtelse for  

 fuldtidsarbejde er opfyldt.
 Til fastsættelse af det særlige timebeløb anvendes en omregningsfaktor,  

 der fremkommer ved at dividere den normale overenskomstmæssige arbejdstid ved  

 dagarbejde på DA/LO området, p.t. 37 timer, med den normale  

 overenskomstmæssige arbejdstid for week-endarbejde.
 Hvis dette timetal eksempelvis er fastsat til 20 bliver  

 omregningsfaktoren:
37 : 20 = 1,85 Denne omregningsfaktor ganges med timemaksimum efter dagpengelovens § 9,  

 stk. 2. Det særlige timebeløb bliver herefter 1,85 x 68,81 = 127,30 kr.  

 EKSEMPEL:
Syg søndag, faktisk arbejdstid skulle have været 10 timer, faktisk timeløn  

 efter fradrag af arbejdsmarkedsbidrag er 120,00 kr.
Dagpenge for fraværsdagen  

 søndag udgør: 120,00 kr. x 10 = 1.200 kr.
 Når der efter den gældende overenskomst er givet mulighed for, at  

 week-endarbejde kan udføres på andre tidspunkter end lørdag/søndag, anvendes  

 reglerne for week-endarbejde også ved beregning af dagpenge i disse  

 situationer, når overenskomstens forudsætninger for forlæggelse af arbejdstid  

 til week-endarbejde er opfyldt.
FAST ARBEJDSTURNUS70. FOR LØNMODTAGERE, DER ER BESKÆFTIGET I EN BESTEMT  

 arbejdsturnus med skiftende ugentlig/daglig arbejdstid, beregnes dagpenge på  

 grundlag af det faktiske timetal ganget med timefortjenesten.
For disse  

 lønmodtagergrupper udbetales dagpengene på grundlag af det faktiske timetal,  

 selv om timetallet overstiger den normale overenskomstmæssige arbejdstid i  

 timer pr. uge, jf. bekg. § 31, stk. 1.
 Efter de første 2 ugers sygdom kan dagpengene gennemsnitligt pr. uge i de  

 efterfølgende turnusperioder ikke udgøre mere end det beløb, der er nævnt i  

 lovens § 9, stk. 2, jf. § 31, stk. 2 i bekg.
 EKSEMPEL:
 Lønmodtageren arbejder 40 timer hveranden uge efter en på forhånd fastlagt  

 vagtordning.
 Lønmodtageren tjener 75 kr. i timen efter fradrag af arbejdsmarkedsbidrag.
 Dagpengene udgør 68,81 kr. (timemaksimum) x 40 timer.
 Da dagpenge for hele turnusperioden (2 uger) ikke overstiger 2 x  

 ugemaksimum, vil den pågældende være berettiget til timemaksimum x 40 timer.
 EKSEMPEL:
 Lønmodtageren arbejder 54 timer en uge og 20 timer i den følgende uge.
 Dagpengene udgør:
 54 x timemaksimum og 20 x timemaksimum pr. uge.
 Når kommunen udbetaler dagpenge, udbetales i den første uge 54 x  

 timemaksimum og i den næste uge 20 x timemaksimum.
 Og så fremdeles i sygeperioden, idet dagpengenes højeste beløb  

 gennemsnitligt for hele turnusperioden ikke overskrides, jf. bekg. § 31, stk.  

 2.
 Dagpengene pr. kalenderuge kan i dette tilfælde godt overskride  

 ugemaksimum, men må pr. time ikke overskride det beregnede timemaksimum:  

 2.546 kr.
------------------------------- gennemsnitstimeantallet pr. uge EKSEMPEL:
 Lønmodtageren arbejder 60 timer en uge, 30 timer den følgende uge, 30  

 timer i uge 3 og 40 timer i uge 4.
 Pågældendes timefortjeneste ligger over timemaksimum.
 I de første 2 uger af sygeperioden, der begynder i den uge, hvor  

 lønmodtageren skulle arbejde 60 timer, vil lønmodtageren få udbetalt 60 x  

 68,81 kr. og 30 x 68,81 kr.
I de følgende 4 uger beregnes timemaksimum ved at dividere ugemaksimum med  

 det gennemsnitlige antal arbejdstimer pr. uge for hele turnusperioden, (dvs. 40 timer). Det beregnede timemaksimum udgør 63,65 kr.
 Kommunen udbetaler 30 x det beregnede timemaksimum, 40 x det beregnede  

 timemaksimum, 60 x det beregnede timemaksimum og 30 x det beregnede  

 timemaksimum.
LØNMODTAGERE MED IKKE PÅ FORHÅND FASTSAT ARBEJDSTID OG/ ELLER  

 TIMEFORtjeneste 71. Når arbejdstiden og/eller timefortjenesten under  

 fraværet ikke er fastsat på forhånd, skal der foretages en særlig beregning  

 af antallet af arbejdstimer og/eller størrelsen af timefortjenesten under  

 fraværet.
Reglerne for beregning af timetal og timefortjeneste under fraværet  

 er fastsat i § 30 i bekg.
 Efter bekg. § 30, stk. 1 beregnes timetallet og timefortjenesten som  

 udgangspunkt på grundlag af det gennemsnitlige antal arbejdstimer og den  

 gennemsnitlige timefortjeneste de sidste 4 uger inden fraværet.
Arbejdsgiveren skal dog kun udbetale dagpenge på grundlag af indtjeningen  

 hos den pågældende arbejdsgiver, jf. lovens § 9, stk. 1, sidste punktum.
Det  

 vil sige, at dagpenge fra arbejdsgiveren beregnes på grundlag af det  

 gennemsnitlige antal arbejdstimer og den gennemsnitlige timeløn hos den  

 pågældende arbejdsgiver de sidste 4 uger.
 I visse tilfælde vil arbejdstiden og/eller timefortjenesten i de sidste 4  

 uger ikke være udtryk for det antal timer, som lønmodtageren normalt er  

 beskæftiget, og/eller den timefortjeneste, som lønmodtageren normalt opnår.  

 Efter bekg. § 30, stk. 3 skal i disse tilfælde i stedet anvendes arbejdstiden  

 og indtægten de sidste 13 uger inden fraværet.
 EKSEMPEL:
 Lønmodtager med ikke på forhånd fastsat arbejdstid og timefortjeneste.
 Lønmodtagerens arbejdstid og indtægt de sidste 13 uger med seneste uge før  

 fraværet nævnt først:
 Der er udbetalt supplerende arbejdsløshedsdagpenge for de uger, hvor der  

 ikke har været beskæftigelse i 37 timer.
 Dagpenge beregnes som udgangspunkt på grundlag af beskæftigelsen de sidste  

 4 uger, i alt 100 timer, dvs. dagpenge udbetales for 25 timer pr. uge, 5  

 timer pr. dag.
 Timefortjenesten fastsættes herefter til (6.983,63 : 100) 69,84 kr.
 Hvis dagpenge i stedet beregnes på grundlag af arbejdstiden de sidste 13  

 uger inden fraværet, (fordi arbejdstiden de sidste 4 uger er atypisk), skal  

 dagpenge udbetales for 31,77 timer pr. uge, 6,35 timer pr. dag.
 Timefortjenesten fastsættes herefter til (28.618,54 : 413) 69,29 kr.
 Der vil herudover være ret til dagpenge - fra kommunen - på grundlag af de  

 supplerende arbejdsløshedsdagpenge, som er udbetalt i de sidste 4 uger inden  

 fraværet, se pkt. 76.
 Hvis der indenfor 4/13-ugers perioden (beregningsperioden) forekommer  

 perioder, som for den pågældende lønmodtager medregnes som perioder med  

 arbejdsmarkedstilknytning ved afgørelse af om beskæftigelseskravet i lovens §  

 4, stk. 1, nr. 1 er opfyldt, selv om der ikke fysisk er udført arbejde,  

 holdes disse perioder udenfor beregningen, således at beregningen skal ske på  

 grundlag af en kortere periode end 4/13 uger.
 Perioder med delvis ledighed - hvorved forstås, at der er udbetalt  

 supplerende arbejdsløshedsdagpenge samtidig med, at lønmodtageren har et  

 bestående ansættelsesforhold - holdes ikke udenfor beregningen.
 Det samme gælder, når der i beregningsperioden forekommer perioder med  

 beskæftigelse hos anden arbejdsgiver end den aktuelle.
 EKSEMPEL:
 Lønmodtagerens beskæftigelse de sidste 13 uger inden fraværet, med seneste  

 arbejdsuge nævnt først:
 1 uge a 20 timer hos arbejdsgiver A samt supplerende  

 arbejdsløshedsdagpenge.
 1 uge med ferie, ansat hos arbejdsgiver A.
 1 uge a 37 timer hos arbejdsgiver A.
 7 uger uden ansættelse med arbejdsløshedsdagpenge som fuldtidsforsikret.
 3 uger a 37 timer hos arbejdsgiver A.
 Dagpenge beregnes på grundlag af det gennemsnitlige antal arbejdstimer i  

 de sidste 4 uger inden fraværet, i alt 57 timer fordelt på 2 uger (1 uge som  

 fuldtidsledig i 4-ugers perioden og 1 uge med ferie i det aktuelle  

 ansættelsesforhold holdes udenfor beregningen), dagpenge udbetales for 28,5  

 timer pr. uge.
 Der vil herudover være ret til dagpenge - fra kommunen - på grundlag af de  

 supplerende arbejdsløshedsdagpenge, se pkt. 76.
Dagpenge i 2-ugers perioden beregnes som hovedregel efter de samme  

 retningslinier, uanset om dagpenge skal udbetales af kommunen eller  

 arbejdsgiveren.
Dagpenge fra kommunen skal beregnes på grundlag af den  

 samlede arbejdstid og indtægt hos samtlige arbejdsgivere i  

 beregningsperioden, hvis der ikke er ret til dagpenge fra arbejdsgiveren.
 Når der er flere ansættelsesforhold i beregningsperioden, hvor der ikke er  

 arbejdsgiverforpligtelse til at betale dagpenge i samtlige  

 ansættelsesforhold, og hvis lønmodtageren opfylder beskæftigelseskravet  

 overfor kommunen, er der ret til dagpenge fra kommunen i 2-ugers perioden for  

 de(t) arbejdsforhold, hvori der ikke er en arbejdsgiverforpligtelse.
 I denne situation medregnes kun arbejdstid og indtægt for de  

 ansættelsesforhold i beregningsperioden, som ikke indgår ved beregning af  

 dagpenge fra arbejdsgiveren.
Lønmodtagere, der er delvist ledige, vil desuden få beregnet dagpenge på  

 grundlag af gennemsnittet af de arbejdsløshedsdagpenge, der er udbetalt i  

 4-ugers perioden, jf. § 34, stk. 1 i bekg.
Der beregnes derimod ikke dagpenge  

 på grundlag af arbejdsløshedsdagpenge, som er udbetalt under fuld ledighed i  

 perioden.
LØNMODTAGERE MED UKENDT ARBEJDSTID 72. Når der ikke kan oplyses noget om arbejdstiden  

 hverken før eller efter fraværets start, anvendes reglerne for beregning af  

 dagpenge til lønmodtagere med ukendt arbejdstid.
Ved beregning af dagpenge til lønmodtagere med ukendt arbejdstid anvendes  

 samme beregningsmåde som efter ATP-loven ved opgørelse af det gennemsnitlige  

 ugentlige timetal inden for de sidste 4 uger før sygdommens indtræden.
Hvis  

 indtjeningen i 4-ugers perioden ikke kan anses for sædvanlig, anvendes i  

 stedet indtjeningen inden for de sidste 13 uger før sygdommens indtræden, jf.  

 bekg. § 32, stk. 1, 1. og 2. punktum.
 Hvert år i begyndelsen af januar måned offentliggøres den timefortjeneste,  

 der skal anvendes for det indeværende kalenderår.
 Timefortjenesten er for 1994:
97,65 kr. for mandlige lønmodtagere og 88,19 kr. for kvindelige lønmodtagere.
 Den samlede udbetalte løn divideres med ATP-lovens timefortjeneste,  

 hvorved det gennemsnitlige antal arbejdstimer fremkommer.
 Da timefortjenesten ikke kendes for denne gruppe, skal dagpengene beregnes  

 på grundlag af det beregnede gennemsnitlige timetal ganget med timemaksimum  

 efter lovens § 9, stk. 2, jf. bekg. § 32, stk. 2.
 For provisionslønnede sælgere sker beregningen af arbejdstiden på grundlag  

 af ATP-lovens timefortjeneste og indtægten inden for de sidste 9 måneder før  

 sygdommens indtræden, jf. § 32, stk. 1, sidste punktum i bekg.
 Dagpengene udbetales efter en 5 dages uge med lige store andele pr. dag,  

 medmindre andet er oplyst, jf. § 32, stk. 3 i bekg., og kan - bortset fra de  

 2 første uger - højst udgøre det maksimale ugentlige dagpengebeløb, jf.  

 lovens § 9, stk. 2.
 EKSEMPEL:
 Mandlig lønmodtager.
 Indtægt (A-skattepligtig) hos arbejdsgiver A de sidste 4 uger inden  

 fraværet: 19.648 kr.
 Arbejdstiden fastsættes til (19.648 : 97,65) ca. 201 timer fordelt på 4  

 uger, dvs. dagpenge udbetales for ca. 50 timer pr. uge, ca. 10 timer pr. dag.
 Kvindelig lønmodtager.
 Indtægt hos arbejdsgiver A de sidste 4 uger inden fraværet: 17.663 kr.
 Arbejdstiden fastsættes til (17.663 : 88,19) ca. 200 timer fordelt på 4  

 uger, dvs. dagpenge udbetales for ca. 50 timer pr. uge, ca. 10 timer pr. dag.
Opgørelse af indtægt og arbejdsperiode sker som udgangspunkt efter de  

 samme regler som for lønmodtagere med ikke på forhånd fastsat arbejdstid.
Det  

 vil sige, at perioder uden ansættelse, som medregnes som  

 arbejdsmarkedstilknytning ved afgørelse af, om dagpengelovens  

 beskæftigelseskrav er opfyldt, holdes udenfor beregningen.
Perioder med  

 delvis ledighed og perioder med beskæftigelse hos anden arbejdsgiver end den  

 aktuelle holdes ikke udenfor.
Hvis arbejdstiden i en del af beregningsperioden er kendt, indgår dette  

 timetal ved beregningen.
Indtægten i denne periode, hvor timetallet er kendt,  

 indgår ikke ved ATP-beregningen.
 EKSEMPEL:
Mandlig lønmodtager med ukendt arbejdstid.
Beskæftigelse i de sidste 13  

 uger før fraværet, med seneste arbejdsuge nævnt først:
 1 uge hos arbejdsgiver A, hvor arbejdstiden er ukendt, indtægt 20.000 kr.
 3 uger hos arbejdsgiver B, hvor arbejdstiden er ukendt, indtægt 50.000 kr.
 1 uge hos arbejdsgiver C, hvor arbejdstiden er kendt 30 timer.
 2 uger med sygedagpenge beregnet på grundlag af arbejdsløshedsdagpenge.
 4 uger med arbejdsløshedsdagpenge som fuldtidsforsikret.
 2 uger hos arbejdsgiver A, hvor arbejdstiden er ukendt, indtægt 10.000 kr.
Dagpenge fra arbejdsgiver A, der har pligt til at betale dagpenge efter  

 lovens § 3, stk. 2, skal beregnes på grundlag af indtægten fordelt på de  

 sidste 4 uger inden fraværet.
Arbejdstiden fastsættes efter ATP-reglerne til  

 (20.000 : 97,65) ca. 207 timer fordelt på hele 4-ugers perioden ca. 51 timer  

 pr. uge.
Der er desuden ret til dagpenge fra kommunen på grundlag af indtjeningen  

 hos anden arbejdsgiver i 4-ugers perioden.
Arbejdstiden fastsættes efter  

 ATP-reglerne til (50.000 : 97,65) ca. 512 timer, fordelt på hele 4-ugers  

 perioden, dvs. 128 timer pr. uge.
Dagpenge fra kommunen i 2-ugers perioden til lønmodtagere med ukendt  

 arbejdstid, når der ikke er en arbejdsgiverforpligtelse, beregnes på grundlag  

 af den samlede lønindtægt fordelt på hele beregningsperioden.
Dog holdes som  

 nævnt perioder uden beskæftigelse, som medregnes som  

 arbejdsmarkedstilknytning ved afgørelse af om lovens beskæftigelseskrav er  

 opfyldt, udenfor beregningen.
 EKSEMPEL:
Mandlig lønmodtager med ukendt arbejdstid.
Beskæftigelse i de sidste 13  

 uger før fraværet, med seneste arbejdsuge nævnt først:
 1 uge hos arbejdsgiver A, hvor arbejdstiden er ukendt, indtægt 20.000 kr.
 2 uger hos arbejdsgiver B, hvor arbejdstiden er ukendt, indtægt 30.000 kr.
 1 uge hos arbejdsgiver C, hvor arbejdstiden er kendt 37 timer.
 3 uger med sygedagpenge beregnet på grundlag af arbejdsløshedsdagpenge.
 4 uger med arbejdsløshedsdagpenge som fuldtidsforsikret.
 2 uger hos arbejdsgiver D, hvor arbejdstiden er ukendt, indtægt 10.000 kr.
Dagpenge fra kommunen skal som udgangspunkt beregnes på grundlag af den  

 samlede indtægt og arbejdstid i 4-ugers perioden.
Arbejdstiden fastsættes  

 efter ATP-beregningen til (50.000 : 97,65) ca. 512 timer, hertil lægges 37  

 timer (den uge hvor arbejdstiden er kendt) og det samlede timetal fordeles på  

 4 uger a 5 dage.
 BEREGNING AF DAGPENGE TIL LØSARBEJDERE MV.
 73. Løsarbejderforhold er et særligt  

 ansættelsesforhold, der adskiller sig fra fastansættelse eller løbende  

 ansættelsesforhold ved, at der altid er tale om kortvarige eller tilfældige  

 arbejdsforhold, hvor ansættelsens ophør som hovedregel på forhånd er bestemt.
Beregning af dagpenge til løsarbejdere sker efter de samme regler som for  

 andre lønmodtagere.
Det vil sige, at som udgangspunkt beregnes dagpenge efter  

 lovens § 9, stk. 1 på grundlag af den timeindtægt, som løsarbejderen ville  

 have været berettiget til under fraværet efter betaling af  

 arbejdsmarkedsbidraget.
 Når der er tale om løsarbejdere med ikke på forhånd fastsat arbejdstid,  

 anvendes reglerne i bekg. § 30 som udgangspunkt for beregning af dagpenge, se  

 pkt. 71.
 EKSEMPEL:
 Lønmodtagerens beskæftigelsesforhold de sidste 13 uger inden fraværet, med  

 seneste arbejdsuge nævnt først:
 3 dage beskæftiget som løsarbejder hos arbejdsgiver A i alt 36 timer.  

 Sygdommen indtræder i dette ansættelsesforhold.
 2 uger med arbejdsløshedsdagpenge som fuldtidsforsikret.
 2 dage beskæftiget som løsarbejder hos arbejdsgiver A i alt 16 timer.
 2 uger med arbejdsløshedsdagpenge som fuldtidsforsikret.
 8 uger i løbende ansættelse hos arbejdsgiver A 37 timer pr. uge.
 Dagpenge fra arbejdsgiver A beregnes på grundlag af det samlede timetal  

 indenfor de sidste 4 uger - 52 timer fordelt på i alt 1 uge (3 uger med  

 fuldtidsledighed holdes udenfor) - dvs. dagpenge skal betales for 10,4 timer  

 pr. dag.
 Hvis der i stedet anvendes en 13-ugers periode (fordi arbejdstiden de  

 sidste 4 uger er atypisk) vil den samlede arbejdstid være 348 timer, dvs. der  

 skal betales dagpenge for ca. 7,7 timer pr. dag.
 For løsarbejdere med ukendt arbejdstid anvendes reglerne i bekg. § 32, se  

 pkt. 72.
 Hvis løsarbejderen er ledig og ville have haft ret til dagpenge fra  

 arbejdsløshedskassen under fraværet, beregnes dagpenge efter lovens § 9, stk.  

 3, se pkt. 74.
 Vedrørende de særlige regler for, hvornår en løsarbejder har ret til  

 dagpenge fra arbejdsgiveren, se pkt. 84.
BEREGNING AF SYGEDAGPENGE TIL ARBEJDSLØSE 74. Efter lovens § 9, stk. 3 Skal lønmodtagere, der  

 ville have haft ret til arbejdsløshedsdagpenge eller uddannelsesgodtgørelse,  

 etableringsydelse i henhold til lov om en aktiv arbejdsmarkedspolitik, eller  

 efter lov om arbejdsmarkedsuddannelser modtager godtgørelse som er statning  

 for arbejdsløshedsdagpenge, have det samme beløb i sygedagpenge, som de kunne  

 have fået udbetalt i arbejdsløshedsdagpenge.
 Der skal kun udbetales sygedagpenge i det omfang ydelserne falder væk i  

 tilfælde af sygdom.
VOKSENUDDANNELSESSTØTTE (VUS) 75. Personer, der modtager voksenuddannelsesstøtte,  

 som godtgørelse for tab af lønindtægt eller anden erhvervsindtægt end  

 lønindtægt ved deltagelse i undervisning i arbejdstiden, vil ved sygefravær  

 have ret til sygedagpenge, i det omfang voksenuddannelsesstøtten bortfalder  

 på grund af sygdommen.
SUPPLERENDE ARBEJDSLØSHEDS-DAGPENGE 76. Når lønmodtageren ville have haft ret til  

 supplerende arbejdsløshedsdagpenge, hvis sygdommen ikke var indtrådt, har  

 lønmodtageren både ret til dagpenge på grundlag af timeindtægten under  

 fraværet og ret til dagpenge fra kommunen for bortfaldet af de supplerende  

 arbejdsløshedsdagpenge under sygeperioden.
 Sygedagpenge på grundlag af arbejdsløshedsdagpenge udbetales for det antal  

 timer og med det samme beløb, som lønmodtageren kunne have fået udbetalt i  

 supplerende arbejdsløshedsdagpenge, hvis pågældende ikke havde været syg.
Når lønmodtageren har et varierende men kendt antal arbejdstimer fra uge  

 til uge, således at de supplerende arbejdsløshedsdagpenge er forskellige i  

 hver udbetalingsperiode, beregnes sygedagpengene på grundlag af timetallet  

 ganget med timefortjenesten.
Herudover beregner kommunen sygedagpenge på  

 grundlag af de supplerende arbejdsløshedsdagpenge, som den pågældende ellers  

 ville have fået udbetalt i sygeperioden.
 Hvis en eventuel arbejdsgiver fortsætter dagpenge- eller lønudbetaling ud  

 over 2-ugers perioden, kan sygedagpenge fra kommunen efter 2 uger ikke udgøre  

 mere end forskellen mellem dagpengene eller sygelønnen fra arbejdsgiveren og  

 dagpengenes højeste beløb, jf. lovens § 9, stk. 4.
SYGEDAGPENGE TIL DELVIS LEDIGE MED IKKE PÅ FORHÅND FASTSAT ARBEJDSTID 77. I visse tilfælde kan arbejdsløshedskassen/  

 arbejdsgiveren ikke oplyse, hvor meget den sygemeldte lønmodtager må antages  

 at have haft ret til at modtage i supplerende  

 arbejdsløshedsdagpenge/sygedagpenge.
Sygedagpenge beregnes i disse tilfælde  

 på grundlag af den gennemsnitlige arbejdstid/indtjening i de sidste 4 uger  

 før sygdommens indtræden.
Kommunen skal desuden beregne sygedagpenge på  

 grundlag af de supplerende arbejdsløshedsdagpenge, som den pågældende  

 gennemsnitligt har modtaget pr. uge i de sidste 4 uger før sygdommens  

 indtræden, jf. bekg. § 34, stk. 1.
 Hvis den sygemeldte har haft delvis beskæftigelse i mindre end 4 uger før  

 sygdommen, beregnes sygedagpengene på grundlag af et gennemsnit af de  

 supplerende arbejdsløshedsdagpenge, som den pågældende har modtaget i dette  

 kortere tidsrum, jf. bekg. § 34, stk. 2.
 Når dagpenge til en lønmodtager med ikke på forhånd fastsat arbejdstid  

 efter § 30, stk. 3 i bekg. skal beregnes på grundlag af beskæftigelsen de  

 sidste 13 uger inden fraværet, skal dagpenge på grundlag af supplerende  

 arbejdsløshedsdagpenge alligevel beregnes på grundlag af gennemsnittet af de  

 supplerende arbejdsløshedsdagpenge, de sidste 4 uger inden fraværet.
KOMBINEREDE TILFÆLDE, FLERE INDTÆGTSGRUNDLAG 78. Når lønmodtageren har to eller flere  

 beskæftigelser og sygemeldes i disse, har den pågældende ret til at få  

 dagpenge beregnet på grundlag af hver beskæftigelse, dvs. den mistede  

 timeindtægt i hvert af beskæftigelsesforholdene, dog begrænset af  

 timemaksimum.
 I disse tilfælde kan den samlede dagpengeudbetaling efter de første 2 uger  

 heller ikke overstige det maksimale beløb pr. uge, jf. lovens § 9, stk. 2.
 Såfremt der er tale om lønmodtagerforhold kombineret med selvstændig  

 erhvervsvirksomhed, hvor der er tegnet frivillig forsikring, kan dagpenge  

 beregnet på grundlag af den frivillige forsikring og indtægten som  

 lønmodtager i de første 3 uger, jf. lovens § 20, stk. 4 overstige det  

 maksimale dagpengebeløb pr. uge.
 Udbetales dagpenge fra flere offentlige arbejdsgivere, reduceres dagpenge  

 efter de første 2 uger forholdsmæssigt i hvert af forholdene.
 Udbetales dagpenge både fra kommunen og en offentlig arbejdsgiver,  

 supplerer kommunen efter de første 2 uger kun op til det maksimale  

 dagpengebeløb pr. uge.
 Udbetales der løn under sygdom og er lønnen mindre end de beregnede  

 dagpenge, udbetales det manglende beløb som supplement til lønnen.
ATP 79. Der skal indbetales almindeligt atp-bidrag ved  

 udbetaling af dagpenge til lønmodtagere.
Lønmodtageren skal selv betale 1/3  

 af bidraget.
Dette bidrag fradrages i de dagpenge, som skal udbetales til  

 lønmodtageren.
 De resterende 2/3 af bidraget skal indbetales af arbejdsgiveren eller  

 kommunen, afhængigt af hvem der udbetaler dagpenge.
 Klager over arbejdsgiverens eller kommunens beregning eller indbetaling af  

 ATP-bidrag skal indgives til Arbejdsmarkedets Tillægspension.
ARBEJDSSKADE DAGPENGE VED ARBEJDSSKADER 80. Enhver, der pådrager sig en arbejdsskade, som  

 omfattes af lovgivningen om arbejdsskadeforsikring, har ret til dagpenge fra  

 1. fraværsdag efter arbejdsskadens indtræden, jf. lovens § 21.
 Ved arbejdsskadeforsikringslovgivningen forstås i denne forbindelse: lov  

 om forsikring mod følger af arbejdsskade og lov om erstatning til skadelidte  

 værnepligtige m.fl.
 Ved arbejdsskade forstås i arbejdsskadeforsikringsloven:
 - Et ulykkestilfælde, det vil sige en udefra kommende pludselig  

 begivenhed, der fører til en skadelig påvirkning af den pågældendes  

 helbredstilstand.
 - En skadelig påvirkning af højst 5 dages varighed.
 - En erhvervssygdom.
En erhvervssygdom er en sygdom, der er optaget på Arbejdsskadestyrelsens  

 fortegnelse over erhvervssygdomme, eller andre sygdomme som nævnt i  

 arbejdsskadeforsikringslovens § 10, dvs. sygdomme, som enten opfylder  

 betingelserne for at blive optaget på fortegnelsen, men endnu ikke er blevet det eller sygdomme, der må anses for udelukkende  

 eller i overvejende grad at skyldes arbejdets særlige art.
Disse tilfælde  

 skal, før der træffes afgørelse om anerkendelse, forelægges for  

 erhvervssygdomsudvalget, jf. § 58 i arbejdsskadeforsikringsloven.
 Hvis dagpengepligten ikke påhviler arbejdsgiveren, dvs. hvis  

 beskæftigelseskravet overfor arbejdsgiveren ikke er opfyldt, eller hvis  

 lønmodtageren i øvrigt ikke opfylder dagpengelovens almindelige betingelser  

 for ret til dagpenge, skal kommunen yde dagpenge fra første fraværsdag efter  

 en arbejdsskade.
 Retten til dagpenge ved arbejdsskade gælder også, selv om sygemelding ikke  

 sker i direkte tilslutning til arbejdsskaden, eller selv om lønmodtageren i  

 perioder kan genoptage arbejdet, når fraværet klart har sammenhæng med  

 arbejdsskaden.
Dagpenge ved arbejdsskade kan ikke udbetales ud over  

 varighedsbegrænsningen.
Hvis fravær på grund af arbejdsskade indtræffer på et  

 tidspunkt, hvor lønmodtageren er omfattet af varighedsbegrænsningen, vil der  

 kun være ret til dagpenge, når betingelserne for forlængelse af  

 dagpengeperioden er tilstede.
Personer, der ikke er fuldt beskæftiget ved erhvervsmæssigt arbejde, eller  

 som normalt er uden erhvervsmæssig beskæftigelse, har i visse tilfælde ret  

 til dagpenge fra 1. fraværsdag, når de kommer til skade i en af de  

 situationer, der er nævnt ovenfor.
Dagpengene udmåles på grundlag af en  

 indtægt, som efter lovens § 21, stk. 2, fastsættes efter et skøn.
I disse tilfælde er der fastsat bestemte årslønninger, der må lægges til  

 grund ved dagpengeberegningen.
For personer, der på grund af sociale  

 forpligtelser i hjemmet ikke udnytter deres arbejdskraft fuldt ud ved  

 erhvervsmæssigt arbejde, lægges fra 1. april 1994 48.500 kr. til den faktiske  

 indtægt.
For personer uden egentligt erhverv regnes der fra 1. april 1994 med  

 en årsløn på mindst 22.000 kr.
ANMELDELSESREGLER 81. En arbejdsskade, som antages at begrunde krav på:
- sygebehandling, optræning og hjælpemidler, - erstatning for tab af erhvervsevne, - godtgørelse for varigt men, - overgangsbeløb til efterladte ved dødsfald eller - forsørgertabserstatning, skal snarest muligt og senest 9 dage efter skadens indtræden anmeldes til  

 vedkommende forsikringsselskab.
Hvis der ikke er tegnet en forsikring, skal  

 anmeldelse ske til Arbejdsskadestyrelsen.
I erhvervssygdomstilfælde regnes  

 9-dages fristen fra det tidspunkt, da den anmeldelsespligtige har fået  

 kendskab til, at lidelsen må antages at være erhvervsbetinget.
 Selv om en arbejdsskade ikke er blevet anmeldt efter disse regler, skal  

 alle arbejdsskader, som faktisk har medført uarbejdsdygtighed i 5 uger efter  

 skadens indtræden, anmeldes senest 9 dage derefter til vedkommende  

 forsikringsselskab eller, hvis forsikring ikke er tegnet, til  

 Arbejdsskadestyrelsen.
 I tilfælde hvor der er tvivl, om der er tale om en arbejdsskade, kan der  

 rettes henvendelse til Arbejdsskadestyrelsen, Æbeløgade 1, Postboks 3000,  

 2100 København Ø, telf. 39 17 77 00.
ARBEJDSGIVERENS PLIGTER OG RETTIGHEDER OFFENTLIGE OG PRIVATE ARBEJDSGIVERE 82. Private og offentlige arbejdsgivere har pligt til  

 at udbetale dagpenge under lønmodtageres sygdom.
Omfanget af arbejdsgiverens  

 pligt er forskellig, afhængig af om der er tale om en privat arbejdsgiver  

 eller en offentlig arbejdsgiver.
 I lovens § 1, stk. 3 defineres offentlige arbejdsgivere som offentlige  

 myndigheder samt private institutioner, hvis udgifter dækkes med mindst 50  

 pct. af offentlige midler.
 en privat arbejdsgiver skal udbetale dagpenge til en lønmodtager, som ikke  

 får udbetalt fuld løn under sygdom, i 2 uger fra og med 1. hele fraværsdag,  

 jf. lovens § 1, stk. 2, nr. 1. Perioden ligger fast, uanset om der indtræder  

 søgnehelligdage, fridage, arbejdskonfliktperioder og lignende, der kan  

 afbryde dagpengeudbetalingen.
Hvis der foreligger to adskilte sygeperioder, begynder en ny 2- ugers  

 periode, når arbejdet har været genoptaget efter første sygeperiode.
Det er  

 uden betydning, om der er tale om et tilbagefald på grund af samme sygdom.  

 Det er derimod en betingelse, for at arbejdsgiveren skal udbetale dagpenge i  

 en ny 2-ugers periode, at lønmodtageren reelt har været arbejdsdygtig, og at  

 arbejdet har været genoptaget.
Arbejdsgiveren har ikke pligt til at udbetale dagpenge i en ny 2- ugers  

 periode, hvis en lønmodtager før raskmelding fra en sygdom bliver syg af en  

 anden sygdom.
I dette tilfælde regnes 2-ugers perioden fortsat fra 1. hele  

 fraværsdag på grund af den første sygdom.
En offentlig arbejdsgiver betaler dagpenge til ansatte, der ikke får  

 udbetalt fuld løn under sygdom, fra 1. hele fraværsdag, jf. lovens § 1, stk.  

 2, nr. 2 og i hele sygeperioden, så længe lønmodtageren er ansat, jf. lovens  

 § 3, stk. 4.  En offentlig arbejdsgiver har dog ikke pligt  

 til at udbetale dagpenge, hvis dagpengeretten er ophørt efter reglerne om  

 varighedsbegrænsning, jf. lovens §§ 22 - 23. Om varighedsbegrænsning, se  

 kapitel 7.
 Hvis en offentlig ansat søger og bevilges sygeorlov uden løn i en periode,  

 vil den offentlige arbejdsgiver stadig have pligt til at udbetale dagpenge i  

 hele orlovsperioden med den begrænsning, der følger af reglerne om  

 varighedsbegrænsning, jf. lovens §§ 22 - 23.
 Både offentlige og private arbejdsgivere har pligt til at udbetale  

 dagpenge i 2 uger, regnet fra 1. hele fraværsdag, selv om ansættelsen ophører  

 i løbet af denne periode, jf. lovens § 3, stk. 3.
 EKSEMPEL:
Hvis en lønmodtager melder sig syg onsdag, og skal fratræde sin ansættelse  

 hos arbejdsgiveren fredag eftermiddag, har arbejdsgiveren pligt til at  

 udbetale dagpenge i 2 uger regnet fra og med 1. hele fraværsdag, onsdag, hvis  

 lønmodtageren er syg i hele 2-ugers perioden.
Hvis lønmodtageren har ret til  

 løn under sygdom, vil pågældende i denne situation modtage løn under sygdom  

 fra arbejdsgiveren til og med fredag, dagen for ansættelsens ophør, og  

 herefter vil arbejdsgiveren have pligt til at udbetale dagpenge i resten af  

 2-ugers perioden.
 Det er uden betydning, hvornår tidspunktet for ansættelsens ophør er  

 blevet fastsat, og hvem der har ønsket at ansættelsen skulle ophøre.
Hvis en ansættelse afslutter med, at lønmodtageren holder ferie, og  

 lønmodtageren bliver syg i løbet af ferien, vil arbejdsgiveren dog ikke have  

 pligt til at udbetale dagpenge, da lønmodtageren ikke er i ansættelse 1. hele  

 fraværsdag.
Det samme gælder, hvis et ansættelsesforhold afsluttes med en  

 periode med afspadsering.
 Hvis en lønmodtager bliver syg før aftalt afspadsering eller under  

 afspadsering, har arbejdsgiveren kun pligt til at udbetale sygedagpenge i  

 perioden med afspadsering hvis der efter gældende overenskomst eller andet er  

 ret til at udskyde afspadsering på grund af sygdom.
 Hvis en lønmodtager må gå hjem på grund af sygdom i løbet af en  

 arbejdsdag, har arbejdsgiveren ikke efter dagpengeloven pligt til at udbetale  

 dagpenge for resten af denne dag.
KRAV OM FORUDGÅENDE BESKÆFTIGELSE HOS ARBEJDSGIVEREN 83. Offentlige og private arbejdsgivere har pligt til  

 at udbetale dagpenge til en sygemeldt lønmodtager, hvis lønmodtageren forud  

 for 1. hele fraværsdag har været ansat i mindst 13 uger, og i denne periode  

 har haft mindst 120 timers beskæftigelse, jf. lovens § 3, stk. 1.
 Det er således ikke tilstrækkeligt, at en lønmodtager har været ansat 13  

 uger hos arbejdsgiveren, eller har arbejdet for arbejdsgiveren i 120 timer.  

 Begge krav skal være opfyldt, før en arbejdsgiver har pligt til at udbetale  

 dagpenge.
 Første betingelse for at arbejdsgiveren har pligt til at udbetale dagpenge  

 er, at lønmodtageren har været ansat i 13 uger før fraværet, se dog pkt. 84  

 om løsarbejdere mv.
Hvis lønmodtageren sygemeldes med 1. hele fraværsdag før udløbet af de  

 første 13 ugers ansættelse, er arbejdsgiveren som hovedregel fritaget for at  

 udbetale dagpenge efter dagpengeloven.
Arbejdsgiverens fritagelse for at  

 udbetale dagpenge gælder for hele den aktuelle sygeperiode, også selv om  

 lønmodtageren i løbet af sygeperioden når op på 13 ugers ansættelse.  

 Arbejdsgiveren kan i visse tilfælde have pligt til at udbetale løn under  

 sygdom i henhold til en aftale eller overenskomst.
Arbejdsgiveren vil i  

 sådanne situationer have ret til refusion fra kommunen, hvis lønmodtageren  

 opfylder be skæftigelseskravet overfor kommunen, se pkt. 105.
 Kravet om 13 ugers ansættelse er opfyldt, selv om der i perioden har været  

 afholdt ferie, har været søgnehelligdage og sygedage, og selv om  

 lønmodtageren har været på kursuseller skoleophold, når disse fravær fra  

 arbejdet ikke har medført en egentlig afbrydelse af ansættelsesforholdet.
Hvis en lønmodtager hjemsendes på grund af produktionsstandsning, anses  

 ansættelsesforholdet derimod for afbrudt.
Hvis lønmodtageren bliver syg under  

 hjemsendelsen, er arbejdsgiveren således ikke forpligtet til at udbetale  

 dagpenge for nogen del af sygeperioden, heller ikke selv om arbejdet på  

 virksomheden genoptages inden udløbet af 2-ugers perioden.
Arbejdsgiveren har  

 derimod pligt til at udbetale dagpenge, også under en produktionsstandsning,  

 hvis lønmodtageren er blevet sygemeldt inden dennes iværksættelse, jf. lovens  

 § 3, stk. 3.
En yderligere betingelse, for at arbejdsgiveren har pligt til at udbetale  

 dagpenge er, at lønmodtageren har været beskæftiget hos arbejdsgiveren i  

 mindst 120 timer, jf. lovens § 3, stk. 1, nr. 2. Hvile- og spisepauser, der  

 ikke udbetales løn for, tælles ikke med i disse 120 timer.
Både ordinære og  

 ekstraordinære overarbejdstimer skal derimod tælles med.
Hvis en lønmodtager  

 som kompensation for fx hold- eller natarbejde aflønnes for flere timer, end  

 pågældende arbejder, er det kun det antal timer, hvor der er udført arbejde,  

 der tæller med ved opgørelsen af 120- timers kravet.
 Ved undervisningstimer fastsættes beskæftigelsens varighed under hensyn  

 til den forberedelsestid, der udbetales løn for i det enkelte tilfælde.
 Hvis den faktiske arbejdstid ikke kan opgøres, anvendes samme  

 beregningsmåde som efter ATP-loven, når antal timer skal beregnes, se pkt.  

 72. Hvert år i begyndelsen af januar offentliggøres den timefortjeneste, der  

 skal anvendes for det indeværende kalenderår.
 Hvis arbejdet i 13-ugers perioden har været afbrudt af grunde, der ikke  

 kan tilregnes lønmodtageren som pligtforsømmelse, fx fravær på grund af  

 ferie, sygdom, søgnehelligdage, afspadsering o.lign., bortses der fra sådanne  

 dage uden beskæftigelse ved opgørelsen af de 120 timer. 13-ugers perioden  

 suppleres med det antal af nærmest forudgående arbejdsdage, som svarer til  

 antallet af udgåede dage, og arbejdstimerne på disse dage tælles med ved  

 opgørelsen af 120- timers kravet.
 Ved opgørelsen af beskæftigelseskravene ses der bort fra perioder, hvori  

 der er ydet godtgørelse efter lov om orlov, jf. bekg. § 10.
 LØSARBEJDERE, VIKARER MV.
 84. Af lovens § 3, stk. 2, fremgår det, at hvis  

 lønmodtageren tidligere har været beskæftiget hos den nuværende arbejdsgiver  

 og den samlede beskæftigelse hos denne udgør mindst 120 timer inden for de  

 sidste 13 uger, gælder betingelsen om 13 ugers uafbrudt ansættelse ikke.
 Hvis en lønmodtager bliver syg, inden pågældende har været ansat 13 uger  

 hos sin arbejdsgiver, og pågældende tidligere inden for 13-ugers perioden har  

 været ansat hos samme arbejdsgiver, har arbejdsgiveren pligt til at udbetale  

 dagpenge til lønmodtageren, hvis blot denne inden for 13-ugers perioden har  

 arbejdet mindst 120 timer for arbejdsgiveren.
Denne bestemmelse har betydning for arbejdsgiverens dagpengepligt over for  

 fx løsarbejdere og vikarer.
Bestemmelsen sikrer, at arbejdsgivere, der  

 beskæftiger løs arbejdskraft ikke generelt fritages for at udbetale dagpenge  

 ved sygdom.
DAGPENGE FRA KOMMUNEN 85. Selv om en lønmodtager ikke har ret til dagpenge  

 fra sin arbejdsgiver, fordi beskæftigelseskravet ikke er opfyldt i forhold  

 til den aktuelle arbejdsgiver, har lønmodtageren ret til dagpenge fra  

 kommunen, hvis beskæftigelseskravene overfor kommunen er opfyldt, se pkt.  

 25-30. Til brug for bopælskommunens afgørelse heraf, har arbejdsgiveren  

 derfor pligt til at afgive oplysninger om, hvornår lønmodtageren blev ansat i  

 virksomheden, omfanget af lønmodtagerens beskæftigelse i uger og timer, og om  

 hvorvidt lønmodtageren tidligere har været ansat, og i givet fald hvornår  

 senest og i hvor mange uger og timer, jf. bekg. § 9.
ANMELDELSE OG DOKUMENTATION KRAV OM ANMELDELSE AF SYGDOMSTILFÆLDET 86. Efter lovens § 6, stk. 1, skal sygdomstilfælde  

 anmeldes til arbejdsgiveren hurtigst muligt.
 Anmeldelse af sygdom til arbejdsgiveren foretages telefonisk senest 2  

 timer efter, at lønmodtageren skulle have mødt på arbejde, medmindre der i  

 personalecirkulære er fastsat andre regler, jf. bekg. § 18, stk. 1. Hvis  

 lønmodtageren ikke har adgang til telefon, påhviler det den pågældende ved  

 ansættelsen at indgå en skriftlig aftale med arbejdsgiveren om, hvordan  

 anmeldelse af sygdom skal foretages, jf. bekg. § 18, stk. 2.
 Hos arbejdsgivere, der ikke har fastsat skriftlige regler  

 (personalecirkulære), vil anmeldelsesfristen i tvivlstilfælde blive tolket  

 som senest 2 timer efter, at lønmodtageren skulle have påbegyndt arbejdet.
For at undgå usikkerhed om reglerne anbefales det, at arbejdsgiveren  

 udarbejder skriftlige regler for, hvordan og inden for hvilken frist  

 sygdomstilfælde skal anmeldes.
Særlige forhold på virksomheden, som fx  

 produktionsforhold eller behov for hurtigt at kunne tilkalde erstatning for  

 en lønmodtagers arbejdskraft, kan begrunde, at arbejdsgiveren fastsætter en  

 kortere anmeldelsesfrist end 2 timer efter arbejdstids begyndelse.
Der er  

 ikke i dagpengeloven hjemmel til at kræve, at en lønmodtager anmelder sygdom  

 til virksomheden hver dag i en sygdomsperiode.
 Lønmodtageren har ikke pligt til at anmelde sygdomstilfælde personligt,  

 men pågældende har selv ansvaret for, at den der anmelder sygdomstilfældet,  

 gør det rettidigt og korrekt.
 Hvis en lønmodtager utvetydigt har raskmeldt sig over for arbejdsgiveren  

 med angivelse af datoen for, hvornår arbejdet genoptages, men alligevel ikke  

 bliver i stand til at begynde arbejdet på den angivne dato, skal der på ny  

 anmeldes sygdom efter de regler, der gælder hos arbejdsgiveren.
 Har lønmodtageren derimod blot givet udtryk for, at pågældende forventer  

 at kunne vende tilbage til arbejdet på et bestemt tidspunkt, foreligger der  

 ikke en egentlig raskmelding, og en ny sygemelding er derfor ikke nødvendig.
Hvis en lønmodtager må forlade arbejdspladsen på grund af sygdom i løbet  

 af arbejdsdagen, fritager det ikke automatisk for at anmelde sygdom til  

 arbejdsgiveren den følgende dag, hvis pågældende fortsat er sygemeldt.
Hvis  

 lønmodtageren imidlertid utvetydigt underretter fx sin nærmeste foresatte om,  

 at pågældende også vil være sygemeldt den følgende dag, vil sygdommen dog  

 almindeligvis anses for anmeldt på dette tidspunkt, medmindre pågældende fik  

 besked om også at anmelde sygdom den følgende dag.
Det samme vil være  

 tilfældet, hvis en lønmodtager med arbejdsgiverens vidende forlader  

 virksomheden med fx et brækket ben eller andre alvorlige læsioner, der gør  

 det helt klart, at pågældende ikke vil være i stand til at møde på arbejde  

 den følgende dag.
FOR SEN ANMELDELSE OG ARBEJDSGIVERENS INDSIGELSESPLIGT 87. Anmelder en lønmodtager sygdom for sent i forhold  

 til den generelle 2-timers frist eller i forhold til arbejdsgiverens  

 skriftlige regler, medfører det, at arbejdsgiveren ikke har pligt til at  

 udbetale dagpenge til pågældende, så længe sygdomsfraværet ikke er anmeldt.  

 Dette forudsætter dog, at arbejdsgiveren hurtigst muligt gør indsigelse mod  

 for sen anmeldelse, jf. lovens § 8, stk. 2.
 EKSEMPEL:
 Hvis en lønmodtager ifølge arbejdsgiverens skriftlige regler skal anmelde  

 sygdomstilfælde på 1. hele fraværsdag inden klokken 9.00 og først anmelder  

 klokken 11.00, -og arbejdsgiveren gør indsigelse, da han modtager  

 anmeldelsen, skal arbejdsgiveren først udbetale dagpenge fra og med 2. hele  

 fraværsdag (forudsat at lønmodtageren fortsat er syg).
 Af bevismæssige grunde må det tilrådes arbejdsgiveren at supplere en  

 eventuel mundtlig indsigelse med en skriftlig indsigelse.
 Undlader en arbejdsgiver at gøre indsigelse mod for sen anmeldelse af  

 sygdom, kan han ikke fritages for at udbetale dagpenge på grund af  

 lønmodtagerens for sene anmeldelse.
INGEN ANMELDELSE 88. Hvis arbejdsgiveren ikke har modtaget underretning  

 fra en fraværende lønmodtager om, at pågældende er syg, behøver  

 arbejdsgiveren ikke at reagere.
Arbejdsgiveren har i denne situation ikke  

 pligt til at betale dagpenge, selv om arbejdsgiveren senere får underretning  

 om, at fraværet skyldes sygdom.
 Hvis lønmodtageren udebliver en eller flere dage af andre årsager end  

 sygdom og sygemelder sig i umiddelbar tilknytning hertil, regnes  

 fraværsperioden fra udeblivelsen, hvis arbejdsgiveren ikke har bragt  

 ansættelsen til ophør på grund af udeblivelsen.
KRAV OM DOKUMENTATION AF SYGDOMSTILFÆLDET 89. Arbejdsgiveren kan forlange, at lønmodtageren  

 inden for en rimelig frist ved en skriftlig erklæring eller på anden måde  

 dokumenterer, at fraværet skyldes sygdom, jf. lovens § 7, stk. 1.
 Af lovens § 7, stk. 2 fremgår det endvidere, at arbejdsgiveren, hvis det  

 skønnes nødvendigt, kan forlange en lægeerklæring af lønmodtageren.  

 Erklæringen, som skal afgives på en blanket godkendt af formanden for  

 Dagpengeudvalget, betales af arbejdsgiveren.
 Arbejdsgiveren kan forlange sygdomstilfældet dokumenteret enten ved en  

 skriftlig erklæring, en såkaldt tro- og loveerklæring, eller ved en  

 lægeerklæring, eller ved begge dele.
 Arbejdsgiveren kan vælge at have et generelt krav om dokumentation og  

 dennes form, formuleret i et personalecirkulære eller lignende, eller at  

 fremsætte sine dokumentationskrav konkret i hvert enkelt sygdomstilfælde.
 Lønmodtageren har kun pligt til at komme med dokumentation for  

 sygdomstilfælde, hvis arbejdsgiveren udtrykkeligt har bedt om det.
TRO- OG LOVEERKLÆRING 90. Reglerne for krav om tro- og loveerklæring er  

 uddybet i bekg. § 19, stk. 1, hvoraf det fremgår, at arbejdsgiveren kan  

 forlange, at lønmodtageren ved indsendelse af en skriftlig sygemelding (tro-  

 og loveerklæring) dokumenterer, at fraværet skyldes sygdom.
Arbejdsgiveren kan tidligst kræve den skriftlige sygemelding i hænde på 2.  

 fraværsdag.
Søn- og helligdage medregnes ikke, jf. bekg. § 19, stk. 2.
 Varer sygefraværet mindre end 2 arbejdsdage, kan arbejdsgiveren alligevel  

 forlange, at den skriftlige sygemelding afleveres den dag, hvor arbejdet  

 genoptages, jf. § 19, stk. 3 i bekg.
 En skriftlig raskmelding på denne dag kan ikke erstatte afleveringen af  

 tro- og loveerklæringen.
Hvis tro- og loveerklæringen (den skriftlige sygemelding) afleveres efter  

 fristens udløb, bortfalder pligten til at udbetale dagpenge fra og med den  

 dag, hvor erklæringen skulle have været arbejdsgiveren i hænde og til og med  

 den dag, hvor arbejdsgiveren får sygemeldingen i hænde, jf. § 19, stk. 4 i  

 bekg.
Arbejdsgiveren skal udbetale dagpenge igen fra dagen efter, at  

 erklæringen er modtaget.
 EKSEMPEL:
Hvis en lønmodtager først får sendt tro- og loveerklæring, således at den  

 er arbejdsgiveren i hænde på 4. fraværsdag, og erklæringen skulle have været  

 arbejdsgiveren i hænde allerede på 2. fraværsdag, betyder det, at  

 arbejdsgiveren ikke har pligt til at udbetale dagpenge til lønmodtageren for  

 2., 3. og 4. fraværsdag.
Arbejdsgiveren skal derimod betale dagpenge for 1.  

 fraværsdag og igen fra 5. fraværsdag.
 Det er en forudsætning for, at arbejdsgiverens fritages for at udbetale  

 dagpenge, at der hurtigst muligt er gjort indsigelse mod dokumentationens  

 form eller forsinkelse, og at der ikke foreligger en fyldestgørende  

 begrundelse for, at lønmodtageren ikke har opfyldt kravet, jf. lovens § 8,  

 stk. 2.
LÆGEERKLÆRING 91. Reglerne om arbejdsgiverens mulighed for at kræve  

 sygdomstilfælde dokumenteret ved lægeerklæring, fremgår af bekg. § 20. Efter  

 stk. 1 kan arbejdsgiveren forlange en lægeerklæring udstedt efter personlig  

 konsultation hos lægen.
En lægeerklæring, der er udstedt alene på baggrund af en telefonisk  

 kontakt til lægen er ikke tilstrækkelig.
Lægeerklæringen skal være udstedt på  

 baggrund af en personlig konsultation eller ved lægens sygebesøg i hjemmet.  

 Det kan dog accepteres, at en læge udsteder en lægeerklæring på baggrund af  

 materiale modtaget fra fx hospital eller anden læge, således at det er  

 godtgjort, at patienten allerede har været tilset af en anden læge.
Efter Lægeforeningens Attestudvalg's regler kan en lægeerklæring normalt  

 først udstedes på 4. sygedag.
Arbejdsgiveren kan ikke forlange erklæringen  

 udstedt på lørdage, søn- og helligdage, jf. bekg. § 20, stk. 2. Hvis 4.  

 sygedag er en lørdag, søndag eller helligdag, kan lægeerklæringen først  

 kræves udstedt den nærmest følgende hverdag.
Det betyder, hvis første sygedag  

 er en torsdag og 4. sygedag derfor en søndag, at lægeerklæringen først kan  

 kræves udstedt om mandagen.
 Arbejdsgiveren kan tidligst kræve lægeerklæringen i hænde på 5. sygedag,  

 men ikke på søndage og helligdage, jf. bekg. § 20, stk 4. Hvis 5. sygedag er  

 en søndag eller helligdag rykkes fristen til den nærmest følgende hverdag.  

 Arbejdsgiveren kan dog kun kræve lægeerklæringen i hænde på en lørdag, hvis  

 virksomheden eller dennes kontor har åbent om lørdagen.
 Arbejdsgiveren kan i undtagelsestilfælde kræve, at der bliver udstedt en  

 lægeerklæring på 1. sygedag, jf. bekg. § 20, stk. 3.
En 1. dags lægeerklæring kan forlanges, hvis en lønmodtager har  

 usædvanligt mange kortere sygeperioder uden lægelig dokumentation.
For at et  

 krav om lægeerklæring allerede fra 1. sygedag skal kunne imødekommes af  

 lægen, kræves det, at arbejdsgiveren har skrevet til lønmodtageren og i  

 brevet opregnet den række af konkrete sygefravær, der begrunder kravet om 1.  

 dags lægeerklæring.
Et krav om 1. dags lægeerklæring kan efter praksis højst  

 være gældende for et år ad gangen.
 Arbejdsgiverens skriftlige begrundelse for at kræve 1. dags lægeerklæring  

 forevises for lægen, men det er lægen selv, der afgør, om kravet om 1. dags  

 lægeerklæring er rimeligt, og om erklæringen kan udstedes på 1. sygedag.
Lægeerklæring kan ikke kræves udstedt på lørdage og søn- og helligdage, og  

 arbejdsgiveren kan tidligst forlange at have erklæringen i hænde den følgende  

 dag og ikke på søn- og helligdage.
Vedrørende lørdage, se ovenfor om 4. dags  

 lægeerklæringer.
Når arbejdsgiveren anmoder om lægeerklæring, betales erklæringen af  

 arbejdsgiveren.
Det fremgår ikke af dagpengeloven eller af bekg., hvordan  

 betalingen i praksis skal afvikles.
Ofte vil der blive indgået aftale mellem  

 lønmodtageren og arbejdsgiveren om, at lønmodtageren lægger pengene ud,  

 hvorefter arbejdsgiveren refunderer beløbet.
Der er dog ikke i dagpengeloven  

 hjemmel til at pålægge lønmodtageren dette udlæg.
 Af lægeerklæringen vil det fremgå, om sygdommen varer dage/uger/måneder.  

 Efter lægeerklæringens udløb, kan arbejdsgiveren anmode om en ny erklæring.
Afleverer en lønmodtager ikke lægeerklæringen inden den fastsatte frist,  

 har arbejdsgiveren ingen pligt til at betale dagpenge fra og med den dag,  

 hvor erklæringen skulle have været arbejdsgiveren i hænde og til og med den  

 dag, hvor arbejdsgiveren får erklæringen i hænde.
Fra den følgende dag skal  

 arbejdsgiveren igen betale dagpenge, forudsat at lønmodtageren stadig er syg.
 EKSEMPEL:
Arbejdsgiver forlanger, at lægeerklæring skal være afleveret på 5.  

 sygedag.
Lønmodtagerens lægeerklæring bliver først modtaget af arbejdsgiveren  

 på 7. sygedag.
Arbejdsgiveren skal ikke udbetale dagpenge for 5., 6. og 7.  

 sygedag.
Derimod har arbejdsgiveren pligt til at udbetale dagpenge for 1.,  

 2., 3. og 4. sygedag og igen fra og med 8. sygedag.
 Det er en betingelse for, at arbejdsgiveren kan fritages for pligten til  

 at betale dagpenge, at der hurtigst muligt er gjort indsigelse mod  

 erklæringens form eller forsinkelse, og at der ikke foreligger en  

 fyldestgørende begrundelse for, at lønmodtageren ikke har opfyldt kravet, jf.  

 lovens § 8, stk. 2.
 En fyldestgørende begrundelse for, at lønmodtageren ikke rettidigt har  

 afleveret lægeerklæring, kan være, at lønmodtageren er blevet syg under  

 ferieophold i udlandet, har været hospitalsindlagt eller på grund af alvorlig  

 psykisk lidelse har været ude af stand til at fremskaffe lægeerklæring.
 At arbejdsgiveren hurtigst muligt skal gøre indsigelse betyder, at denne  

 skal gøre indsigelse senest 2. arbejdsdag efter den dag, hvor lægeerklæringen  

 skulle have været arbejdsgiveren i hænde.
ØVRIGE BESTEMMELSER BORTFALD AF ARBEJDSGIVERENS DAGPENGEPLIGT I SÆRLIGE SITUATIONER 92. Lovens § 8 indeholder en række bestemmelser om  

 bortfald af pligten til at betale dagpenge i særlige situationer.
Det drejer  

 sig om situationer, hvor lønmodtageren nægter at modtage behandling og  

 optræning eller ved sin adfærd forhaler helbredelsen.
I disse situationer  

 bortfalder både kommunens og arbejdsgiverens pligt til at udbetale dagpenge,  

 se pkt. 45-46.
 Arbejdsgiverens og kommunens pligt til at betale dagpenge bortfalder  

 ligeledes når lønmodtageren underkastes frihedsberøvelse mv., se pkt. 64.
Desuden beskrives i lovens § 8 andre situationer, hvor arbejdsgiveren  

 fritages for at udbetale dagpenge.
Dette er tilfældet, når lønmodtageren har  

 pådraget sig sygdommen ved forsæt eller grov uagtsomhed, har fortiet  

 væsentlige helbredsoplysninger, i forbindelse med arbejdskonflikter, samt for  

 privatansattes vedkommende når sygdommen er pådraget under tjeneste, som er  

 omfattet af lov om erstatning til skadelidte værnepligtige m.fl., se pkt. 47,  

 55-62.
BEREGNING AF DAGPENGE FRA ARBEJDSGIVEREN 93. Dagpenge til lønmodtagere udbetales som hovedregel  

 med et beløb, der svarer til den timeindtægt, som lønmodtageren ville have  

 været berettiget til under fraværet, se pkt. 65.
 Der gælder særlige regler for beregning af dagpenge til lønmodtagere, der  

 arbejder i turnus, holddrift eller ved week- endarbejde, se pkt. 68-70.
 Desuden er der fastsat nærmere regler for beregning af dagpenge til  

 lønmodtagere, hvis arbejdstid eller timefortjeneste ikke er fastsat på  

 forhånd, se pkt. 71, samt til lønmodtagere, hvis arbejdstid ikke kendes, se  

 pkt. 72.
ATP 94. Der skal indbetales almindeligt atp-bidrag ved  

 udbetaling af dagpenge til lønmodtagere.
Lønmodtageren skal selv betale 1/3  

 af bidraget.
Dette bidrag fradrages i de dagpenge, som skal udbetales til  

 lønmodtageren.
 De resterende 2/3 af bidraget skal indbetales af arbejdsgiveren eller  

 kommunen, (den kommunale dagpengemyndighed) afhængigt af hvem der udbetaler  

 dagpenge.
 I de tilfælde hvor arbejdsgiveren ifølge lov, aftale eller overenskomst  

 udbetaler løn eller dagpenge under sygdom og efterfølgende anmoder kommunen  

 om dagpengerefusion, fx fordi der er indgået en aftale i henhold til lovens §  

 28, eller arbejdsgiveren er forsikret efter lovens § 27, skal ATP-bidraget  

 også indbetales af arbejdsgiveren.
Kommunernes (de kommunale dagpengemyndigheders) merudgifter ved betaling  

 af ATP-bidrag dækkes af et særligt bidrag fra private og offentlige  

 arbejdsgivere.
Størrelsen af bidraget fastsættes af socialministeren.
 Klager over arbejdsgiverens eller kommunens beregning eller indbetaling af  

 ATP-bidrag skal indgives til Arbejdsmarkedets Tillægspension.
ARBEJDSGIVERENS ANMELDELSE AF SYGEFRAVÆR 95. En privat arbejdsgiver, der yder løn under en  

 lønmodtagers sygefravær, har pligt til at anmelde fraværet til lønmodtagerens  

 bopælskommune senest 2 måneder efter 1. fraværsdag, når fraværet strækker sig  

 ud over den periode, hvori arbejdsgiveren har pligt til at betale dagpenge,  

 jf. bekg. § 27.
 En offentlig arbejdsgiver skal indberette sygdomstilfælde til kommunen  

 senest 2 måneder efter 1. fraværsdag, jf. lovens § 24, stk. 2.
 Ved denne indberetning sikres, at kommunerne kan komme igang med den  

 fornødne opfølgning af dagpengesagen og herunder sikre, at betingelserne for  

 udbetaling af dagpenge til lønmodtageren og dermed refusion til ar  

 bejdsgiveren er opfyldt.
FORSIKREDE ARBEJDSGIVERE BETINGELSER FOR TILMELDELSE 96. Efter lovens § 27 fastsætter socialministeren  

 regler om, at private arbejdsgivere kan tegne en forsikring, der giver ret  

 til refusion fra kommunen for de dagpenge, som lønmodtageren har ret til fra  

 arbejdsgiveren, hvis arbejdsgiverens lønudgift i det foregående kalenderår  

 ikke overstiger en fastsat grænse.
De nærmere regler er fastsat i  

 bekendtgørelsen om forsikring for private arbejdsgivere.
 Ordningen er indført for at give mulighed for at udjævne de økonomiske  

 virkninger af tilfældige udsving i sygeligheden i virksomheder med  

 forholdsvis få ansatte.
 For at blive optaget i forsikringen skal 2 betingelser være opfyldt:
LØNUDGIFT OG PRÆMIE 97. Den samlede årlige lønudgift er afgørende for:
Lønudgiften er summen af lønnen til alle ansatte lønmodtagere under 70 år  

 hos arbejdsgiveren.
Både lønudbetalinger, der skattemæssigt er A-indkomst, og  

 lønudbetalinger, der er B-indkomst hos modtagerne, skal medregnes, jf. § 2 i  

 bekg. om forsikring for private arbejdsgivere.
Præmien til forsikringen beregnes på grundlag af den samlede lønudgift,  

 jf. § 5 i bekg. om forsikring for private arbejdsgivere.
Socialministeren  

 fastsætter en procentsats en gang om året, jf. lovens §§ 27 og 29. Præmierne  

 fastsættes således, at de dækker 50 % af udgifterne til ordningen.
Resten af  

 udgifterne dækkes af staten.
FORSIKRINGENS OMFANG OG IKRAFTTRÆDEN 98. Alle lønmodtagere, der er ansat hos  

 arbejdsgiveren, er dækket af forsikringen, jf. § 2, stk. 1 i bekg. om  

 forsikring for private arbejdsgivere.
 Forsikringen dækker kun, hvis dagpengelovens øvrige betingelser for ret  

 til dagpenge fra arbejdsgiveren er opfyldt, herunder beskæftigelseskrav,  

 uarbejdsdygtighed mv.
Anmodning om optagelse i forsikringsordningen skal indsendes til Den  

 Sociale Ankestyrelse, jf. § 4, stk. 1 i bekg. om forsikring for private  

 arbejdsgivere.
Der skal anvendes en særlig blanket, der udleveres af  

 kommunen.
På blankettens bagside er der givet en orientering om reglerne for  

 ordningen.
 Ved optagelse i forsikringsordningen er der en ventetid på 20 dage, regnet  

 fra modtagelsen af anmodningen i Ankestyrelsen.
 Forsikringen dækker ikke sygdomstilfælde, der er opstået før  

 ikrafttrædelsesdagen, selv om de varer ud over denne, jf. § 13 i bekg. om  

 forsikring for private arbejdsgivere.
UDMELDELSE 99. Udmeldelse kan ske med virkning fra udgangen af et  

 kvartal, hvis anmodningen herom er modtaget i Ankestyrelsen inden den 10. i  

 kvartalets 3. måned, jf. § 4, stk. 2 i bekg. om forsikring for private  

 arbejdsgivere.
Hvis SE-nummeret bliver inaktivt i Told- og Skattestyrelsens SE- register,  

 udmeldes arbejdsgiveren ved udgangen af det kvartal, hvor Ankestyrelsen får  

 kendskab hertil.
Hvis virksomheden fortsætter under nyt SEnr. som følge af  

 ejerskifte, ændring af driftsform, konkurs eller dødsfald, kan den ny  

 arbejdsgiver tilmeldes med virkning fra det efterfølgende kvartals  

 begyndelse, jf. § 4, stk. 3 i bekg. om forsikring for private arbejdsgivere.  

 Anmodning om optagelse på det nye SEnr. skal da ske på sædvanlig  

 tilmeldingsblanket.
 Ved udmeldelse dækker forsikringen for sygdomstilfælde, der er opstået før  

 udmeldelsens ikrafttræden, selv om de varer ud over denne, jf. § 13, stk. 2 i  

 bekg. om forsikring for private arbejdsgivere.
OPHØR PÅ GRUND AF FOR HØJ LØNUDGIFT 100. Hvis de samlede lønudgifter i et kalenderår har  

 oversteget den fastsatte grænse for optagelse i forsikringsordningen med 10%  

 eller derover, ophører forsikringen uden varsel ved udgangen af marts eller  

 eventuelt juni måned, jf. § 9 i bekg. om forsikring for private  

 arbejdsgivere.
REFUSION 101. Arbejdsgiveren anmoder lønmodtagerens  

 bopælskommune om refusion på en særlig blanket, dp 201, der udleveres af  

 kommunen.
 Der ydes kun refusion for tidsrum, der ligger indtil 3 måneder forud for  

 fremsættelsen af kravet, jf. bekg. § 28, stk. 1.
En forsikret arbejdsgiver har ret til refusion i dagpenge for udbetalt løn  

 i de 2 første uger, selv om arbejdsgiveren ikke har fremsat særligt krav om  

 dokumentation af lønmodtagerens sygdom.
Det er dog en betingelse, at  

 arbejdsgiveren har sikret sig den dokumentation, der er sædvanlig hos  

 arbejdsgiveren.
 Det beror på en konkret vurdering om en forsikret arbejdsgiver har ret til  

 refusion efter de 2 første ugers sygdom, herunder om lønmodtageren må anses  

 for fuldt uarbejdsdygtig på grund af sygdom.
 Om refusion i øvrigt, se pkt. 105-107.
§ 28-AFTALER AFTALENS OMFANG 102. Der er efter lovens § 28 mulighed for, at en  

 arbejdsgiver, der beskæftiger en lønmodtager, hvis fraværsrisiko på grund af  

 langvarig eller kronisk sygdom er væsentligt forøget, kan få refunderet  

 udgiften til dagpenge for de 2 første uger af hvert sygefravær som følge af  

 lidelsen.
Vedrørende refusion, se pkt. 105.
 Private og offentlige arbejdsgivere kan indgå § 28-aftaler med  

 lønmodtagerne.
 Private arbejdsgivere fritages ved en § 28-aftale således for alle  

 udgifter til sygedagpenge på grund af den kroniske eller langvarige lidelse,  

 som aftalen omfatter.
 Offentlige arbejdsgivere får refunderet sygedagpenge for de første 2 uger  

 af sygefraværet, men skal herefter selv afholde de resterende udgifter til  

 sygedagpenge, hvis fraværet varer mere end 2 uger.
BETINGELSER FOR AT INDGÅ EN § 28-AFTALE 103. Reglerne om aftaler efter lovens § 28 findes i §  

 55 i bekg.
 af § 55, stk. 2 fremgår, at en § 28-aftale kan indgås, når lønmodtagerens  

 sygdomsrisiko er væsentligt forøget på grund af en langvarig og/eller kronisk  

 lidelse, således at lidelsen skønnes at medføre mindst 10 fraværsdage på et  

 år.
 EKSEMPEL:
 En mand søgte om godkendelse af en § 28-aftale i anledning af, at han  

 skulle være til stede ved 3 behandlingsserier for barnløshed (-forsøg på  

 kunstig befrugtning af hustruen). § 28-aftalen kunne ikke bevilges, da manden  

 ikke selv var syg og barnløsheden alene skyldtes kronisk sygdom hos hustruen.
Ved vurderingen af, om der foreligger en sådan sygdomsrisiko, må der  

 lægges vægt på et lægeligt skøn over den fremtidige fraværsrisiko.
I  

 tvivlstilfælde kan det hidtidige fravær på grund af lidelsen tillægges  

 betydning.
Ved vurderingen af fraværsrisikoen må der desuden tages hensyn til  

 arbejdets karakter.
Derfor kan det forekomme, at en aftale kan godkendes i  

 relation til et arbejdsforhold, men må afvises i et andet.
Aftalen godkendes for et år ad gangen.
Aftalen kan herefter kun fornyes,  

 hvis lidelsen har medført mindst 10 fraværsdage i det forløbne år.
Kun hvis  

 der er indtrådt væsentlige ændringer i lønmodtagerens erhvervseller  

 helbredsmæssige forhold kan denne 10- dages regel fraviges.
Dette kan fx være  

 tilfældet, hvis der hen imod udløbet af det år, hvor § 28-aftalen er  

 gældende, er et tiltagende antal fraværsdage på grund af en forværring af  

 helbredstilstanden.
En § 28-aftale kan desuden indgås, hvis lønmodtageren skal indlægges eller  

 gå til ambulant behandling og dette var besluttet på ansættelsestidspunktet,  

 jf. § 55, stk. 1, nr. 2 i bekg.
En arbejdsgiver skal derfor ikke afholde sig  

 fra at ansætte en lønmodtager på grund af en forestående operation.
Der kan  

 også indgås en § 28-aftale, hvis arbejdsgiveren i et bestående arbejdsforhold  

 allerede har udbetalt dagpenge i 2 uger inden for de sidste 12 måneder for  

 samme lidelse i tidligere, afsluttede sygeperioder, før indlæggelsen eller  

 behandlingernes påbegyndelse.
 Der er ikke noget krav om, at 2-ugers perioden skal være en sammenhængende  

 periode.
 Aftalen kan indgås, selv om indlæggelsen/behandlingerne finder sted på  

 andre behandlingsinstitutioner end sygehuse.
 En godkendt § 28-aftale omfatter også refusion af dagpenge udbetalt i  

 forbindelse med efterbehandlinger, kontrolundersøgelser og nødvendig  

 rekreation.
Når aftalen indsendes til kommunen, skal det oplyses, hvornår indlæggelsen  

 eller den ambulante behandling blev besluttet og det omtrentlige tidspunkt  

 for indlæggelsen eller behandlingen.
Lægens udtalelse skal ledsages af  

 sygehusets eller behandlingsinstitutionens attestation enten i form af  

 journaludskrift eller genpart af sygehusets eller institutionens indkaldelse.  

 En eventuel rekreationsperiodes nødvendighed skal være særskilt attesteret af  

 læge eller sygehus.
 Arbejdsgiveren har kun pligt til at udbetale dagpenge i forbindelse med  

 ambulante behandlinger, efterbehandlinger og kontrolundersøgelser, når disse  

 enten medfører hele fraværsdage eller giver ret til nedsatte dagpenge, se  

 pkt. 145.
 § 28-aftaler, der er indgået på grund af forestående indlæggelse eller  

 ambulante behandlinger, omfatter ikke senere egentlige sygeperioder efter  

 arbejdets genoptagelse, selv om den nye sygemelding står i forbindelse med  

 den lidelse, der er blevet behandlet under indlæggelsen eller de eventuelle  

 efterbehandlinger.
AFTALENS GYLDIGHED 104. Aftalen indgås skriftligt (blanket dp 211) OG  

 SKAL godkendes af lønmodtagerens bopælskommune.
Retten til refusion har  

 virkning fra og med datoen for aftalens indgåelse, jf. bekg. § 55, stk. 3.  

 Det gælder også, hvis aftalen indgås under en fraværsperiode.
Tilbagedatering af § 28-aftaler, fx fra en sygeperiodes begyndelse, kan  

 ikke godkendes.
Er der forløbet længere tid mellem aftaledatoen, dvs. den  

 dag, hvor lønmodtageren og arbejdsgiveren har underskrevet anmodningen om §  

 28-aftale, og den dag, hvor anmodningen indsendes til kommunen til  

 godkendelse, kan kommunen vælge at godkende aftalen med virkning fra  

 modtagelsesdatoen.
 En § 28-aftale kan højst gælde for et år ad gangen og omfatter kun fravær  

 på grund af den lidelse, der er anført på blanket dp 211.
Hvis lønmodtageren er fraværende på grund af en anden sygdom, har  

 arbejdsgiveren ikke ret til refusion.
Det er kommunen, der træffer afgørelse  

 om, hvorvidt en fraværsperiode er omfattet af § 28- aftalen.
 Det er ikke nødvendigt at forny en § 28-aftale, hvis lønmodtageren flytter  

 til en anden kommune, mens aftalen er i kraft.
Aftalen forudsættes efter loven indgået mellem lønmodtageren og en bestemt  

 arbejdsgiver.
Der skal derfor indgås en ny aftale, hvis lønmodtageren skifter  

 arbejdsplads.
Aftalen med den nye arbejdsgiver vil dog normalt kunne godkendes uden  

 fornyet lægeerklæring, hvis det drejer sig om arbejde inden for samme branche  

 eller arbejdsområde.
Kommunen vil i sådanne tilfælde kunne give den nye  

 arbejdsgiver et telefonisk forhåndstilsagn om godkendelse.
Før en aftale udløber, må kommunen give aftalens parter besked om, at der  

 i givet fald må indgives ansøgning om fornyelse af § 28- aftalen.
Efter den  

 dato, hvor den oprindelige aftale udløber, bærer arbejdsgiveren risikoen,  

 medmindre der allerede er indsendt ansøgning om forlængelse af aftalen, og  

 denne bliver godkendt af kommunen.
Alle lønmodtagere har mulighed for at indgå en § 28-aftale, hvad enten de  

 har ret til løn eller dagpenge under sygdom, og uanset om de er privat eller  

 offentligt ansatte.
Dette gælder også personer, der får social pension.
Der vil også ofte være mulighed for at indgå en § 28-aftale i  

 revalideringstilfælde, hvor den pågældende under oplæringen eller optræningen  

 oppebærer løn.
I mange tilfælde vil en § 28-aftale være en betingelse for, at  

 et sådant arbejdsforhold kan etableres.
 Det er derfor vigtigt, at kommunerne vejleder arbejdsgiverne om denne  

 mulighed.
ARBEJDSGIVERENS RET TIL REFUSION ALMINDELIGE BESTEMMELSER OM REFUSION 105. En arbejdsgiver, der udbetaler løn til en ansat  

 under fravær fra arbejdet, indtræder i dennes ret til dagpenge fra kommunen  

 vedrørende samme arbejdsforhold, jf. lovens § 26, stk. 1. Dette gælder,  

 uanset om lønnen udbetales efter lov, overenskomst eller aftale, og uanset om  

 der er tale om fuld eller delvis løn.
Der kan dog ikke udbetales mere i  

 refusion, end der er udbetalt i løn.
Feriegodtgørelse indgår ikke i det  

 beløb, der ydes refusion af.
 Ved sygdom har private arbejdsgivere ret til refusion fra 1. fraværsdag  

 efter 2 ugers fravær.
 Offentlige og private arbejdsgivere har ret til refusion, hvis de  

 udbetaler løn til en ansat, der ikke opfylder beskæftigelseskravet i forhold  

 til arbejdsgiveren, jf. lovens § 3, men opfylder beskæftigelseskravet over  

 for kommunen, jf. lovens § 4.
 Hvis der under fraværet udbetales løn fra flere arbejdsgivere, deles  

 refusionen mellem arbejdsgiverne i forhold til de dagpengebeløb, som de  

 enkelte arbejdsforhold berettiger til, jf. lovens § 26, stk. 2.
 Såfremt der er tale om 2 arbejdsforhold, hvor den ene arbejdsgiver er  

 privat og den anden offentlig, kan der dog højest ydes den private  

 arbejdsgiver refusion med et beløb, der svarer til forskellen mellem den  

 løn/de dagpenge, der udbetales fra den offentlige arbejdsgiver, og det  

 højeste dagpengebeløb (ugemaksimum).
 Hvis arbejdsgiveren har udbetalt dagpenge i perioder, hvor arbejdsgiveren  

 er fritaget for dagpengepligten efter lovens § 8, stk. 4 og 5, er der ret til  

 refusion efter lovens § 26.
 Der er altid ret til refusion i 2 uger regnet fra 1. fraværsdag i de  

 tilfælde, hvor der foreligger en godkendt aftale efter lovens § 28, og  

 lønmodtageren er sygemeldt på grund af den lidelse, som aftalen er indgået  

 for.
 Dette gælder både for offentlige og private arbejdsgivere.
 Private arbejdsgivere har endvidere ret til refusion, hvis arbejdsgiveren  

 har tegnet forsikring efter lovens § 27, se pkt. 96 og 101.
 Ved barsel og adoption har såvel offentlige som private arbejdsgivere ret  

 til refusion fra og med den fraværsdag, hvor lønmodtageren ville have ret til  

 barseldagpenge fra kommunen.
 I alle de nævnte tilfælde er såvel offentlige som private arbejdsgiveres  

 ret til refusion betinget af, at den ansatte opfylder betingelserne for at få  

 dagpenge fra kommunen, herunder at kravene om forudgående beskæftigelse og  

 uarbejdsdygtighed er opfyldt, og kravet er begrænset til det beløb, som  

 lønmodtageren ville have haft ret til fra kommunen vedrørende samme  

 arbejdsforhold, hvis der ikke var udbetalt løn.
En privat arbejdsgiver, der har suspenderet eller fritstillet en  

 lønmodtager (funktionær), har ret til refusion for udbetalt løn fra 1. dag  

 efter 2 ugers sygdom, hvis lønmodtageren opfylder betingelserne for  

 udbetaling af dagpenge, herunder beskæftigelseskravet.
Ved opgørelsen af  

 120-timers kravet ses der bort fra suspensionsog fritstillingsperioden, der  

 ikke kan tilregnes lønmodtageren som pligtforsømmelse, se pkt. 31.
 Om størrelsen af refusion, se pkt. 65-79 om beregning af dagpenge.
ANMELDELSE AF REFUSIONSKRAV VED SYGDOM 106. En arbejdsgiver, der har ret til refusion af  

 dagpenge, skal anmelde kravet til lønmodtagerens bopælskommune.
Der ydes kun  

 refusion for løn under fravær på grund af sygdom for tidsrum, der ligger  

 indtil 3 måneder forud for fremsættelsen af kravet, jf. bekg. § 28, stk. 1.
 Betingelsen om anmeldelse af refusionskravet inden 3 måneder gælder  

 uafhængigt af kravet om arbejdsgiverens pligt til at anmelde længerevarende  

 sygefravær til lønmodtagerens bopælskommune inden 2 måneder, se pkt. 95.
 Der er mulighed for at dispensere fra 3-måneders fristen, når der  

 foreligger særlige omstændigheder, jf. bekg. § 28, stk. 2, hvorefter kommunen  

 kan udbetale refusion, når overskridelse af fristen skyldes forhold, som i  

 det væsentlige må tilskrives lønmodtageren, skyldes forkert vejledning fra  

 offentlige myndigheder eller andre, der må antages at have særligt kendskab  

 til forholdene, eller når særlige omstændigheder i øvrigt taler derfor.
 At den person, der i firmaet normalt udfylder anmodningerne om  

 dagpengerefusion, er syg eller almindelig travlhed i firmaet, medfører ikke,  

 at der bliver dispenseret fra anmodningsfristen.
 Det er heller ikke tilstrækkeligt til at begrunde dispensation, at  

 lønmodtageren ikke har underskrevet refusionsanmodningen, når arbejdsgiveren  

 har haft mulighed for på anden måde at dokumentere overfor kommunen, at der  

 er udbetalt løn under sygdom, fx ved lønsedler el. lign.
Ved en lønmodtagers fortsatte fravær kan krav om refusion ikke anmeldes  

 oftere end med en måneds mellem rum, jf. bekg. § 28, stk. 1.
ANMELDELSE AF REFUSIONSKRAV VED BARSEL 107. Refusionskrav for løn eller dagpenge, der  

 udbetales i henhold til lovens kapitel 7 i forbindelse med fravær på grund af  

 graviditet, barsel og adoption, skal anmeldes til lønmodtagerens  

 bopælskommune senest 9 måneder efter fødslen eller modtagelsen af barnet.  

 Hvis kravet anmeldes senere, bortfalder retten til refusion, jf. bekg. § 28,  

 stk. 3.
Der er ingen muligheder for dispensation fra anmodningsfristen for  

 barseldagpenge.
Det betyder, at hvis en arbejdsgiver fremsender anmodningen  

 mere end 9 måneder efter fødslen, bortfalder dagpengerefusionen for hele  

 perioden.
SØFARENDES RET TIL DAGPENGE Socialministeren fastsætter særlige regler om dagpenge til søfarende, jf.  

 lovens § 40.
INDENRIGSFART 108. Søfarende, der er forhyret på danske skibe, der  

 udelukkende sejler i dansk indenrigsfart, har ret til dagpenge efter de  

 almindelige regler for lønmodtagere.
UDENRIGSFART MV. - SØMANDSBEKENDTGØRELSEN 109. Andre søfarendes ret til dagpenge er reguleret i  

 Socialministeriets bekendtgørelse nr. 172 af 13. marts 1990,  

 »Sømandsbekendtgørelsen«.
 Personkredsen, der er omfattet af denne bekendtgørelse er efter § 2 i  

 sømandsbekg.:
SØFOLK OMFATTET AF FORORDNING NR. 1408/71 110. Søfolk, der er omfattet af forordning nr.  

 1408/71, er som hovedregel omfattet af dansk lovgivning, når de er  

 beskæftiget om bord på et skib, der fører dansk flag. - Der gælder efter  

 forordningen nogle undtagelser fra denne hovedregel.
UDBETALINGSPERIODE 111. Søfarende, der er omfattet af ovennævnte  

 bestemmelser og ikke får udbetalt hyre under sygdom, har ret til dagpenge i  

 18 uger fra og med 1. fraværsdag.
Dagpengene i denne periode udbetales af  

 Søfartsstyrelsen, jf. sømandsbekg. § 22, stk. 1.
Hvis den søfarende er afmønstret inden 1. fraværsdag eller bliver syg i  

 land i forbindelse med afvikling af ferie eller fridage, omfattes denne af  

 dagpengelovens almindelige bestemmelser.
Det er således kommunen, der har  

 pligt til at udbetale dagpenge.
Hvis den søfarende fortsat er syg efter udløbet af de 18 uger, har  

 pågældende ret til at få udbetalt dagpenge fra kommunen efter dagpengelovens  

 almindelige bestemmelser.
Det er en forudsætning, at pågældende tager bopæl  

 her i landet eller er omfattet af EF- forordning nr. 1408/71.
 Efter § 22, stk. 2 i sømandsbekg. kan retten til dagpenge fra  

 Søfartsstyrelsen forlænges udover de 18 uger, når uarbejdsdygtigheden skyldes  

 en arbejdsskade.
 Forlængelsen gives kun, hvis den søfarende opholder sig i udlandet.  

 Søfartsstyrelsen træffer afgørelse herom, og der tages ved afgørelsen hensyn  

 til den søfarendes økonomiske- og familiemæssige forhold (forsørgerforhold  

 mv.), uarbejdsdygtighedens omtrentlige varighed udover de 18 uger,  

 ulykkestilfældets karakter og den søfarendes forudgående tilknytning til  

 dansk skibsfart.
 Når Søfartsstyrelsen ophører med at udbetale dagpenge, vil styrelsen give  

 besked til den søfarendes bopælskommune og oplyse om, hvem der er eller var  

 pågældendes arbejdsgiver samt om, på hvilket indtægtsgrundlag dagpengene er  

 blevet udbetalt.
INDTÆGTSGRUND-LAG DANSK INTERNATIONALT SKIBSREGISTER 112. Det er i forbindelse med den fortsatte beregning  

 af dagpenge vigtigt, at bopælskommunen er opmærksom på, om pågældende ved  

 sygdommens indtræden var forhyret på et skib, der er registreret i Dansk  

 Internationalt Skibsregister (DIS). Hyren til en sådan søfarende vil være  

 fastsat under hensyn til, at denne ikke er skattepligtig og vil således være  

 væsentlig lavere end den bruttoløn, der almindeligvis beregnes dagpenge på  

 grundlag af.
 Under hensyn til, at sygedagpenge er et A-skattepligtigt beløb, skal  

 dagpenge til søfarende, der er forhyret på DIS-skibe, beregnes på grundlag af  

 en bruttohyre, der findes ved at benytte de retningslinier, der er fastsat i  

 bekendtgørelse fra Direktoratet for Arbejdsløshedsforsikringen vedrørende  

 fremgangsmåden ved beregning af arbejdsfortjenesten for lønmodtagere.
OPFØLGNING 113. Så længe det er søfartsstyrelsen, der udbetaler  

 dagpenge, er det Søfartsstyrelsen, der sørger for opfølgning af  

 dagpengesagen, jf. § 29 i sømandsbekg.
Opfølgningen af dagpengesagen overgår  

 til kommunen, hvis den søfarende fortsat er uarbejdsdygtig ved udløbet af  

 Søfartsstyrelsens udbetalingsperiode på 18 uger.
GRAVIDITET OG BARSEL 114. Ved fravær på grund af graviditet og barsel  

 udbetaler Søfartsstyrelsen dagpengene, så længe den søfarende opholder sig i  

 udlandet, jf. § 18, stk. 1 i sømandsbekg.
 Hvis den søfarende tager ophold i Danmark, er det pågældendes  

 bopælskommune, der skal overtage udbetalingen af dagpenge, jf. § 18, stk. 2 i  

 sømandsbekg.
For søfarende gælder stort set de samme betingelser for retten til  

 dagpenge ved graviditet og barsel, som gælder for andre lønmodtagere efter dagpengeloven.
Søfarende har dog ikke ret til  

 dagpenge i forbindelse med adoption.
ARBEJDSGIVERENS RET TIL REFUSION 115. En arbejdsgiver, der yder løn eller sygehyre  

 under fravær fra arbejdet til en søfarende, der er omfattet af sømandsbekg.,  

 er berettiget til at få udbetalt de dagpenge som den søfarende ellers ville  

 have ret til fra Søfartsstyrelsen vedrørende samme arbejdsforhold, jf. § 23,  

 stk. 1 i sømandsbekg.
 Refusionen udbetales dog højst med et beløb, der svarer til den udbetalte  

 løn eller sygehyre for samme tidsrum.
KLAGEADGANG 116. Søfartsstyrelsens afgørelser om retten til  

 dagpenge kan indbringes for Dagpengeudvalget, der, når der behandles sager  

 efter »sømandsbekendtgørelsen«, udvides med et medlem fra redernes  

 og et medlem fra de søfarendes organisationer, jf. sømandsbekg. § 25, stk. 1.
SELVSTÆNDIGE ERHVERVSDRIVENDES RET TIL  

 SYGEDAGPENGE Personer, der har indtægt ved selvstændig erhvervsvirksomhed, har ret til  

 dagpenge fra kommunen fra 1. fraværsdag efter 3 ugers sygdom.
Er der tegnet  

 en frivillig forsikring efter lovens § 20, har vedkommende dog ret til  

 dagpenge fra 1. hele fraværsdag efter sygdommens indtræden, jf. lovens § 10,  

 stk. 1.
Efter lovens § 10, stk. 6 gælder visse regler i lovens afsnit II om  

 dagpenge til lønmodtagere også for selvstændige erhvervsdrivende.
Det drejer  

 sig om lovens § 5 om uarbejdsdygtighed, § 7, stk. 2 og 3 om dokumentation af  

 sygdomstilfældet samt § 8, stk. 1, 2 og 3 om bortfald af dagpenge.
Der  

 henvises derfor i det følgende til disse bestemmelser, selv om de efter  

 ordlyden tager sigte på lønmodtagere.
 I særlige tilfælde, hvor uarbejdsdygtigheden er pådraget ved en  

 arbejdsskade, der er omfattet af lovgivningen om arbejdsskadeforsikring, jf.  

 lovens § 21, er der ret til dagpenge fra 1. hele fraværsdag, se pkt. 130.
KRAV OM FORUDGÅENDE BESKÆFTIGELSE 117. Det er en betingelse for retten til dagpenge for  

 selvstændige erhvervsdrivende, herunder medarbejdende ægtefæller, at der  

 inden for de sidste 12 måneder har været udøvet selvstændig  

 erhvervsvirksomhed i væsentligt omfang i mindst 6 måneder, heraf den seneste  

 måned forud for fraværsperioden, jf. lovens § 10, stk. 2.
 Udøvelse af selvstændig erhvervsvirksomhed anses som væsentlig, når den  

 gennemsnitlige ugentlige arbejdstid svarer til halvdelen af den fulde  

 overenskomstmæssige arbejdstid på DA/LOområdet, der pt. er på 37 timer.
 Hvis den selvstændige erhvervsdrivende har udøvet virksomhed i under 6  

 måneder, medregnes forudgående beskæftigelse som lønmodtager ved opgørelsen  

 af, om beskæftigelseskravet som selvstændig erhvervsdrivende er opfyldt, jf.  

 bekg. § 38.
 Ved opgørelsen af beskæftigelseskravet ses der bort fra perioder på indtil  

 2 år, hvor der har været udbetalt godtgørelse for tabt arbejdsfortjeneste  

 efter bistandslovens §§ 48, 48 a og 57 a i tilfælde af pasning af syge børn  

 eller døende slægtninge samt perioder, hvor der er ydet godtgørelse efter lov  

 om orlov, jf. bekg. § 39, stk. 1.
 Kommunerne skal ikke føre nogen dyberegående kontrol med, om  

 beskæftigelseskravet er opfyldt, men blot stikprøvevis, og hvor man finder  

 særlig anledning hertil, undersøge om betingelserne er opfyldt.
Kommunerne kan i den forbindelse forlange, at den selvstændige  

 erhvervsdrivende afgiver oplysninger, som sandsynliggør, at  

 beskæftigelseskravet er opfyldt.
Som dokumentation kan fx fremlægges  

 udskrifter fra toldmyndighederne, der viser momsbevægelserne i det seneste år  

 eller eventuelt driftsregnskaber, hvoraf fremgår, at der har været en  

 væsentlig økonomisk aktivitet i virksomheden.
Har der kun været en ringe  

 omsætning i virksomheden, kan den selvstændige ved fremlæggelse af anden  

 dokumentation godtgøre, at beskæftigelseskravet er opfyldt.
ANMELDELSE OG DOKUMENTATION KRAV OM ANMELDELSE AF SYGDOM 118. Anmeldelse af sygdom til kommunen skal ske på en  

 blanket, der udleveres af kommunen, jf. bekg. § 21. Selvstændige  

 erhvervsdrivende og medarbejdende ægtefæller skal anvende blanket dp 200 C.
 Selvstændige erhvervsdrivende og medarbejdende ægtefæller, der ikke har  

 tegnet frivillig sikring, skal indgive anmodning om dagpenge senest 1 uge  

 efter 3 ugers sygdom for at få dagpenge fra 1. dag efter de 3 ugers udløb,  

 jf. lovens § 10, stk. 4. Det vil sige, at anmeldelse skal ske senest 4 uger  

 efter 1. fraværsdag.
 Fristen er overholdt, hvis blanketten modtages samme ugedag som 1.  

 fraværsdag, blot 4 uger senere.
 Selvstændige erhvervsdrivende og medarbejdende ægtefæller, der har tegnet  

 frivillig sikring i henhold til lovens § 20, skal indgive anmodning om  

 dagpenge senest 1 uge efter 1. fraværsdag for at få dagpenge fra 1.  

 fraværsdag.
Fristen er overholdt, hvis blanketten modtages på ugedagen fra 1.  

 fraværsdag.
Det vil sige, at hvis 1. fraværsdag er en mandag, er  

 anmeldelsesfristen overholdt, hvis blanketten modtages i kommunen den  

 efterfølgende mandag.
 Kommunen kan i særlige tilfælde forlange tidligere anmeldelse end fastsat  

 i lovens § 10, stk. 4, jf. bekg. § 21.
 Retten til dagpenge indtræder først fra anmodningens modtagelse, hvis  

 anmodningen modtages senere end de frister, der er angivet i lovens § 10,  

 stk. 4, jf. bekg. § 22, stk. 1.
BORTFALD AF DAGPENGE 119. Efter lovens § 8, stk. 2 Bortfalder retten til  

 dagpenge, så længe den selvstændige erhvervsdrivende ikke opfylder sin pligt  

 til anmeldelse af fraværet.
Dette gælder dog ikke, hvis der forligger  

 fyldestgørende begrundelse for, at den selvstændige erhvervsdrivende ikke har  

 opfyldt kravet.
DISPENSATION FRA ANMELDELSESREGLERNE 120. Socialministeren kan fastsætte regler om, at der  

 kan ses bort fra en for sen anmeldelse, når særlige grunde taler derfor, jf.  

 lovens § 8, stk. 3.
 Kommunen har mulighed for at dispensere fra anmeldelsesreglerne og  

 udbetale dagpenge for tiden før anmodningens modtagelse, hvis der foreligger  

 særlige omstændigheder, jf. bekg. § 24.
 Sådanne særlige omstændigheder foreligger når:
- den selvstændige erhvervsdrivende på grund af hospitalsindlæggelse,  

 ophold i udlandet eller lignende ikke har haft mulighed for selv at indgive  

 rettidig anmodning og ikke har haft pårørende, der kunne have indgivet  

 anmodningen, eller - den selvstændige erhvervsdrivende ikke har overholdt fristen på grund af  

 forkert vejledning fra myndigheder eller andre, der må antages at have  

 særligt kendskab til forholdene, eller - særlige grunde i øvrigt taler for dispensation.
Her må der især lægges  

 vægt på, om den selvstændige erhvervsdrivende tidligere har modtaget dagpenge  

 fra kommunen.
I praksis vil der ofte blive givet dispensation fra  

 anmeldelsesreglerne, hvis den selvstændige erhvervsdrivende ikke har modtaget  

 dagpenge før, og derfor ikke kan antages at være bekendt med reglerne.
 Dispensation er udelukket, når anmodningen indgives mere end 6 måneder  

 efter sygdommens indtræden, jf. bekg. § 25. Hvis den selvstændige  

 erhvervsdrivende stadig er sygemeldt og først henvender sig efter 6 måneders  

 sygdom, ydes der dagpenge fra anmeldelsesdagen, forudsat at de øvrige  

 betingelser for udbetaling er opfyldt, herunder at beskæftigelseskravet er  

 opfyldt ved sygdommens indtræden.
KRAV OM DOKUMENTATION AF SYGDOMMEN 121. Af lovens § 10, stk. 6, og § 7, stk. 2, fremgår  

 det, at kommunen kan forlange en lægeerklæring af den selvstændige  

 erhvervsdrivende, hvis det skønnes nødvendigt.
Erklæringen, som skal afgives  

 på en blanket godkendt af Dagpengeudvalgets formand, betales af kommunen.
Kommunen har ret til når som helst under sygemeldingen at kræve af den  

 selvstændige erhvervsdrivende, at pågældende ved aflevering af en  

 lægeerklæring dokumenterer, at der foreligger sygdom.
Kommunen skal, når der  

 anmodes om lægeerklæring, fastsætte en frist for afleveringen.
Hvis den  

 selvstændige erhvervsdrivende ikke overholder fristen for afleveringen af  

 lægeerklæringen, bortfalder dagpengene fra den dag, hvor kommunen skulle have  

 haft lægeerklæringen i hænde og til og med dagen før den dag, hvor kommunen  

 modtager lægeerklæringen, jf. lovens § 8, stk. 2, og bekg. § 23, stk. 2.
Kommunen kan efter bekg. § 26 dispensere fra fristen for afleveringen af  

 lægeerklæringen, når der foreligger en fyldestgørende begrundelse for  

 overskridelse af fristen.
Dette kan fx være tilfældet, hvis lægen utvetydigt  

 har påtaget sig ansvaret for, at lægeerklæringen kommer kommunen rettidigt i  

 hænde.
Der henvises i øvrigt til afsnittet om dispensation fra  

 anmeldelsesfristerne, se pkt. 120.
BORTFALD AF DAGPENGE I SÆRLIGE SITUATIONER DAGPENGELOVENS § 8 122. LOVENS § 8 INDEHOLDER EN RÆKKE BESTEMMELSER OM  

 BORTFALD AF DAGPENGE i særlige situationer.
For selvstændige erhvervsdrivende  

 drejer det sig dels om situationer, hvor den pågældende nægter at modtage  

 behandling og optræning eller ved sin adfærd forhaler helbredelsen, og dels  

 situationer hvor den pågældende ikke opfylder sin pligt til at anmelde og  

 dokumentere sygdommen.
NÆGTELSE AF AT MODTAGE BEHANDLING OG GENOPTRÆNING 123. Retten til dagpenge bortfalder, hvis den  

 selvstændige erhvervsdrivende på trods af lægens opfordring nægter at lade  

 sig indlægge på sygehus eller modtage nødvendig lægebehandling eller mod  

 lægens og kommunens opfordring undlader at deltage i hensigtsmæssig optræning  

 for at generhverve arbejdsevnen, jf. lovens § 8, stk. 1, nr. 1.
 Dette gælder også, hvis den selvstændige erhvervsdrivende nægter at  

 underkaste sig en operation eller anden behandling, der ubestrideligt har  

 væsentlig betydning for arbejdsdygtigheden, og som ikke er forbundet med en  

 risiko for liv eller førlighed.
 Bestemmelsen omfatter også situationer, hvor den ordinerede behandling  

 ikke er lægebehandling i snæver forstand, fx behandling ved fysioterapeut.
 Hvis behandlingen indebærer hel eller delvis egenbetaling, må denne udgift  

 som udgangspunkt bæres af den selvstændige erhvervsdrivende, der selv må søge  

 tilskud til behandling, hvis pågældende ikke selv har mulighed for at afholde  

 udgiften.
 Hvis den selvstændige erhvervsdrivende har undladt at følge behandlingen  

 af økonomiske grunde, medfører dette ikke i sig selv, at dagpengeretten  

 bevares.
 Dagpengeretten bortfalder, når den selvstændige erhvervsdrivende nægter at  

 deltage i hensigtsmæssig genoptræning, som er anbefalet af lægen eller  

 kommunen.
 Dette gælder især, når den selvstændige erhvervsdrivende direkte afslår at  

 deltage i de revalideringsforanstaltninger mv., som kommunen foreslår.  

 Bestemmelsen omfatter også situationer, hvor den selvstændige  

 erhvervsdrivende ved sin adfærd umuliggør en reel opfølgning af dagpengesagen  

 og derigennem forhindrer vurdering af behov for erhvervsmæssig genoptræning  

 mv. og iværksættelse heraf.
FORHALELSE AF HELBREDELSEN 124. Dagpengeretten bortfalder også, hvis den  

 selvstændige erhvervsdrivende ved sin adfærd forhaler helbredelsen, jf.  

 lovens § 8, stk. 1, nr. 2.
 Som eksempler på forhalelse af helbredelsen kan nævnes fodboldspil under  

 sygemelding for en knæ- eller fodlidelse.
FOR SEN ELLER MANGLENDE ANMELDELSE ELLER DOKUMENTATION 125. Retten til dagpenge bortfalder endvidere, så  

 længe den selvstændige erhvervsdrivende ikke opfylder sin pligt til  

 anmeldelse af og dokumentation for fraværet, jf. lovens § 8, stk. 2. Om krav  

 til anmeldelse og dokumentation mv. se pkt. 118 og 120.
FÆNGSLING OG FORANSTALTNINGER, DER TRÆDER I STEDET DERFOR 126. Der kan ikke ydes sygedagpenge til selvstændige  

 erhvervsdrivende, som er underkastet frihedsberøvelse, varetægtsfængsling,  

 idømt fængsel eller anden foranstaltning, der træder i stedet for straf, fx  

 dom til indlæggelse til behandling på psykiatrisk hospital eller dertil  

 svarende institution (behandlingsdom).
 Begrundelsen herfor er, at fraværet primært skyldes frihedsberøvelsen og  

 ikke uarbejdsdygtigheden.
 Hvis den selvstændige erhvervsdrivende med Kriminalforsorgens tilladelse  

 har arbejdet uden for fængslet på det almindelige arbejdsmarked, er der ret  

 til sygedagpenge efter de almindelige regler.
 Kriminalforsorgen underretter kommunen, når en selvstændig  

 erhvervsdrivende, der modtager dagpenge, undergives frihedsberøvende  

 foranstaltninger, jf. lovens § 36, stk. 3.
BEREGNING AF DAGPENGE TIL SELVSTÆNDIGE ERHVERVSDRIVENDE ARBEJDSFORTJENESTEN VED VIRKSOMHEDEN 127. Dagpenge til selvstændige erhvervsdrivende og  

 medarbejdende ægtefæller beregnes på grundlag af arbejdsfortjenesten ved  

 erhvervsvirksomheden.
 Som beregningsgrundlag for en selvstændig erhvervsdrivende anvendes  

 årsopgørelsens oplysninger om overskud af virksomhed og udlejningsejendom,  

 korrigeret for renteudgifter og renteindtægter, der vedrører virksomheden,  

 indtægt overført til medarbejdende ægtefælle, egne sygedagpenge og andet samt  

 henlæggelser til investeringsfond, jf. § 37, stk. 1 i bekg.
Der tages udgangspunkt i oplysningerne om overskud af virksomhed herunder  

 overskud af udlejningsejendom og indtægter ved bortforpagtning.  

 Renteindtægter, der vedrører virksomheden og indtægt overført til  

 medarbejdende ægtefælle fratrækkes.
Renteudgifter vedrørende virksomheden,  

 den selvstændige erhvervsdrivendes egne dagpenge og henlæggelser til  

 investeringsfond lægges til.
 For medarbejdende ægtefæller anvendes den seneste årsopgørelses  

 oplysninger om det beløb, der er overført til den medarbejdende ægtefælle.  

 Den medarbejdendes egne dagpenge og henlæggelser til investeringsfond lægges  

 til dette beløb.
 Investeringsfondshenlæggelser indgår i beregningsgrundlaget for en  

 medarbejdende ægtefælle med samme procentmæssige andel som fradrag for  

 medarbejdende ægtefælle udgør af overskud af virksomhed.
 Dagpenge til en part i et registreret partnerskab, der er omfattet af  

 skattelovgivningens regler om medarbejdende ægtefæller, beregnes ligeledes  

 efter reglerne om dagpenge til medarbejdende ægtefæller.
 Dagpenge til selvstændige erhvervsdrivende og medarbejdende ægtefæller  

 beregnes og udbetales efter en 6 dages uge med lige store andele pr. dag, jf.  

 bekg. § 37, stk. 3.
 Dagpenge på grundlag af selvstændig erhvervsindtægt kan pr. uge højst  

 udgøre det beløb, der er nævnt i lovens § 9, stk. 2, jf. lovens § 10, stk. 3  

 og § 36, stk. 1 i bekg.
DOKUMENTATION AF ARBEJDSFORTJENESTE 128. Som dokumentation for arbejdsfortjenesten  

 anvendes skattevæsenets årsopgørelse for det seneste regnskabsår på grundlag  

 af indgivet selvangivelse.
Har skattevæsenet bevilget udsættelse med  

 indsendelse af selvangivelsen, anvendes i stedet årsopgørelsen for det senest  

 forudgående regnskabsår, jf. bekg. § 36, stk. 2.
 Det er en betingelse for retten til dagpenge, at den selvstændige  

 erhvervsdrivende afleverer dokumentation i overensstemmelse med § 36, stk. 2  

 i bekg., smh. med bekg. § 36, stk. 4.
 Der er således ikke ret til dagpenge, når selvangivelse er indgivet for  

 sent, og årsopgørelsen derfor er takseret af skattevæsenet.
Det er den årsopgørelse på grundlag af indgivet selvangivelse for det  

 seneste regnskabsår, der foreligger på anmodningstidspunktet, der skal  

 anvendes ved beregning af dagpengene.
Der er således ret til dagpenge, hvis  

 der på anmodningstidspunktet foreligger en årsopgørelse på grundlag af  

 indgivet selvangivelse for det seneste regnskabsår, uanset at selvangivelsen  

 var indgivet for sent.
Når der ikke foreligger årsopgørelse på grundlag af indgivet selvangivelse  

 for det seneste regnskabsår ved den oprindelige anmodning om dagpenge, kan  

 der, når en sådan årsopgørelse foreligger, indgives anmodning om dagpenge på  

 ny.
Ret til dagpenge ved sygdom indtræder først fra det tidspunkt, hvor  

 dokumentation foreligger, og der er indgivet ny anmodning, jf. bekg. § 22,  

 stk. 2. Ved barsel vil der i denne situation være ret til dagpenge for hele  

 barselperioden, hvis den ny anmodning om dagpenge indgives indenfor  

 9-måneders fristen, jf. lovens § 19.
 I forbindelse med afslag på dagpenge på grund af manglende årsopgørelse,  

 skal kommunen vejlede om muligheden for at søge dagpenge på ny, når  

 årsopgørelse foreligger.
 Hvis selvangivelse er indgivet rettidigt, men der endnu ikke foreligger  

 årsopgørelse på grundlag heraf, anvendes årsopgørelsen for det senest  

 forudgående regnskabsår, jf. bekg. § 36, stk. 2. Hvis der ikke foreligger  

 årsopgørelse for det forudgående år, er der ikke ret til dagpenge.
 Der kan ikke ske regulering af dagpengebeløb som følge af senere ændringer  

 af arbejdsfortjenesten, jf. bekg. § 37, stk. 3. Dette gælder også, når der  

 sker ændringer i den årsopgørelse, som ligger til grund for beregningen af  

 dagpenge, eller når der udbetales minimumsydelse.
Der skal således ikke ske regulering, når der efter fraværets begyndelse  

 foretages ændringer i den selvangivelse, der ligger til grund for  

 beregningen, fx ændring af overførsel til medarbejdende ægtefælle.
Regulering  

 skal dog finde sted, når ændringer i årsopgørelsen skyldes, at  

 skattelovgivningens regler oprindeligt er anvendt forkert.
 Når selvangivelse oprindeligt er indsendt rettidigt, og der indgives en ny  

 selvangivelse vedrørende et senere regnskabsår end det, der anvendes ved  

 dagpengeberegning, skal der heller ikke ske regulering af dagpengene.
BEREGNING AF DAGPENGE TIL SELVSTÆNDIGE ERHVERVSDRIVENDE, DER HAR DREVET VIRKSOMHED I EN KORTERE PERIODE 129. Når den selvstændige erhvervsdrivende kun har  

 drevet virksomhed i en kortere periode og derfor ikke har kunnet indgive  

 selvangivelse som selvstændig for et helt regnskabsår, anvendes som  

 dokumentation enten den seneste årsopgørelse som lønmodtager eller et  

 revisorattesteret regnskab for virksomheden, som opgøres efter samme  

 principper som årsopgørelsen, jf. § 36, stk. 3 i bekg.
Reglerne i § 36, stk. 3 i bekg. anvendes kun, når den pågældende er  

 nystartet som selvstændig.
Det er uden betydning, om der er tale om en  

 nystartet virksomhed.
 For selvstændige erhvervsdrivende, der har drevet selvstændig virksomhed i  

 en længere periode, og som overtager eller starter anden selvstændig  

 virksomhed, anvendes reglerne i bekg. § 36, stk. 3 kun, hvis årsopgørelsen  

 for det år, der skal lægges til grund for beregningen af dagpenge, ikke er  

 baseret på en selvangivelse, der vedrører et helt regnskabsår som selvstændig  

 erhvervsdrivende.
Der gælder de samme regler for medarbejdende ægtefæller.
Medarbejdende  

 ægtefæller kan således betragtes som nystartede, når de påbegynder arbejde i  

 ægtefællens allerede bestående virksomhed, hvis de ved fraværets begyndelse  

 ikke har kunnet indgive selvangivelse som medarbejdende ægtefælle for et helt  

 regnskabsår.
 Den nystartede selvstændige erhvervsdrivende har ret til selv at vælge, om  

 der skal anvendes den seneste årsopgørelse som lønmodtager eller et  

 revisorattesteret regnskab.
 Hvis der er tvivl, om regnskabet er opgjort efter de samme principper som  

 årsopgørelsen, må der søges vejledning i kommunens skatteforvaltning.
DAGPENGE EFTER ARBEJDSSKADE TIL SELVSTÆNDIGE ERHVERVSDRIVENDE 130. Enhver, der pådrager sig en arbejdsskade, som er  

 omfattet af lovgivningen om arbejdsskadeforsikring, har ret til dagpenge fra  

 1. hele fraværsdag fra arbejdsskadens indtræden, jf. lovens § 21, stk. 1.
 Følgende persongrupper, der har indtægt ved selvstændig  

 erhvervsvirksomhed, vil have ret til dagpenge fra 1. fraværsdag, selv om de  

 ikke har tegnet frivillig forsikring efter dagpengeloven:
 - Personer, der bliver udsat for en arbejdsskade hos en arbejdsgiver, og  

 samtidig har indtægter ved selvstændig erhvervsvirksomhed.
 - De særlige grupper af selvstændige erhvervsdrivende, som er omfattet af  

 lov om forsikring mod følger af arbejdsskade, når de kommer til skade under  

 arbejde i deres egen virksomhed, (ejere af skibe, jf.  

 arbejdsskadeforsikringslovens § 5, stk. 2, og selvstændige fiskere, jf.  

 arbejdsskadeforsikringslovens § 8).
 - Selvstændige erhvervsdrivende, som kommer til skade i særlige  

 arbejdssituationer, som omfattes af arbejdsskadeforsikringsloven (fx under  

 udøvelse af borgerligt ombud, forsøg på redning af menneskeliv, frivillig  

 tjeneste i hjemmeværn eller civilforsvar eller ydelse af en håndsrækning  

 eller af gensidig aftalt hjælp mellem flere selvstændige erhvervsdrivende).
 Hvis der er tvivl, om et sygdomstilfælde er omfattet af  

 arbejdsskadelovgivningen, kan der rettes henvendelse til  

 Arbejdsskadestyrelsen, Æbeløgade 1, Postboks 3000, 2100 København Ø, telf.  

 nr. 39 17 77 00.
Dagpengene ydes af kommunen på grundlag af arbejdsfortjenesten ved  

 selvstændig erhvervsvirksomhed.
Ved sygefravær udover 2 uger nedsættes  

 dagpengene i det omfang, de sammenlagt med dagpenge og løn fra en  

 arbejdsgiver for samme tidsrum overstiger dagpengenes højeste beløb, jf.  

 lovens § 20, stk. 4.
 Vedrørende beregning af dagpenge til selvstændige ved arbejdsskade  

 henvises til pkt. 127 - 129.
FRIVILLIG FORSIKRING OPTAGELSE I FORSIKRINGEN 131. Efter lovens § 20, stk. 1 kan personer, der har  

 indtægt ved selvstændig erhvervsvirksomhed, sikre sig dagpenge i de første 3  

 uger (egenperioden) af en sygeperiode.
De nærmere regler er fastsat i bekg.  

 §§ 40 - 47.
 Personer, der er sygemeldt på optagelsestidspunktet, har ikke ret til  

 dagpenge efter forsikringsordningen for den sygeperiode, der er påbegyndt  

 inden optagelsen, jf. bekg. § 40, stk. 2.
 Personer, der har indgået en lønaftale efter kildeskattelovens § 25A, stk.  

 7, mellem ægtefæller, og derfor i kraft af en sådan aftale er ansat som  

 lønmodtager i virksomheden, kan ikke optages i den frivillige forsikring.
Selvstændige, der har en langvarig eller kronisk lidelse, der væsentligt  

 forøger sygdomsrisikoen, kan sikre sig dagpenge mod en præmieforhøjelse på  

 25% af den gældende præmie, jf. § 40, stk. 3 i bekg.
Afgørelsen af om der er  

 tale om et forøget sygefravær, følger de retningslinier, der er fastsat for  

 indgåelse af aftaler efter lovens § 28, se pkt. 103. Til brug for denne  

 afgørelse kan Den Sociale Ankestyrelse forlange en lægeerklæring, der betales  

 af ansøgeren.
 Endelig kan personer, der har indtægt ved selvstændig erhvervsvirksomhed  

 uden for dansk område, blive optaget i ordningen, hvis de pågældende efter  

 bestemmelser i Nordisk konvention om social sikring, EF-forordning nr.  

 1408/71 eller overenskomster med andre stater er omfattet af lovens regler om  

 dagpenge til selvstændige erhvervsdrivende, for så vidt angår beskæftigelsen  

 som selvstændig, jf. § 40, stk. 4 i bekg.
 Retten til dagpenge efter forsikringen ophører ved udgangen af den måned,  

 hvor den selvstændige erhvervsdrivende fylder 70 år, jf. bekg. § 46, stk. 2.
VENTETID 132. Anmodning om optagelse i forsikringsordningen  

 skal indsendes til Den Sociale Ankestyrelse, jf. § 40, stk. 1 i bekg.
Der  

 skal anvendes en særlig blanket, der udleveres af kommunen.
På blankettens  

 bagside er der givet en orientering om ordningen.
Kommunen giver i øvrigt  

 nærmere vejledning om forsikringsordningen og om præmiesatserne og  

 beregningen af dagpenge.
 Selvstændige, der tilmelder sig ordningen, har først ret til dagpenge 6  

 måneder efter, at Den Sociale Ankestyrelse har modtaget  

 tilmeldingsblanketten, jf. § 41, stk. 1 i bekg.
 Dog gælder der ingen ventetid, når den selvstændige erhvervsdrivende  

 kommer til skade ved et ulykkestilfælde enten under arbejdet i virksomheden  

 eller i fritiden.
 Endvidere kan selvstændige erhvervsdrivende optages uden ventetid, hvis de  

 tilmelder sig forsikringsordningen inden 3 måneder efter ophør af lønindtægt,  

 og hvis de ville have været berettiget til dagpenge på grundlag af den  

 tidligere beskæftigelse som lønmodtager, jf. lovens § 4, stk. 1 og § 41, stk.  

 3 i bekg.
FORSIKRINGSSATSER 133. Selvstændige erhvervsdrivende og medarbejdende  

 ægtefæller, som tilmelder sig forsikringsordningen, kan sikre sig til fuld  

 sats, svarende til dagpengenes højeste beløb (maksimumsydelsen) eller med 2/3  

 heraf (minimumsydelsen), jf. § 42 i bekg.
DAGPENGENES STØRRELSE 134. For selvstændige erhvervsdrivende og  

 medarbejdende ægtefæller, der er tilmeldt forsikringsordningen, udgør  

 dagpengene mindst 2/3 af dagpengenes højeste beløb, jf. lovens § 20, stk. 2.  

 Dette gælder, uanset om den selvstændige kan dokumentere en  

 arbejdsfortjeneste.
 Retten til minimumsydelsen omfatter ikke alene de første 3 uger, som  

 forsikringen dækker, men også de efterfølgende sygeuger samt fravær som følge  

 af barsel og adoption.
 Selvstændige, der har sikret sig maksimumsydelsen, har ret til et højere  

 beløb end minimumsydelsen, hvis den selvstændige dokumenterer, at  

 arbejdsfortjenesten berettiger til det, jf. lovens § 20, stk. 3.
 Dagpenge beregnes på grundlag af arbejdsfortjenesten ved den selvstændige  

 erhvervsvirksomhed, og som dokumentation for fortjenesten anvendes  

 skattevæsenets årsopgørelse for det seneste regnskabsår, se pkt. 128.
En forsikret selvstændig erhvervsdrivende har i de første 3 uger af  

 sygeperioden mulighed for at få udbetalt et højere beløb end nævnt i lovens §  

 9, stk. 2. Dette er tilfældet, hvis den pågældende samtidig har ret til  

 dagpenge på grundlag af lønindtægt.
I denne situation kan den samlede  

 dagpengeudbetaling i de første 3 uger udgøre mere end det beløb, der er nævnt  

 i lovens § 9, stk. 2.
 Efter de første 3 uger af sygeperioden og i fraværsperioder ved barsel og  

 adoption kan den samlede dagpengeudbetaling dog ikke overstige det beløb, som  

 er nævnt i lovens § 9, stk. 2, jf. lovens § 10, stk. 3 og § 20, stk. 4.
Da den selvstændige kun har ret til en højere ydelse end minimumsydelsen,  

 hvis arbejdsfortjenesten berettiger til det, og der er tegnet forsikring til  

 fuld sats, bør den selvstændige lægge arbejdsfortjenestens størrelse til  

 grund ved overvejelsen om, hvilken sats der skal vælges for at undgå  

 overforsikring.
Hvis det viser sig, at den fulde sats ikke stemmer overens  

 med de faktiske indtægtsforhold, er der mulighed for at vælge satsen på 2/3.
 Den selvstændige bør være opmærksom på, at en eventuel ændring i omfanget  

 af beskæftigelsen i den selvstændige erhvervsvirksomhed kan indebære, at den  

 selvstændige ikke opfylder beskæftigelseskravet og derfor ikke har ret til  

 dagpenge.
FORHØJELSE AF FORSIKRINGSSATS 135. Ved anmodning om forhøjelse af dagpengesatsen fra  

 2/3 til fuld sats, indtræder retten til et højere beløb end minimumsydelsen 6  

 måneder efter, at anmodningen er indgivet, jf. § 43 i bekg.
Det er dog en  

 betingelse, at den selvstændige opfylder betingelserne for optagelse i  

 ordningen, jf. §§ 40 og 41 i bekg.
 Selvstændige, der efter optagelse i ordningen har fået en langvarig eller  

 kronisk lidelse, der væsentligt forøger sygdomsrisikoen, vil derfor kun kunne  

 sikre sig den højere sats mod en forhøjet præmie på 25%.
NEDSÆTTELSE AF FORSIKRINGSSATS 136. Anmodning om nedsættelse af den sikrede sats fra  

 fuld sats til 2/3 sats og om en tilsvarende nedsættelse af præmien har  

 virkning fra det følgende kvartal, hvis Den Sociale Ankestyrelse har modtaget  

 anmodningen mindst 20 dage før det forudgående kvartals udgang, jf. § 44 i  

 bekg.
 Tilsvarende kan selvstændige, der på grund af en langvarig eller kronisk  

 lidelse er optaget i forsikringsordningen mod en forhøjet præmie, få nedsat  

 præmien til normalpræmien med virkning fra det efterfølgende kvartal, når den  

 pågældende ikke længere har et forøget sygefravær, og anmodning om  

 nedsættelsen er modtaget i Den Sociale Ankestyrelse mindst 20 dage før  

 kvartalets udgang.
UDMELDELSE 137. Udmeldelse kan ske med udgangen af et kvartal,  

 hvis anmodning om udmeldelsen er modtaget i Den Sociale Ankestyrelse mindst  

 20 dage før kvartalets udgang.
FORSIKRINGENS OPHØR 138. Hvis den selvstændige erhvervsdrivende er  

 omfattet af forsikringen ved sygefraværets begyndelse, men udtræder på grund  

 af frivillig udmeldelse eller udelukkelse ved for sen betaling af præmie  

 indenfor de første 3 uger, er der ret til dagpenge efter forsikringssatsen i  

 hele 3-ugers perioden.
Hvis den frivilligt sikrede udtræder af  

 forsikringsordningen senere i perioden dvs. efter 3 ugers sygdom, og der  

 fortsat udbetales dagpenge, ophører retten til minimumsydelsen samtidig.  

 Dagpengene skal derefter beregnes efter de normale regler, se pkt. 127-129.
PRÆMIE TIL FORSIKRINGEN 139. Socialministeren fastsætter størrelser for  

 præmierne til forsikringsordningen.
Præmierne fastsættes således, at de  

 dækker 40% af udgifterne til den frivillige sikring.
Resten af udgifterne  

 dækkes af staten, jf. lovens § 29, stk. 1.
 Præmier til forsikringen fastsættes hvert år 1. januar og har virkning fra  

 1. april.
Præmien opkræves halvårsvis forud i marts og september måned, jf. § 45,  

 stk. 3 i bekg.
Hvis indbetaling ikke sker rettidigt, skal der betales et  

 restancegebyr på 50 kr., jf. § 45, stk. 5 i bekg.
 Pr. 1. april 1994 udgør de 2 forskellige præmier følgende pr. halvår:
 2/3 sats 448 kr.
 1/1 sats 672 kr.
UARBEJDSDYGTIGHED PÅ GRUND AF SYGDOM UARBEJDSDYGTIGHED - SYGDOM 140. Det er en betingelse for ret til sygedagpenge, at  

 uarbejdsdygtigheden skyldes sygdom, jf. lovens § 5, stk. 1.
Der skal være tale om egen sygdom.
Fravær på grund af barns sygdom giver  

 ikke ret til sygedagpenge efter dagpengeloven.
Visse faglige overenskomster  

 og aftaler på arbejdsmarkedet giver ret til en ydelse på grund af barns  

 sygdom.
Fravær på grund af sterilisation betragtes som sygefravær, uanset om  

 indgrebet er lægeligt indiceret eller ikke, og uanset om der er  

 eftervirkninger af behandlingen, eller det ikke er tilfældet.
Hvis der er  

 tale om frivillig sterilisation, betales dagpenge af kommunen, idet retten  

 til dagpenge fra arbejdsgiveren bortfalder i medfør af dagpengelovens § 8,  

 stk. 4, nr. 1, se pkt. 47.
 Fravær på grund af knuste briller, hvis dette medfører, at pågældende ikke  

 kan udføre sit arbejde, og fravær på grund af paradentosebehandling giver ret  

 til sygedagpenge.
 Fravær i forbindelse med abort, spontan eller provokeret, omfattes ikke af  

 sygedagpengereglerne, men giver ret til barseldagpenge efter lovens § 12,  

 stk. 2, nr. 1, når beskæftigelseskravet i lovens § 17 er opfyldt, se pkt.  

 172.
Hvis uarbejdsdygtigheden indtræder under en ferie, er der ikke ret til  

 dagpenge under ferien, idet fraværet ikke skyldes uarbejdsdygtigheden, men  

 ferie.
Hvis uarbejdsdygtigheden indtræder før ferien, vil der være mulighed  

 for at udsætte ferien efter ferielovens bestemmelser.
Hvis ferien ikke  

 udsættes, er der ikke ret til dagpenge under ferien, da der ikke foreligger  

 uarbejdsdygtighed, når der kan afholdes ferie med rekreativt udbytte.
 Der er dog ikke i dagpengeloven hjemmel til at afslå at udbetale dagpenge  

 alene under henvisning til, at der allerede er udbetalt feriepenge for den  

 periode, der søges dagpenge for, hvis betingelserne for dagpengeudbetaling i  

 øvrigt er opfyldt.
UARBEJDSDYGTIGHED - KORTERE VARIGHED 141. Ifølge dagpengelovens § 5, stk. 1 ydes dagpenge  

 ved fuld uarbejdsdygtighed på grund af sygdom.
Udbetaling af dagpenge ophører  

 den dag, lønmodtageren er arbejdsdygtig, uanset om den pågældende undlader at  

 træde i arbejde eller at raskmelde sig.
 Reglen tager efter sin ordlyd sigte på lønmodtagere, men finder  

 tilsvarende anvendelse ved udbetaling af dagpenge til selvstændige  

 erhvervsdrivende, jf. lovens § 10, stk. 6.
 Der kan efter lovens § 5, stk. 2 under visse betingelser ydes dagpenge ved  

 delvis uarbejdsdygtighed, se pkt. 145-146.
 Når det skal vurderes, om en sygemeldt lønmodtager kan anses for  

 uarbejdsdygtig på grund af sygdom, sker det med udgangspunkt i det arbejde,  

 der blev udført før sygemeldingen.
Der foreligger kun uarbejdsdygtighed, hvis den pågældende er ude af stand  

 til at udføre noget af det arbejde, som ligger inden for det pågældende  

 arbejdsområde.
Hvis arbejdsgiveren har mulighed for at sætte den sygemeldte  

 til andet arbejde inden for vedkommendes faglige område, som ikke hindres af  

 sygdommen, kan pågældende ikke længere anses for uarbejdsdygtig.
 For arbejdsledige er bedømmelsesgrundlaget det arbejdsområde, som den  

 arbejdssøgende står til rådighed for.
Selv om en lønmodtager med to samtidige arbejdsforhold er i arbejde i det  

 ene arbejdsforhold, kan betingelsen om uarbejdsdygtighed godt være opfyldt i  

 det andet arbejdsforhold.
Det forudsætter, at de to arbejdsforhold er af  

 forskellig karakter, og at fortsættelsen af arbejdet i det ene arbejdsforhold  

 er forenelig med sygdommen og dennes behandling og ikke forhaler  

 helbredelsen.
UARBEJDSDYGTIGHED - BREDERE VURDERING 142. Efter en vis sygemeldingsperiode kan vurderingen  

 ikke udelukkende foretages ved at sammenholde virkningerne af lidelsen med  

 karakteren af arbejdet før sygemeldingen.
Bedømmelsen må ske på et bredere  

 grundlag, således at den pågældende kun kan betragtes som uarbejdsdygtig, når  

 sygdommen afskærer den pågældende fra at påtage sig arbejde, som anses for  

 passende.
Det afhænger af en konkret vurdering i det enkelte tilfælde, hvornår  

 vurderingsgrundlaget skal være bredere.
Dagpengene må fx stoppes, hvis det  

 allerede efter et par måneders sygeperiode er klart, at den sygemeldte ikke  

 kan vende tilbage til sit tidligere arbejde, men det vurderes, at den  

 pågældende kan anvises andet arbejde, der anses for passende.
Det gælder,  

 uanset om den pågældende fortsat får løn fra arbejdsgiver, og uanset om den  

 pågældende er opsagt.
 Hvis en person kan gå i arbejde, uden at optræning eller andre  

 erhvervsmæssige foranstaltninger er nødvendige, ophører dagpengene.
Hvis den sygemeldte ikke er i arbejde, må den pågældende straks tilmelde  

 sig Arbejdsformidlingen som arbejdssøgende og henvende sig til  

 arbejdsløshedskassen.
Har den pågældende ikke ret til arbejdsløshedsdagpenge,  

 afløses sygedagpenge af kontanthjælp efter bistandsloven, hvis betingelserne  

 for denne hjælp er opfyldt.
Hvis der er tale om delvis uarbejdsdygtighed, må kommunen i særlig grad  

 være opmærksom på den bredere vurdering af uarbejdsdygtigheden.
Nedsatte  

 dagpenge kan ikke ydes som en varig kompensation for tab af indtægt i et  

 erhverv, hvor den pågældende ikke kan forventes at genvinde fuld  

 erhvervsevne.
UARBEJDSDYGTIGHED - REVALIDERING 143. Når kommunen iværksætter revalidering efter en  

 forud tilrettelagt og realistisk erhvervsplan, herunder egentlig  

 erhvervsoptræning med henblik på anvisning af arbejde, eller tillæring,  

 omskoling, uddannelse eller andre former for erhvervsmæssig revalidering,  

 standses dagpengeudbetalingen.
Fra dette tidspunkt kan den pågældende ikke  

 anses for uarbejdsdygtig i dagpengelovens forstand.
 Indtil revalideringen iværksættes, kan der udbetales dagpenge, når  

 revalideringen ikke kan begynde umiddelbart efter beslutningen herom, og der  

 ikke kan anvises den pågældende arbejde.
Det afhænger af en konkret vurdering af den enkelte sag, hvornår der er  

 tale om forrevalidering, og hvornår revalidering er iværksat.
Ved denne  

 vurdering må der lægges vægt på, at dagpenge kun kan udbetales, så længe  

 aktiviteten har et afklarende sigte.
Hvis arbejdsprøvningen og dermed revalideringsplanen opgives af  

 helbredsmæssige årsager, kan dagpengeudbetalingen genoptages med virkning fra  

 ophøret, hvis beskæftigelseskravet er opfyldt.
Udbetalingen af dagpenge kan  

 således genoptages, hvis den pågældende har modtaget løn under  

 revalideringen, eller den pågældende er dagpengeberettiget medlem af en  

 arbejdsløshedskasse.
Hvis den pågældende ikke er dagpengeberettiget medlem af  

 en arbejdsløshedskasse og under revalideringen har modtaget  

 bruttorevalideringsydelse, vil der ikke være grundlag for at genoptage  

 dagpengeudbetalingen, da beskæftigelseskravet så ikke er opfyldt, se pkt. 25.
 Hvis revalidering opgives af helbredsmæssige årsager, må det samtidig  

 overvejes, hvad der videre skal foretages, herunder om der skal søges  

 pension.
 Hvis den pågældende ikke ønsker at medvirke til revalidering, standses  

 udbetalingen, jf. lovens § 8, stk. 1, se pkt. 45 og 123.
UARBEJDSDYGTIGHED - PENSION 144. Hvis dagpengemodtageren ikke kan komme i arbejde  

 igen, og det må anses for sandsynligt, at der er ret til pension, skal  

 kommunen sørge for at indgive pensionsansøgning og snarest træffe afgørelse i  

 sagen eller afgive indstilling til revaliderings- og pensionsnævnet.
Der skal  

 samtidig tages stilling til, om der kan bevilges forskud på pension.
 Kommunen skal allerede under opfølgningen af dagpengesagen rekvirere  

 lægelige oplysninger, som kan begrunde en indstilling om pension og medvirke  

 til, at behandlingstiden i revalideringsog pensionsnævnet nedsættes.
Hvis der er rejst sag om privat pension eller tjenestemandspension, må det  

 tilstræbes, at der afgives indstilling om førtidspension så tidligt, at  

 dagpengeudbetalingen kan ophøre samtidig med eller kort tid efter, at den  

 pågældende er overgået til privat pension eller tjenestemandspension.
Hvis  

 muligheden for overgang til sådan pension ikke er tilstrækkeligt oplyst, bør  

 der indhentes yderligere oplysninger, eventuelt hos arbejdsgiveren.
Hvis der gives afslag på en pensionsansøgning, afhænger det af en  

 vurdering af helbredsforholdene, om dagpengeudbetalingen skal fortsætte.
Hvis  

 afslaget er begrundet med, at der ikke er tale om en varig lidelse, men  

 uarbejdsdygtigheden stadig består, fortsætter udbetalingen.
 Hvis der foreligger en stationær tilstand, uden at der er grundlag for at  

 tilkende pension, er betingelsen om uarbejdsdygtigheden ikke længere opfyldt.  

 Udbetalingen af dagpenge kan derfor ikke genoptages.
Kommunen må i stedet vurdere sagen med henblik på bistand, fx hjælp til  

 revalidering eller rådgivning.
I forbindelse hermed kan der eventuelt ydes  

 hjælp efter bistandsloven.
DELVIS UARBEJDSDYGTIGHED - NEDSATTE DAGPENGE VED SYGDOM LØNMODTAGERE 145. Der kan udbetales nedsatte dagpenge til  

 lønmodtagere ved delvis uarbejdsdygtighed på grund af sygdom, når lægen  

 skønner, at arbejdet kun kan bestrides delvis, jf. bekg. § 12, stk. 1, nr. 1.  

 Der stilles ikke længere krav om en forudgående fraværsperiode med fuldt  

 fravær.
 Der kan endvidere ydes nedsatte dagpenge, når to eller flere ambulante  

 behandlinger, der er foreskrevet af en læge eller en tandlæge, medfører  

 delvis fravær fra arbejdet, jf. bekg. § 12, stk. 1, nr. 2.
Det kræves, at behandlingerne er led i en behandlingsplan for samme  

 lidelse.
Der gælder intet krav om den tidsmæssige afstand imellem  

 behandlingerne.
Ved ambulante behandlinger består der en pligt for  

 arbejdsgiveren til at udbetale dagpenge, når lønmodtageren har genoptaget  

 arbejdet hver dag efter endt behandling, også selv om de ambulante  

 behandlinger strækker sig ud over 2 uger.
Det er en betingelse for ret til nedsatte dagpenge, at den delvise  

 uarbejdsdygtighed afskærer fra arbejdet i mindst 4 timer pr. uge.
I de 4  

 timer medregnes transport og ventetid ved ambulante behandlinger.
SELVSTÆNDIGE ERHVERVSDRIVEN-DE, HERUNDER MEDARBEJDENDE ÆGTEFÆLLER 146. Der kan ydes nedsatte dagpenge til selvstændige  

 erhvervsdrivende, herunder medarbejdende ægtefæller, ved delvis  

 uarbejdsdygtighed på grund af sygdom, når lægen skønner, at den pågældende  

 højst kan udføre halvdelen af sit normale arbejde, jf. bekg. § 12, stk. 2.
Der stilles ikke krav om, at der har været et forudgående fuldt  

 sygefravær.
Ved ambulante behandlinger kan der kun udbetales nedsatte  

 dagpenge, hvis behandlingen medfører, at den pågældende højst kan udføre  

 halvdelen af sit normale arbejde om ugen, enten på grund af fravær fra  

 arbejdet i forbindelse med behandlingerne eller fordi disse i sig selv eller  

 i forbindelse med lidelsen medfører en midlertidig nedsættelse af  

 arbejdsevnen.
DELTAGELSE I UNDERVISNING ERHVERVSMÆSSIG UDDANNELSE 147. Til personer, der er uarbejdsdygtige på grund af  

 sygdom, kan der i visse tilfælde udbetales dagpenge, uanset at den pågældende  

 deltager i erhvervsmæssig uddannelse.
 Der kan således udbetales dagpenge, hvis uddannelsen og erhvervsarbejde  

 før sygefraværet er foregået sideløbende, jf. bekg. § 15, stk. 1.
 Endvidere kan der udbetales dagpenge, hvis en erhvervsmæssig uddannelse  

 påbegyndes under sygefraværet, når der højst er 6 timers undervisning pr.  

 uge, når uddannelsen er forenelig med sygebehandlingen og ikke forhaler  

 helbredelsen, og når den ikke udskyder iværksættelse af revalidering, jf.  

 bekg. § 15, stk. 1.
Hvis uddannelsen påbegyndes under sygefraværet, og uddannelsen varer mere  

 end 6 timer om ugen, kan der ikke udbetales dagpenge, medmindre der er  

 truffet beslutning om revalidering.
En person kan således deltage i  

 erhvervsmæssig uddannelse udover 6 timer fra det tidspunkt, der er truffet  

 beslutning om iværksættelse af revalidering og indtil det tidspunkt, hvor  

 revalidering iværksættes, jf. bekg. § 15, stk. 2.
 Undervisning på gymnasier og HF-kurser anses for erhvervsmæssig  

 undervisning.
 Dagpenge kan dog udbetales ved deltagelse i enkeltfagsundervisning på HF  

 eller anden stærkt begrænset kursusdeltagelse, når det kan dokumenteres, at  

 denne er et led i behandlingen eller kan betragtes som fritidsundervisning.
ANDEN UNDERVISNING 148. Undervisning, som svarer til eller udbygger  

 uddannelse i folkeskolen mv., incl. 10. klassetrin, og undervisning på  

 ungdomseller højskoler eller lignende, som alene opfylder et alment  

 kundskabsbehov uden erhvervssigte, udelukker ikke dagpenge, når deltagelse i  

 undervisningen kan forenes med sygebehandling eller er et led i denne.
KOMMUNENS BEHANDLING AF SAGEN OPFØLGNINGSPLIGT 149. Efter lovens § 24 skal kommunen senest efter 3  

 måneder og derefter mindst hver 3. måned tage den sikredes forhold op til  

 vurdering med henblik på, om der er behov for behandling, optræning,  

 revalidering, overgang til pension eller andre former for bistand til den  

 sikrede og dennes familie.
Dette må ske i fornødent samarbejde med læger,  

 hospitalsog revalideringsinstitutioner samt arbejdsformidlingen.
 Kommunen skal derfor løbende kontrollere, at betingelserne for at få  

 dagpengene er opfyldt og skal vurdere, om der er grund til at sætte ind med  

 andre former for hjælp.
Efter anmeldelsen af sygefraværet og derefter mindst hver 3. måned skal  

 kommunen tage dagpengemodtagerens forhold op til vurdering.
I vurderingen  

 indgår såvel lægelige som sociale forhold.
Inden sygefraværet har varet i 3 måneder, dvs. efter 2 måneders sygefravær  

 skal kommunen indhente en lægeerklæring.
Kommunen kan dog undlade at indhente  

 ny lægeerklæring, hvis der allerede foreligger en egnet lægeerklæring, eller  

 andre tilstrækkelige lægelige oplysninger i form af journaludskrift fra  

 hospital/klinik kan fremskaffes.
Der må aldrig gå mere end 3 måneder mellem vurderingerne.
Situationen må  

 vurderes med kortere mellemrum, hvis der kommer oplysninger, der giver  

 anledning til det.
Der skal hver gang indhentes ajourførte oplysninger og  

 foretages en ny selvstændig bedømmelse.
Dagpenge kan kun fortsætte uden  

 videre, hvis det kan slås fast, at den pågældende stadig er uarbejdsdygtig,  

 men har en realistisk mulighed for på ny at komme i arbejde.
Det er ikke  

 foreneligt med opfølgningspligten at udsætte beslutningen om at iværksætte  

 revalidering eller ansøge om social pension, uden at der kan anføres en  

 særlig begrundelse.
Selv om offentlige arbejdsgivere udbetaler dagpenge i hele  

 ansættelsesperioden uden ret til refusion, er kommunens pligt til at følge op  

 på de langvarige sygdomstilfælde den samme uanset ansættelsesforholdet.
For  

 at kommunen kan påbegynde opfølgningen, skal en arbejdsgiver indberette  

 sygdomstilfældet til kommunen, senest når dette har varet i 2 måneder, jf.  

 lovens § 24, stk. 2 og bekg. § 27.
I opfølgningsarbejdet må kommunen være opmærksom på forvaltningslovens  

 regler om tavshedspligt mv.
Der henvises herom til Socialministeriets  

 vejledning af 11. december 1989 om tavshedspligt, videregivelse og  

 indhentelse af fortrolige oplysninger m.v. inden for den sociale lovgivning.  

 Tavshedspligten hindrer fx kommunen i at give en arbejdsgiver underretning om  

 ændring af pågældendes helbredsforhold eller om, at der er rejst pensionssag.
Dagpenge, der er udbetalt, uden at reglerne har været overholdt, kan ikke  

 refunderes af staten.
Revisionen skal påse dette.
Det skal af hensyn til  

 revisionen fremgå af den enkelte sag, hvordan opfølgningen er forløbet, og  

 hvilket grundlag den enkelte beslutning om at fortsætte udbetalingen har  

 haft.
 Det er vigtigt at undgå, at muligheden for at vende tilbage til  

 arbejdsmarkedet forringes ved unødvendig forlængelse af dagpengeudbetalingen  

 og forsinkelse af behandling og revalidering.
INDHENTELSE AF OPLYSNINGER OG VURDERING 150. Uarbejdsdygtigheden kontrolleres og vurderes  

 normalt på grundlag af oplysninger fra den pågældende selv, lægen,  

 arbejdsgiveren, arbejdsformidlingen eller arbejdsløshedskassen.
Kommunen kan  

 indhente sygehusjournaler eller udskrifter af disse, jf. lovens § 36.
Når kommunen begynder at udbetale dagpenge, bør den straks sikre sig, at  

 der allerede foreligger helbredsoplysninger, eller at uarbejdsdygtigheden er  

 dokumenteret på anden måde.
Hvis der ikke er sådanne oplysninger, skal de  

 straks indhentes.
Kommunen kontrollerer, at lægens erklæring er  

 fyldestgørende, herunder om der foreligger oplysninger om diagnose,  

 konsultationstidspunkt, eventuel sygehuseller speciallægebehandling, graden  

 af uarbejdsdygtighed, sygdommens eventuelle forbindelse med arbejdet, og hvad  

 der er særligt vigtigt - at der er afgivet et præcist skøn over, hvor længe  

 uarbejdsdygtigheden vil vare.
I modsat fald skal kommunen efter samråd med  

 lægekonsulenten, anmode lægen om at uddybe erklæringen og eventuelt komme med  

 supplerende oplysninger.
 De oplysninger, som indhentes i en konkret sag, skal vurderes af kommunen.  

 Det er hensigtsmæssigt, at vurderingen sker i samråd med den praktiserende  

 læge, lægekonsulenten og arbejdskonsulenten med hensyn til prognose, varighed  

 af uarbejdsdygtighed mv.
Hvis de objektive fund ikke kan begrunde uarbejdsdygtigheden, men lægen på  

 baggrund af patientens subjektive klager mener, at patienten ikke kan  

 raskmeldes, eller hvis lægens angivelse af patientens fortsatte  

 uarbejdsdygtighed er behæftet med usikkerhed, skal kommunen overveje, om  

 patienten skal henvises til undersøgelse eller behandling.
Overvejelsen må  

 ske i samråd med lægekonsulenten og eventuelt den behandlende læge.
 Kommunen bør ikke acceptere, at lægen fortløbende udsteder  

 uarbejdsdygtighedserklæringer uden supplerende at begrunde sit skøn med fx  

 oplysning om behandlingsplan, forestående indlæggelse eller andre  

 helbredseller rekreative foranstaltninger.
Det er af stor betydning, at lægekonsulenten inddrages i sagsbehandlingen  

 så tidligt som muligt med henblik på at fremskaffe supplerende oplysninger,  

 eventuelt en statusbedømmelse af helbredsforholdene med  

 dokumentationsmateriale, journaludskrifter fra sygehus eller  

 speciallægeerklæringer.
Lægekonsulentens tidlige medvirken i sagsbehandlingen  

 er også nødvendig for at kunne bedømme behovet for behandling og revalidering  

 eller overgang til førtidspension.
 SAMARBEJDE MED DAGPENGEMODTAGER, MYNDIGHEDER MV.
 151. Kommunen skal samarbejde med dagpengemodtageren  

 og med arbejdsformidlingen og eventuelt sørge for, at der etableres et  

 samarbejde med amtskommunen.
Kommunen må over for den sygemeldte tilkendegive, at hovedformålet er at  

 opnå en tilbagevenden til arbejdsmarkedet.
Det er vigtigt, at et langvarigt  

 dagpengeforløb ikke fastlåser den sygemeldte i uarbejdsdygtighed.
Hvis den sygemeldte ikke ønsker at samarbejde, og forvaltningen ikke får  

 de oplysninger, der er nødvendige for at behandle sagen bl.a. med henblik på  

 revalideringsmuligheder, eller en eventuel pensionssag, må kommunen gøre  

 opmærksom på oplysningspligten, og på, at der vil være mulighed for eventuelt  

 at standse dagpengeudbetalingen for resten af sygeperioden.
Der kan også  

 gøres opmærksom på dagpengelovens straffebestemmelser.
Samarbejde med de praktiserende læger, speciallæger, sygehus, mv.  

 formidles med fordel gennem lægekonsulenten.
Som led i dette samarbejde bør  

 det sikres, at ventetiden inden behandling på sygehus eller hos speciallæge  

 afkortes mest muligt, og at sygehuset eller speciallægen på forhånd er  

 orienteret om, at patienten er sygemeldt og modtager sygedagpenge.
Ventetiden  

 har generelt en negativ virkning på mulighederne og motivationen for at vende  

 tilbage til arbejdsmarkedet.
 Tavshedspligten er garanti for, at patientens sag behandles med en  

 diskretion, der er fuldt forenelig med de behandlende lægers tilsvarende  

 pligter.
Der stilles betydelige krav til koordinering af det samlede arbejde i  

 kommunen.
Hvis det sociale arbejde er fordelt på forskellige afdelinger under  

 kommunen, er det vigtigt, at der er et tæt samarbejde mellem de forskellige  

 afdelinger.
Der kan fx være behov for, at dagpengekontoret i en konkret sag  

 har løbende kontakt med den afdeling i kommunen, som står for revalidering.  

 Der er gode erfaringer fra kommuner, der på forskellig måde har organiseret  

 sig således, at arbejdet med dagpengesagen og forberedelsen af revaliderings-  

 og pensionssag foregår i samme afdeling.
VARIGHEDSBEGRÆNSNING OG FORLÆNGELSE AF  

 DAGPENGEPERIODEN DEN ALMINDELIGE VARIGHEDSBEGRÆNSNING 152. Ifølge dagpengelovens § 22, stk. 1 Ophører  

 udbetalingen af dagpenge, når der er udbetalt dagpenge eller løn under sygdom  

 for mere end 52 uger i de 18 forudgående kalendermåneder, medmindre en af  

 betingelserne for at forlænge dagpengeperioden er opfyldt, se pkt. 155-159.
 Varighedsbegrænsningen indtræder ved udløbet af den måned, i hvilken der  

 under en sammenhængende sygeperiode eller flere adskilte er udbetalt dagpenge  

 i 52 uger.
OPGØRELSEN AF PERIODER MED DAGPENGE/LØN UNDER SYGDOM 153. Ved opgørelsen af de perioder, hvori der er  

 udbetalt dagpenge, skal ifølge lovens § 22, stk. 3 ikke medregnes de dage,  

 for hvilke der er udbetalt dagpenge eller løn Det er dagene eller ugerne for hvilke, der er udbetalt dagpenge, som  

 medregnes ved opgørelsen af dagpengeperiodens varighed, uanset om der er  

 udbetalt fulde eller nedsatte dagpenge.
Dagpengeperioden kan således ikke  

 forlænges forholdsmæssigt, fordi der kun er udbetalt nedsatte dagpenge.
 I dagpengeperioden medregnes også dagpenge, som er udbetalt fra et andet  

 EØS-land eller et andet nordisk land efter reglerne i Nordisk Konvention.
 For lønmodtagere, der har fået løn under sygdom, medregnes sygeperioder  

 udover 2 uger, uanset om arbejdsgiver har søgt refusion for lønnen eller  

 ikke.
Hvis en person efter en længerevarende sygeperiode genoptager arbejdet,  

 men senere sygemelder sig, indtræder en ny 2-ugers periode, som ikke  

 medregnes i varighedsbegrænsningen.
Der bør dog i det enkelte tilfælde  

 foretages en konkret vurdering af, om den pågældende efter de lægelige  

 oplysninger mv. har været arbejdsdygtig i den mellemliggende periode.
 Ved optællingen af de forudgående 18 kalendermåneder til  

 varighedsbegrænsningen kan der ikke bortses fra nogen periode.
FORNYET UDBETALING AF DAGPENGE 154. Hvis dagpengeretten er opbrugt under en  

 sammenhængende sygeperiode på 52 uger, er det ifølge lovens § 22, stk. 4 en  

 betingelse for fornyet udbetaling, at den sikrede godtgør arbejdsdygtighed i  

 mindst 13 uger efter dagpengerettens ophør.
Kravet om arbejdsdygtighed i 13 uger gælder også for ret til dagpenge fra  

 arbejdsgiver eller kommunen i de første 2 uger.
Der vil således kun være ret  

 til dagpenge i 2 uger, hvis det kan godtgøres, at den pågældende i  

 mellemtiden har været fuldt arbejdsdygtig i 13 uger og opfylder  

 beskæftigelseskravet, fx ved at pågældende har genoptaget arbejdet eller er  

 dagpengeberettiget medlem af en arbejdsløshedskasse.
 Der må i det enkelte tilfælde foretages en konkret vurdering af, om den  

 pågældende ud fra de lægelige oplysninger mv. har været arbejdsdygtig i 13  

 uger.
 Betingelsen om arbejdsdygtighed i 13 uger gælder ikke, hvis dagpengene er  

 udbetalt i flere sygeperioder.
 Betingelsen gælder heller ikke, hvis en af betingelserne for forlængelse  

 af dagpengeperioden er opfyldt, se pkt. 155-159. Hvis der er grundlag for  

 forlængelse af dagpengeperioden, og den pågældende opfylder  

 beskæftigelseskravet forud for den nye sygemelding, kan der udbetales  

 dagpenge, selv om den pågældende ikke har været arbejdsdygtig i 13 uger.
FORLÆNGELSE AF DAGPENGEPERIODEN UDOVER DEN ALMINDELIGE  

 VARIGHEDSBEGRÆNSNING BETINGELSER 155. Dagpengeudbetalingen ophører ved  

 varighedsbegrænsningens indtræden.
Der er kun mulighed for at fortsætte  

 dagpengeudbetalingen, hvis en af følgende betingelser er opfyldt:
 Der er således ikke hjemmel til at forlænge dagpengeperioden, hvis det ved  

 varighedsbegrænsningens indtræden skønnes mest sandsynligt, at den pågældende  

 skal have social pension, men sagen ikke er behandlet så langt, at der kan  

 udbetales pension eller forskud herpå.
REVALIDERING OVERVEJENDE SANDSYNLIG 156. Dagpengeperioden kan forlænges, hvis det ved  

 varighedsbegrænsningens indtræden anses for overvejende sandsynligt, at  

 revalidering herunder arbejdsprøvning vil blive iværksat, jf. bekg. § 48, nr.  

 1.
 Forlængelse kan kun ske så længe, det er overvejende sandsynligt, at  

 revalidering iværksættes.
 Reglen skal ses i sammenhæng med bestræbelserne på en øget indsats med  

 henblik på dagpengemodtagerens tilbagevenden til arbejdsmarkedet.  

 Dagpengeperioden kan således forlænges, når en dagpengemodtager endnu ikke  

 opfylder betingelserne for at overgå til bruttorevalideringsydelse eller  

 anden ydelse, som udbetales, når der er iværksat en revalidering efter en  

 forud fastlagt erhvervsplan, og når kommunen skønner, at der på et senere  

 tidspunkt vil være mulighed for erhvervsmæssig revalidering.
Ved revalidering forstås, at en person, hvis erhvervsevne er nedsat,  

 støttes i at opnå beskæftigelse på arbejdsmarkedet.
Revalidering omfatter  

 således ikke kun revalidering med ret til bruttorevalideringsydelse, men skal  

 forstås bredere, således at også fx tilskud til erhvervsplacering efter  

 bistandslovens § 43, stk. 8 er omfattet.
Dagpengeperioden kan kun forlænges, når der er tale om en realistisk  

 revalideringsmulighed, som på længere sigt kan forventes at føre til, at den  

 pågældende kan genoptage erhvervsmæssig beskæftigelse.
Kommunen må drøfte  

 revalideringsmulighederne med dagpengemodtageren og sikre sig, at pågældende  

 er indstillet på selv at gå aktivt ind i en egentlig erhvervsmæssig  

 revalidering, så snart denne kan påbegyndes.
Det vil i nogle tilfælde være nødvendigt at iværksætte forberedende  

 aktiviteter, som har et mere afklarende eller erhvervsmodnende sigte, for at  

 opnå et tilstrækkeligt grundlag for at kunne fastlægge en erhvervsplan.
Der  

 kan ydes dagpenge i en sådan afklarende periode under forudsætning af, at  

 aktiviteterne er forenelige med sygebebehandlingen og i øvrigt ikke forhaler  

 helbredelsen.
Under den forberedende fase kan der eventuelt ydes hjælp efter  

 bistandslovens § 43 til de særlige udgifter, der følger af aktiviteten, fx  

 uddannelsesudgifter samt udgifter, der følger af et handicap.
De aktiviteter, der kan foregå i den forberedende fase, kan fx være  

 afprøvning på eller uden for en revalideringsinstitution, højskoleophold  

 eller lignende.
Afgørende for, om en aktivitet er omfattet af en  

 erhvervsplan, således at den pågældende overgår til revalideringsydelsen  

 efter bistandsloven er, om aktiviteten har et afklarende sigte, eller der er  

 et bestemt erhvervsmæssigt sigte med foranstaltningen.
 Hvis det viser sig, at revalideringsmuligheder ikke længere er  

 realistiske, eller hvis dagpengemodtageren ikke aktivt deltager i de  

 pågældende aktiviteter, skal udbetalingen af dagpenge straks standses, jf.  

 lovens § 8, stk. 1, nr. 1.
 Der er ikke fastsat begrænsninger med hensyn til, hvor længe  

 dagpengeperioden kan forlænges, men kommunen bør af hensyn til  

 revalideringsmulighederne sørge for, at iværksættelsen af den egentlige  

 erhvervsmæssige revalidering fremskyndes mest muligt.
 En beslutning om henvisning til arbejdsformidlingen eller arbejdskonsulent  

 med henblik på at opnå egnet beskæftigelse kan ikke danne grundlag for  

 forlængelse af dagpengeperioden, da den pågældende i denne situation må  

 betragtes som arbejdsdygtig.
ARBEJDSDYGTIG INDEN FOR 26 UGER 157. Dagpengeperioden kan også forlænges, hvis den  

 pågældende er under eller venter på lægebehandling, der må antages at kunne  

 genskabe arbejdsdygtigheden inden for 26 uger, jf. bekg. § 48, nr. 2.
 Det er ikke afgørende for forlængelse, hvilken sygdom, der i det konkrete  

 tilfælde er tale om, eller om der er tale om samme sygdom gennem hele  

 sygeperioden, eller om den fortsatte sygemelding skyldes en ny sygdom, der er  

 indtrådt.
Dokumentationen kan tilvejebringes ved at indhente statusbedømmelse fra  

 den pågældendes læge, erklæring fra speciallæge eller journaludskrift fra  

 hospital.
Når der indhentes lægeerklæring, må det præciseres, at der ønskes  

 en vurdering af, hvor længe uarbejdsdygtigheden vil vare.
Det er ikke  

 tilstrækkeligt blot at spørge lægen, om den syge kan forventes raskmeldt i  

 løbet af 26 uger.
Når vurderingsgrundlaget ved varighedsbegrænsningens indtræden ikke er  

 tilstrækkeligt, kan dagpengeudbetalingen ikke fortsættes.
Dagpenge må  

 standses, men den endelige afgørelse om, hvorvidt der kan ske forlængelse,  

 kan efter omstændighederne udsættes, hvis der efter de oplysninger, der  

 foreligger, er rimelig udsigt til, at der inden for en kortere tid kan opnås  

 en afklaring, som vil give grundlag for at forlænge.
Dette kan fx være  

 tilfældet, hvis en indlæggelse på hospital eller undersøgelse hos speciallæge  

 er nær forestående.
For personer, der omfattes af varighedsbegrænsningen, bortses der fra den  

 periode, hvor den pågældende venter på behandling på offentligt sygehus, ved  

 afgørelse af om dagpengeperioden kan forlænges, jf. bekg. § 49a.
Der kan kun  

 ses bort fra ventetiden, hvis den efterfølgende behandling efter en lægelig  

 vurdering forventes at kunne genskabe arbejdsdygtigheden inden for 26 uger  

 efter behandlingens begyndelse.
Denne lægelige vurdering skal foreligge ved  

 ventetidens start.
 Ved sygdom efter varighedsbegrænsningens indtræden regnes  

 forlængelsesperioden på 26 uger fra 1. fraværsdag i den nye sygeperiode.
ALVORLIG SYGDOM - ARBEJDSDYGTIG INDEN FOR 2 X 26 UGER 158. Dagpengeperioden kan forlænges udover 26 uger fra  

 varighedsbegrænsningens indtræden, hvis den pågældende lider af en alvorlig  

 sygdom, der kræver langvarig behandling.
Det er en betingelse, at pågældende  

 efter en lægelig vurdering skønnes at ville kunne genoptage erhvervsmæssig  

 beskæftigelse inden for de følgende 26 uger, jf. bekg. § 49, nr. 1.
Ved alvorlige sygdomme, der kræver langvarig behandling, men hvor der er  

 udsigt til varig helbredelse, kan dagpengeperioden således forlænges 2 x 26  

 uger udover den almindelige varighedsbegrænsning på 52 uger.
Der kan allerede  

 på tidspunktet for varighedsbegrænsningens indtræden træffes afgørelse om  

 forlængelse efter denne regel.
 Som eksempler på alvorlige sygdomme, som vil kunne begrunde forlængelse  

 udover 26-ugers perioden, kan nævnes komplicerede knoglebrud, gentagne  

 operationer, dialysebehandling, behandling for alvorlige forbrændinger,  

 bækkenløsning, cancer eller andre alvorlige lidelser, der kræver langvarig  

 behandling.
For personer, der omfattes af varighedsbegrænsningen, bortses der fra den  

 periode, hvor den pågældende venter på behandling på offentligt sygehus, ved  

 afgørelse af om dagpengeperioden kan forlænges, jf. bekg. § 49a.
Se pkt. 157.
 Ved sygdom efter varighedsbegrænsningens indtræden regnes  

 forlængelsesperioden på 2 x 26 uger fra 1. fraværsdag i den nye sygeperiode.
LIVSTRUENDE SYGDOM 159. Endelig kan der ske forlængelse af  

 dagpengeudbetalingen, hvis pågældende lider af en alvorlig lidelse, hvor  

 mulighederne for helbredelse ikke skønnes at være til stede, jf. bekg. § 49,  

 nr. 2.
 Dagpengeperioden forlænges således for personer, der lider af en meget  

 alvorlig lidelse, fx en uhelbredelig kræftsygdom eller AIDS i udbrud.  

 Hensigten hermed er at undgå at føje en yderligere belastning til patienten  

 og de pårørendes i forvejen stærkt belastede situation.
 Dagpengeperioden forlænges i disse tilfælde uden tidsbegrænsning.
AFGØRELSENS FORM 160. Kommunens afgørelse om, at dagpengeperioden kan  

 forlænges eller ikke, bør ske ved skriftlig meddelelse til pågældende.
Når forlængelsen ikke er begrundet med revalideringsmuligheder, men  

 skyldes sygdom - bortset fra de uhelbredelige sygdomstilfælde - skal den  

 periode, hvori der fortsat kan ydes dagpenge, fremgå af afgørelsen.  

 Dagpengeperioden kan forlænges etapevis inden for henholdsvis 26- eller 2 x  

 26-ugers perioden.
Det bør tilføjes, at udbetalingen kun fortsætter, sålænge  

 de almindelige betingelser er opfyldt.
Afgørelsen skal begrundes, og der skal  

 gives vejledning om anke.
Hvis kommunen ved, at der er en sag om erstatning som følge af en  

 arbejdsskade under behandling i Arbejdsskadestyrelsen, bør kommunen orientere  

 styrelsen om afgørelsen.
Styrelsen kan herefter tage stilling til spørgsmålet  

 om tilkendelse af midlertidig erstatning for erhvervsevnetab, hvis dagpengene  

 er standset.
DEN SÆRLIGE VARIGHEDSBEGRÆNSNING FOR FØRTIDSPENSIONISTER OG PERSONER, DER  

 ER FYLDT 67 ÅR VARIGHEDSBEGRÆNSNINGEN 161. Efter lovens § 23, stk. 1, Ophører udbetalingen  

 af dagpenge efter udløbet af en kalendermåned, når der er udbetalt dagpenge  

 eller løn under sygdom for mere end 13 uger i de 12 forudgående  

 kalendermåneder til personer, der Der er altid ret til dagpenge indtil udløbet af den måned, hvor der er  

 udbetalt dagpenge i 13 uger.
Pension eller forskud på pension beregnes under  

 hensyn til de udbetalte dagpenge.
 Dagpengeperioden kan forlænges, hvis betingelsen herfor er opfyldt, se  

 pkt. 165.
PERSONKREDSEN 162. Den særlige varighedsbegrænsning gælder personer,  

 der aktuelt modtager pension eller forskud herpå.
 Det er den faktiske udbetaling af forskud på pension, der er afgørende  

 for, om dagpengene skal ophøre.
 Spørgsmålet om, hvorvidt der skal udbetales pension eller forskud på  

 pension afgøres efter pensionslovens regler.
 Varighedsbegrænsningen gælder også for personer, som har fået tilkendt  

 førtidspension, men som i indtil 1 år ikke har ønsket at få pension udbetalt.  

 Varighedsbegrænsningen bortfalder normalt først ved, at pensionen frakendes.
Varighedsbegrænsningen gælder endvidere for personer, der opfylder de  

 helbredsmæssige betingelser for at kunne få social pension, hvis  

 pensionslovgivningens regler om indfødsret, bopæl og indtægtsregulering ikke  

 var til hinder herfor.
Det er pensionsmyndigheden i kommunen, der afgør, om  

 en dagpengemodtagers helbredsforhold kunne have begrundet pension, hvis de  

 generelle betingelser var opfyldt.
Udenlandske sociale pensioner medfører ikke uden videre  

 varighedsbegrænsning.
Når en udenlandsk social pension er tilkendt af  

 helbredsmæssige grunde, må sagen forelægges for pensionsmyndigheden til  

 bedømmelse af, om der kunne være tilkendt en dansk pension.
I så fald gælder  

 den særlige varighedsbegrænsning.
 Når en person er fyldt 67 år, gælder varighedsbegrænsningen altid, uanset  

 om folkepensionen er bortreguleret på grund af indtægtens størrelse, eller om  

 pågældende har undladt at søge om pension.
 Der kan ikke ydes dagpenge fra den 1. i måneden efter det fyldte 70. år,  

 jf. lovens § 23, stk. 4.
 Kommunen kan rejse sag, om den sikrede skal overgå til at modtage social  

 pension på grund af svigtende helbred, jf. lovens § 23, stk. 5.
OPGØRELSEN AF PERIODER MED DAGPENGE/LØN UNDER SYGDOM 163. Dagpengeretten ophører efter udløbet af en  

 kalendermåned, når der i de 12 forudgående kalendermåneder er udbetalt  

 dagpenge eller løn under sygdom for mere end 13 uger, jf. lovens § 23, stk.  

 1. Det betyder, at udbetalingen standses, hvad enten den udbetales til den  

 sygemeldte i form af dagpenge eller til arbejdsgiveren i form af refusion.
 Ved opgørelsen medregnes ikke de dage, for hvilke der er udbetalt løn  

 eller dagpenge fra arbejdsgiveren eller kommunen i de første 2 uger af  

 fraværsperioden ved sygdom eller dagpenge i anledning af graviditet, barsel  

 eller adoption, jf. lovens § 23, stk. 2.
 Varighedsbegrænsningen indtræder ved udløbet af den måned, hvor der under  

 en sammenhængende sygeperiode eller flere adskilte sygeperioder er udbetalt  

 dagpenge i 13 uger.
 Hvis der tilkendes pension, eller den sygemeldte fylder 67 år i en løbende  

 dagpengeperiode, og pågældende på dette tidspunkt har modtaget dagpenge i  

 mere end 13 uger, standses udbetalingen fra og med dagen for anvisningen af  

 pension eller fra den første i den måned, der følger efter fødselsmåneden.
FORNYET UDBETALING AF DAGPENGE 164. Hvis dagpengeretten er opbrugt i en  

 sammenhængende sygeperiode på mere end 13 uger, er det en betingelse for  

 fornyet udbetaling, at den sikrede godtgør arbejdsdygtighed i mindst 13 uger  

 efter dagpengerettens ophør, jf. lovens § 23, stk. 3.
 Kravet om arbejdsdygtighed i 13 uger gælder også for ret til dagpenge fra  

 arbejdsgiver eller kommunen i de første 2 uger.
Betingelsen om arbejdsdygtighed i 13 uger gælder ikke, hvis betingelsen  

 for forlængelse af dagpengeperioden er opfyldt.
Hvis der er  

 forlængelsesgrundlag, og beskæftigelseskravet for fornyet udbetaling af  

 dagpenge er opfyldt, er der ret til fornyet udbetaling af dagpenge, uanset at  

 den pågældende ikke har været arbejdsdygtig i mindst 13 uger.
Kravet om arbejdsdygtighed i mindst 13 uger må dokumenteres ved, at  

 arbejde eller erhverv reelt er genoptaget.
For lønmodtageres vedkommende kan  

 dette bekræftes ved henvendelse til arbejdsgiveren.
 Når varighedsbegrænsningen er indtrådt efter flere adskilte sygeperioder,  

 har den sygemeldte på ny ret til dagpenge fra det tidspunkt, hvor denne ikke  

 længere er omfattet af 12- månedersreglen, selv om vedkommende ikke har været  

 arbejdsdygtig.
 FORLÆNGELSE AF DAGPENGEPERIODEN FOR PENSIONISTER MFL.
 165. Dagpengeudbetalingen ophører, når  

 varighedsbegrænsningen indtræder, medmindre den særlige betingelse for  

 forlængelse af udbetalingen er opfyldt.
 Kommunen kan forlænge dagpengeperioden for personer under 70 år, der er  

 omfattet af varighedsbegrænsningen i lovens § 23, stk. 1, når det efter en  

 lægelig bedømmelse skønnes, at den pågældende inden for kortere tidsrum, dog  

 højst 26 uger, på ny vil stå til rådighed for arbejdsmarkedet eller genoptage  

 beskæftigelse, jf. bekg. § 50.
 Kommunen træffer afgørelse om eventuel forlængelse af dagpengeretten forud  

 for det tidspunkt, hvor varighedsbegrænsningen indtræder.
 Der er ikke mulighed for at se bort fra den periode, hvor en sygemeldt  

 pensionist efter varighedsbegrænsningens indtræden venter på behandling på et  

 offentligt sygehus, idet § 49a i bekendtgørelsen ikke gælder for personer,  

 der er omfattet af varighedsbegrænsningen i lovens § 23, stk. 1.
 Ved ny sygdom efter varighedsbegrænsningens indtræden regnes  

 forlængelsesperioden på 26 uger fra 1. fraværsdag i den nye sygeperiode.
 Afgørelsen om forlængelse af 13-ugers perioden eller afslag herpå meddeles  

 på samme måde som ved varighedsbegrænsningen på 52 uger, se pkt. 160.
DAGPENGE VED GRAVIDITET, BARSEL OG ADOPTION ORLOV OG VARSLING 166. Reglerne om orlov og varsling heraf er fastsat i  

 loven om ligebehandling af mænd og kvinder med hensyn til beskæftigelse og  

 barselorlov mv.
BESKÆFTIGELSESKRAV, ANMODNING OM OG BEREGNING AF DAGPENGE KRAV OM FORUDGÅENDE BESKÆFTIGELSE 167. Retten til dagpenge i fraværsperioderne i  

 forbindelse med graviditet, barsel og adoption er betinget af, at modtageren  

 opfylder de samme beskæftigelseskrav, som gælder for retten til at modtage  

 dagpenge under sygdom.
Dette gælder dog ikke fravær på grund af forebyggende  

 graviditetsundersøgelser, jf. pkt. 174.
 Retten til dagpenge er afhængig af, at pågældende ved fraværets  

 begyndelse, for moderens vedkommende senest på fødselstidspunktet, opfylder  

 beskæftigelseskravet.
For lønmodtagere er det i lovens § 17, stk. 1 fastsat, at pågældende skal  

 opfylde de beskæftigelseskrav, der efter lovens § 4 gælder for at opnå ret  

 til dagpenge fra kommunen i forbindelse med sygdom.
Ligesom ved fravær i  

 forbindelse med sygdom er der således ret til barseldagpenge for  

 lønmodtagere, der ville være berettiget til arbejdsløshedsdagpenge,  

 uddannelsesgodtgørelse eller etableringsydelse i henhold til lov om en aktiv  

 arbejds markedspolitik eller kursusgodtgørelse efter lov om  

 arbejdsmarkedsuddannelser, ydet som erstatning for arbejdsløshedsdagpenge.  

 Det samme gælder for personer, der inden for den seneste måned inden fraværet  

 har afsluttet en erhvervsmæssig uddannelse af mindst 18 måneders varighed  

 eller er elever i lønnet praktik i en uddannelse, der er reguleret ved eller  

 i henhold til lov.
 For selvstændige erhvervsdrivende gælder på tilsvarende måde samme  

 beskæftigelseskrav, som er fastsat for retten til dagpenge ved fravær på  

 grund af sygdom, jf. lovens § 17, stk. 2 og § 10, stk. 2.
 Der henvises til kapitel 2, pkt. 25 og kapitel 5, pkt. 117 vedrørende de  

 nævnte beskæftigelsesmæssige betingelser.
 Ved afgørelsen af om beskæftigelseskravet i lovens § 17, stk. 1 er  

 opfyldt, bortses fra konfliktperioder i 13-ugers perioden. 13- ugers perioden  

 suppleres i stedet med det antal af nærmest forudgående arbejdsdage, som  

 svarer til antallet af arbejdsdage i konfliktperioden.
 Ved afgørelsen af om en lønmodtager opfylder betingelsen om at have været  

 tilknyttet arbejdsmarkedet i de sidste 13 uger før fraværet og i denne  

 periode have været beskæftiget i mindst 120 timer, medregnes perioder, hvor  

 kvinden på grund af arbejdsforholdets særlige karakter er holdt op med  

 arbejdet inden 4 uger før fødslen, jf. lovens § 17, stk. 3. Dette gælder fx  

 arbejdsforhold, som ifølge lov eller overenskomst kan suspenderes før  

 fødslen, og tilfælde, hvor arbejdsforholdets udadvendte karakter begrunder et  

 tidligere arbejdsophør.
Der kan ligeledes medregnes perioder, hvor det efter en lægelig bedømmelse  

 har været nødvendigt, at kvinden var skånet for arbejdet, uden at  

 betingelserne i lovens § 12, stk. 2, nr. 1 og 2 er opfyldt.
Som eksempel på  

 dette kan nævnes tilfælde, hvor pågældende kun har været i arbejde i 10 uger,  

 og lægen herefter bedømmer, at pågældende skal skånes for arbejde i resten af  

 graviditeten.
 Pågældende vil da være berettiget til barseldagpenge, hvis arbejdsperioden  

 og skåneperioden tilsammen udgør 13 uger senest ved fødslen.
 Muligheden for at medregne de nævnte perioder gælder også ved beregningen  

 af, om en selvstændig erhvervsdrivende opfylder beskæftigelseskravet.
FRIST FOR ANMODNING OM DAGPENGE VED GRAVIDITET, BARSEL OG ADOPTION 168. Anmodning om dagpenge skal indgives til kommunen  

 senest 9 måneder efter fødslen eller modtagelsen af barnet, jf. lovens § 19.
Hvis anmodningen indgives senere, bortfalder retten til dagpenge.
Der  

 gælder samme frist for anmodning om refusion for arbejdsgivere, der udbetaler  

 løn under fraværet, jf. § 28, stk. 3 i bekg.
BEREGNING AF BARSELDAGPENGE 169. Beregningen af dagpenge til en lønmodtager i  

 fraværsperioderne ved graviditet, barsel og adoption sker på samme måde som  

 beregningen af dagpenge ved sygdom.
Det ugentlige dagpengebeløb er dog i hele  

 dagpengeperioden begrænset til det beløb, der er nævnt i lovens § 9, stk. 2.
 Der henvises til kapitel 2, pkt. 65-79 om beregning af dagpenge til  

 lønmodtagere.
 Om beregning af dagpenge til personer med selvstændig erhvervsindtægt  

 henvises til kapitel 5, pkt. 127-129.
BARSELDAGPENGE FØR FØDSLEN 4-UGERS PERIODEN 170. En kvinde er berettiget til dagpenge fra det  

 tidspunkt, hvor der skønnes at være 4 uger til fødslen, jf. lovens § 12, stk.  

 1.
Det er lægens udsagn om det forventede fødselstidspunkt, der er afgørende  

 for fastlæggelse af 4-ugers perioden.
Dato for forventet fødsel må  

 dokumenteres i form af vandrejournal eller attest fra alment praktiserende  

 læge eller sygehus.
Dagen for forventet fødsel medregnes i 4-ugers perioden.
 Hvis dato for forventet fødsel ændres ved en senere foretaget scanning, er  

 det fortsat det af lægen først anslåede fødselstidspunkt, der er afgørende  

 for, hvornår 4-ugers perioden kan begynde, med mindre lægen finder anledning  

 til efterfølgende at ændre sit først fastsatte fødselstidspunkt.
 Hvis det senere besluttes, at fødslen skal ske ved kejsersnit på en dato,  

 der afviger fra det først fastsatte forventede fødselstidspunkt, er det den  

 sidst angivne dato, der skal lægges til grund ved afgørelsen af, hvornår  

 4-ugers perioden begynder.
 Hvis kvinden føder før det forventede fødselstidspunkt, er der ikke  

 mulighed for tilsvarende at forlænge dagpengeperioden efter barnets fødsel.  

 Der er tale om 2 dagpengeperioder, der fastlægges uafhængigt af hinanden.
Hvis kvinden føder efter det forventede fødselstidspunkt, kan der  

 udbetales barseldagpenge indtil fødslen, uanset om kvinden allerede har fået  

 udbetalt dagpenge i 4 uger.
Dette gælder også, når skønnet over  

 fødselstidspunktet ændres efter orlovens start.
 Hvis kvinden føder i en ferieperiode, indtræder retten til barseldagpenge  

 fra fødselstidspunktet, og eventuel restferie udskydes.
DAGPENGE FØR 4-UGERS PERIODEN SYGDOM I FORBINDELSE MED GRAVIDITETEN 171. Kvinden er berettiget til dagpenge inden 4-ugers  

 perioden før fødslen, hvis det efter en lægelig bedømmelse skønnes, at  

 graviditeten har et sygeligt forløb, der ved fortsat beskæftigelse vil  

 medføre risiko for kvindens helbred eller fosteret, jf. lovens § 12, stk. 2,  

 nr. 1.
 Som eksempel på tilstande, der kan give ret til barseldagpenge, kan  

 nævnes:
- truende abort, - tvillinge-, trillingegraviditeter etc., hvis risikoen for abort eller  

 for tidlig fødsel er øget, - svangerskabsforgiftning med forhøjet blodtryk, æggehvide i urinen  

 og/eller vand i kroppen, - særlige tilfælde med voldsomme og/eller hyppige opkastninger, som  

 påvirker almentilstanden (fx med vægttab) og medfører uarbejdsdygtighed, - vaginalblødning, - for tidlig løsning af moderkagen, - bækkenløsning, - alvorlige psykiske lidelser i forbindelse med graviditet, herunder  

 tilfælde af graviditetsbelastningssyndromet, der giver så kraftige udslag, at  

 de kan henføres under begrebet sygdom.
 Der er også ret til barseldagpenge ved fravær på grund af særligt  

 begrundede undersøgelser, fx fostervandsprøve, når undersøgelsen medfører  

 fravær en hel dag, samt ved fravær på grund af almindelige graviditetsgener,  

 når generne i det enkelte tilfælde medfører en tilstand, der gør kvinden  

 uarbejdsdygtig i sit erhverv.
FORVÆRRING AF ANDEN SYGDOM/HINDRING AF BEHANDLING 172. Der ydes barseldagpenge, når kvinden er fuldt  

 uarbejdsdygtig, hvis - graviditeten væsentligt forværrer en sygdom (fx ryg-, hjerte-, lunge-  

 eller nyrelidelse), der i øvrigt ikke har forbindelse med graviditeten, eller - sygdommens behandling hindres af graviditeten.
 Der ydes ligeledes barseldagpenge ved fravær, der skyldes  

 uarbejdsdygtighed på grund af abort, herunder også fremkaldt abort.
I tilfælde af sygdom, som er uden forbindelse med graviditeten, ydes der  

 sygedagpenge, dvs. normalt af arbejdsgiveren fra 1. fraværsdag.
Ved fortsat  

 sygefravær på 4-ugers dagen før forventet fødsel overgår kvinden dog til  

 barseldagpenge.
DOKUMENTATION AF SYGELIGT FORLØBENDE GRAVIDITET 173. Ved vurderingen af om en kvinde opfylder  

 betingelserne for at få barseldagpenge på grund af sygeligt forløbende  

 graviditet, lægges vægt på oplysninger om - graviditetens forløb, - kvindens helbredstilstand, - eventuelle tidligere sygdomstilfælde i forbindelse med graviditet, - eventuel langvarig behandling for barnløshed forud for graviditeten, - tidligere aborter, - den behandling (sengeleje eller indlæggelse), der er foreskrevet for at  

 hindre abort eller for tidlig fødsel, samt - arbejdets karakter sammenholdt med kvindens helbredstilstand.
 Dokumentationen må i almindelighed foreligge i form af en erklæring fra  

 kvindens egen læge, eller i særlige tilfælde en erklæring fra en speciallæge  

 (gynækolog, obstetriker).
 Kommunen kan i tvivlstilfælde indhente supplerende lægelige oplysninger,  

 herunder udskrifter af sygehusjournaler, jf. lovens § 36.
 Dagpengelovens § 8, stk. 2 om bortfald af dagpenge, så længe der ikke  

 indgives lægeerklæring til kommunen, finder ikke anvendelse ved fravær på  

 grund af graviditet.
GRAVIDITETSUN-DERSØGELSER 174. Fra den 1. Oktober 1994 har en lønmodtager, der  

 er gravid, ret til dagpenge fra arbejdsgiveren ved fravær på grund af  

 forebyggende graviditetsundersøgelser, når disse undersøgelser skal finde  

 sted i arbejdstiden.
 Retten til dagpenge er betinget af, at undersøgelserne ikke kan finde sted  

 uden for den normale arbejdstid.
 Beskæftigelseskravet i lovens § 17, jf. pkt. 167, gælder ikke for  

 udbetaling af dagpenge ved fravær fra arbejdet på grund af forebyggende  

 graviditetsundersøgelser.
 Der er ret til nedsatte dagpenge i forbindelse med delvis fravær fra  

 arbejdet på grund af forebyggende graviditetsundersøgelser, uanset at  

 fraværet ikke udgør mindst 4 timer pr. uge.
 Det er arbejdsgiveren, der afholder udgifterne til dagpenge ved fravær på  

 grund af forebyggende graviditetsundersøgelser, og der ydes ikke refusion for  

 denne udgift af kommunen, jf. lovens § 1, stk. 2, nr. 3 sammenholdt med § 25,  

 stk. 3.
INGEN DAGPENGERET 175. I FØLGENDE SITUATIONER ER DER INGEN RET TIL  

 DAGPENGE:
- almindelige graviditetsgener (fx kvalme, utilpashed, opkastninger, let  

 blodmangel, lettere blodtryksforhøjelse) i en normalt forløbende graviditet,  

 hvor der ikke er tale om uarbejdsdygtighed, - fravær fra arbejdet på grundlag af en af lægen udstedt skåneerklæring,  

 jf. lovens § 17, stk. 3, der ikke er begrundet i egentlige sygelige forhold  

 eller særlige risici for fosteret.
OPFØLGNING, KONTROL MV.
FØR 4-UGERS DAGEN 176. Det må løbende kontrolleres, om betingelserne for  

 at udbetale barseldagpenge er opfyldt i perioden før 4-ugers dagen.
 Dette gælder særlig, når der er tale om lidelser, der kun i bestemte  

 perioder af graviditeten medfører risici eller uarbejdsdygtighed.
 I tilfælde hvor kvinden kan genoptage arbejdet delvis, kan der ydes  

 nedsatte dagpenge, se pkt. 185.
ARBEJDETS SÆRLIGE KARAKTER MEDFØRER RISIKO FOR FOSTERET 177. Kvinden er endvidere berettiget til dagpenge  

 inden 4-ugers perioden før fødslen, hvis arbejdets særlige karakter medfører  

 risiko for fosteret, jf. dagpengelovens § 12, stk. 2, nr. 2.
 Bestemmelsen omfatter tilfælde, hvor risikoen principielt gælder enhver  

 gravid kvinde, der er beskæftiget med det pågældende arbejde, således at  

 risikoen er uafhængig af den enkelte kvindes helbred.
Dagpenge kan ydes, når der på grund af arbejdets karakter, herunder som  

 følge af arbejdsstedets indretning, tekniske hjælpemidler, stoffer og  

 materialer, er en risiko for fosterets udvikling og/eller svangerskabets  

 videre forløb.
Det er en forudsætning, at denne risiko ikke umiddelbart kan  

 fjernes ved arbejdshygiejniske foranstaltninger eller ved at flytte den  

 gravide til anden passende beskæftigelse indenfor samme virksomhed.
 Risikofaktorerne i arbejdsmiljøet kan være af såvel kemisk, fysisk som  

 biologisk art og skal vurderes både efter deres art og deres styrke.
 For arbejdsledige gælder, at spørgsmålet om ret til dagpenge efter  

 reglerne om risiko for fosterskade må ses i sammenhæng med reglerne i  

 lovgivningen om arbejdsløshedsforsikring.
 Der er ikke hjemmel i arbejdsløshedsforsikringsloven til generelt at  

 udelukke ledige gravide medlemmer fra ret til arbejdsløshedsdagpenge i en  

 bestemt periode før forventet fødsel, hvis de i øvrigt opfylder betingelserne  

 for at modtage dagpenge efter arbejdsløshedsforsikringsloven.
 Barseldagpenge før 4-ugers dagen før forventet fødsel vil kun rent  

 undtagelsesvis tilkomme arbejdsløse kvinder, hvis graviditet forløber  

 normalt, idet udbetaling af barseldagpenge forudsætter, at ethvert arbejde,  

 som den pågældende kan henvises til, har den særlige karakter, som omtales i  

 bestemmelsen.
DOKUMENTATION AF RISIKO FOR FOSTERSKADER 178. Ved bedømmelsen af om der er ret til  

 barseldagpenge, tages der udgangspunkt i kvindens egen beskrivelse af de  

 belastninger i arbejdet, der kan medføre risiko for fosterskade og for  

 svangerskabets videre forløb.
 Hvis arbejdet er af en sådan karakter, at der ud fra en lægelig bedømmelse  

 skønnes at foreligge en reel risiko for fosterskade, kan der udstedes  

 lægeattest, der udleveres af kommunen, om fravær på grund af arbejdets  

 særlige karakter.
Yderligere oplysninger kan indhentes fra arbejdsplad-  

 sen/sikkerhedsrepræsentanten eller bedriftssundhedstjenesten, hvor en sådan  

 findes.
Der kan desuden indhentes oplysninger fra Arbejdsmedicinsk Klinik  

 eller Arbejdstilsynet.
 Kommunen udbetaler barseldagpenge for den periode, der vil gå med at  

 indhente yderligere oplysninger om arbejdsforholdene, herunder om muligheden  

 for at give kvinden andet passende arbejde i virksomheden under graviditeten.
 Dagpengeudbetalingen skal standses, hvis det før 4-ugers dagen før  

 forventet fødsel fastslås, at det pågældende arbejde ikke (evt. ikke længere)  

 indebærer nogen risiko for fosterskade og/eller svangerskabets videre forløb.
 Hvis den endelige risikovurdering ikke foreligger ved 4-ugers dagen før  

 forventet fødsel, får den ingen betydning for den konkrete dagpengesag, da  

 der ikke kan rejses krav om tilbagebetaling af allerede udbetalte dagpenge,  

 når der ikke er tale om urigtige oplysninger fra dagpengemodtageren.
OFFENTLIGT FASTSATTE BESTEMMELSER 179. Der er ret til dagpenge før 4-ugers dagen før  

 forventet fødsel, hvis kvinden på grund af offentligt fastsatte bestemmelser  

 er forhindret i at varetage sit arbejde, og arbejdsgiveren ikke kan tilbyde  

 hende anden passende beskæftigelse, jf. lovens § 12, stk. 2, nr. 2.
 Eksempler på offentligt fastsatte bestemmelser:
 Luftfartsdirektoratets bestemmelser om helbredskrav til flyvende personel  

 indebærer, at gravide kvinder i visse tilfælde ikke kan få den nødvendige  

 helbredsmæssige godkendelse, medmindre der er grundlag for dispensation.
Dette betyder, at tjenesten i luften normalt ikke bør fortsætte udover 16.  

 graviditetsuge.
Den helbredsmæssige godkendelse vil dog i særlige tilfælde  

 kunne forlænges til udgangen af 20. uge efter en individuel undersøgelse og  

 vurdering.
En arbejdsgiver er således berettiget til at nægte at lade en gravid  

 udføre tjeneste i luften fra det tidspunkt, hvor den pågældende ikke længere  

 kan godkendes sikkerhedsmæssigt.
Hvis arbejdsgiveren ikke kan tilbyde den  

 gravide anden passende beskæftigelse, er der ret til barseldagpenge.
 Efter regler fastsat af Industriministeriet må kvindelige søfarende ikke  

 arbejde om bord i danske skibe efter udløbet af 6. svangerskabsmåned.
BARSELDAGPENGE EFTER FØDSLEN ELLER MODTAGELSE AF BARNET DE FØRSTE 14 UGER 180. Der kan ydes dagpenge i de første 24 uger efter  

 fødslen, jf.
Lovens § 13, stk. 1. Perioden regnes fra kalenderdagen efter den  

 dag, hvor fødslen har fundet sted.
Moderen har ret til dagpenge i de første 14 uger efter fødslen.
Faderen  

 har i samme periode ret til dagpenge i 2 uger, jf. lovens § 13, stk. 2.
 I ganske særlige tilfælde kan faderen indtræde i moderens ret til dagpenge  

 i de første 14 uger - uafhængig af hans egen ret til 2 ugers fædreorlov - når  

 moderen er død eller på grund af sygdom ikke kan varetage pasningen af  

 barnet, jf. lovens § 16, stk. 1 og bekg. § 17.
 Faderen kan dog kun indtræde i retten til dagpenge i de første 14 uger  

 efter fødslen, hvis moderen har en faktisk ret til dagpenge i denne periode.
 Når moderen ikke kan passe barnet på grund af sygdom, har hun ret til at  

 modtage sygedagpenge fra kommunen i den periode, hvor faderen er indtrådt i  

 retten til barseldagpenge.
 Moderens dagpengeret efter fødslen bortfalder ikke, selv om barnet er  

 dødfødt, dør eller bliver bortadopteret.
 Faderen bevarer ligeledes dagpengeretten i 2-ugers perioden efter fødslen,  

 selv om barnet er dødfødt eller dør.
 Hvis moderen begynder at arbejde inden 14-ugers periodens udløb,  

 bortfalder hendes ret til dagpenge for resten af denne periode, jf. lovens §  

 16a, stk. 1.
Hvis moderen fx genoptager arbejdet på halv tid efter 12 ugers  

 barselorlov, bortfalder retten til dagpenge for de sidste 2 uger af 14-ugers  

 perioden.
Selv om dagpengene er bortfaldet for de sidste 2 uger af 14-ugers  

 perioden, vil der være mulighed for at få nedsatte dagpenge i de sidste 10  

 uger ved genoptagelse af arbejdet i mindre omfang, se pkt. 186.
 Moderens ret til dagpenge bortfalder ikke, hvis arbejdets genoptagelse  

 skyldes barnets indlæggelse på sygehus, jf. lovens § 15, stk. 3 og pkt. 184.  

 Dette gælder uanset omfanget af arbejdet.
Med arbejde sidestilles som udgangspunkt deltagelse i fagpolitisk arbejde  

 eller i erhvervsmæssig uddannelse og undervisning mv.
Om muligheden for  

 deltagelse i de nævnte aktiviteter i begrænset omfang, se pkt. 187.
FADERENS DAGPENGERET I 2 UGER 181. Faderen har ret til dagpenge under fravær fra  

 arbejdet i 2 uger inden for de første 14 uger efter fødslen, jf. lovens § 13,  

 stk. 2. Perioden regnes fra kalenderdagen efter den dag, hvor fødslen har  

 fundet sted.
Perioden kan dog regnes fra og med den dag, hvor fødslen finder  

 sted, hvis faderen ønsker det.
 Faderens dagpengeret er en selvstændig ret, der er uafhængig af, om  

 moderen har ret til barseldagpenge eller har afbrudt sin dagpengeperiode ved  

 at genoptage arbejdet.
 Faderens dagpengeret er ikke betinget af, at forældrene lever sammen, men  

 det forudsættes, at faderen opholder sig hos barnet i orlovsperioden.
Retten til barseldagpenge gælder ikke en person, der blot samlever med  

 moderen uden at være biologisk far til barnet.
Faderskabet skal være  

 anerkendt eller fastslået og kan i tvivlstilfælde eventuelt dokumenteres ved  

 fødselsattest eller navne/dåbsattest.
Faderens fravær kan placeres frit indenfor 14-ugers perioden, men skal  

 afholdes i 2 sammenhængende uger.
Perioden kan kun deles i forbindelse med  

 barnets indlæggelse på sygehus, se pkt. 184.
Hvis faderen i 2-ugers perioden genoptager arbejdet, bortfalder hans ret  

 til dagpenge for resten af 2-ugers perioden.
Dette gælder uanset omfanget af  

 arbejdet, jf. lovens § 16a, stk. 1.
 Der er således mulighed for at yde dagpenge til begge forældre samtidig i  

 2-ugers perioden.
 Dagpengeretten bortfalder ikke, selv om barnet er dødfødt eller dør.
DAGPENGE EFTER DEN 14. UGE 182. Forældrene har tilsammen ret til dagpenge i  

 yderligere 10 uger efter udløbet af den 14. uge efter fødslen.
Dagpenge kan  

 kun ydes til en af forældrene ad gangen, jf. lovens § 13, stk. 3.   

 Forældrene bestemmer selv fordelingen af dagpengeretten i de sidste 10 uger.
 Faderskabet kan kræves dokumenteret ved fødselsattest eller  

 navne/dåbsattest, se pkt. 181.
 Faderens dagpengeret er en selvstændig dagpengeret, der er uafhængig af,  

 om moderen har afbrudt sin barseldagpengeperiode ved at genoptage arbejdet  

 før det tidspunkt, hvor faderen kan afløse hende.
 Faderen er ikke forpligtet til at begynde sin orlov den dag, hvor 10-ugers  

 perioden starter, selv om moderen har genoptaget arbejdet inden udløbet af  

 14-ugers perioden.
 I 10-ugers perioden kan dagpengemodtageren genoptage sit arbejde i mindre  

 omfang uden at miste retten til dagpenge i resten af 10- ugers perioden.
 Hvis arbejdet genoptages i mindre omfang, bortfalder dagpengene for den  

 dag eller de dage, hvor arbejdet bliver genoptaget, jf. lovens § 16a, stk. 2.  

 Hvis arbejdet genoptages delvist, er der mulighed for at udbetale nedsatte  

 dagpenge, se pkt. 186.
Hvis moderen sygemeldes efter 14-ugers periodens udløb, kan hun modtage  

 sygedagpenge, når hun i øvrigt opfylder betingelserne for det, samtidig med  

 at faderen får udbetalt barseldagpenge.
Se også pkt. 189 om ret til  

 sygedagpenge efter barselperiodens udløb.
Hvis barnet dør, mister faderen retten til barseldagpenge i 10- ugers  

 perioden.
Moderens ret til barseldagpenge i denne periode berøres ikke.
DAGPENGE VED ADOPTION 183. Der kan ydes dagpenge ved adoption i de første 24  

 uger efter modtagelsen af barnet, når de adoptionsundersøgende myndigheder  

 bestemmer, at den adoptionssøgende eller den ene af de adoptionssøgende  

 ægtefæller i en periode skal være i hjemmet, jf. lovens § 14, stk. 1.
 De adoptionsundersøgende myndigheder er amtet, i København Magistraten og  

 på Frederiksberg Det Sociale Udvalg.
 Ved adoption af ægtefællens barn er det normalt ikke tilfældet, at den ene  

 af de adoptionssøgende ægtefæller i en periode skal være i hjemmet.
Hvis barnet anbringes i pleje hos de adoptionssøgende efter bistandslovens  

 § 65, kan adoptionsdagpenge først udbetales, når de adoptionsundersøgende  

 myndigheder har truffet bestemmelse om, at en af adoptanterne skal være i  

 hjemmet.
Udbetalingen sker med tilbagevirkende kraft fra barnets faktiske  

 modtagelse.
Det er derimod ikke en betingelse, at der foreligger  

 adoptionsbevilling.
 I det omfang de adoptionsundersøgende myndigheder tillader det, kan  

 adoptanterne dele 24-ugers perioden.
 Dagpenge til adoptionssøgende ægtefæller kan dog, bortset fra i 2 uger,  

 kun ydes til en af ægtefællerne ad gangen, jf. lovens § 14, stk. 2.
 Når en adoptant henter barnet i udlandet, kan modtagelsen regnes fra det  

 tidspunkt, hvor barnet er sammen med adoptanten.
 Dagpengeperioden kan således påbegyndes i udlandet, når betingelserne for  

 at modtage dagpenge i øvrigt er opfyldt.
 Adoptionssøgende, der har ret til dagpenge efter lovens § 14, kan  

 genoptage arbejdet i 24-ugers perioden med den virkning, at dagpengene  

 bortfalder for den pågældende dag, jf. lovens § 16a, stk. 4.
Det samme gælder ved deltagelse i fagpolitisk arbejde eller i undervisning  

 og lignende med erhvervsmæssigt formål.
Der er ikke nogen begrænsning med  

 hensyn til omfanget af arbejdet eller varigheden af det fagpolitiske arbejde  

 eller undervisningen med erhvervsmæssigt formål i hele 24-ugers perioden.
 Der kan udbetales nedsatte dagpenge for de dage, hvor arbejdet genoptages  

 delvist, eller hvor der deltages i fagpolitisk arbejde eller undervisning og  

 lignende med erhvervsmæssigt formål, jf. lovens § 16a, stk. 4, se pkt. 186 og  

 187.
SÆRLIGE REGLER OM BARSELDAGPENGE BARNETS OPHOLD PÅ SYGEHUS 184. Dagpengeperioden kan forlænges eller udsættes,  

 hvis barnet indlægges på sygehus, jf. lovens § 15, stk. 1. Indlæggelsen kan  

 ske i forlængelse af fødslen på grund af fx for tidlig fødsel eller for lav  

 fødselsvægt.
Forlængelse eller udsættelse kan også ske, hvis barnet er  

 indlagt på grund af sygdom enten i tilknytning til fødslen eller på et senere  

 tidspunkt.
Det er en forudsætning for at forlænge eller udsætte  

 dagpengeperioden, at indlæggelsen dokumenteres ved journaludskrift fra  

 sygehuset eller ved lægeerklæring.
 Såfremt dagpengemodtageren ikke genoptager arbejdet, forlænges den  

 periode, hvor der er ret til dagpenge, med indlæggelsesperioden, hvis  

 indlæggelsen finder sted under de første 24 uger efter fødslen eller  

 modtagelsen, jf. lovens § 15, stk. 2.
 Retten til at forlænge dagpengeperioden med højst 3 måneder gælder så  

 længe barnet er indlagt, når dagpengemodtageren ikke genoptager arbejdet.  

 Reglen gælder for både moderen og faderen i 24-ugers perioden efter fødslen  

 eller efter modtagelsen af barnet.
 Retten til at forlænge dagpengeperioden gælder derimod ikke for faderens  

 dagpengeperiode på 2 uger eller de adoptionssøgendes ret til dagpenge i  

 2-ugers perioden.
 Forlængelsen betyder, at 24-ugers perioden først begynder at løbe (eller  

 genoptages) fra og med kalenderdagen efter den dag, hvor barnet udskrives.  

 Ved indlæggelse i mere end 3 måneder løber (eller genoptages)  

 dagpengeperioden fra udløbet af de 3 måneder.
 Ved flerbørnsfødsel, hvor flere børn er indlagt, er der ret til dagpenge,  

 indtil alle børn er udskrevet, dog længst i 3 måneder. 24-ugers perioden  

 løber først fra og med kalenderdagen efter den dag, hvor det sidste barn  

 udskrives, dog senest 3 måneder efter indlæggelsen.
 Hvis dagpengemodtageren fortsætter eller genoptager arbejdet ved  

 indlæggelsen, udsættes retten til dagpenge for den resterende periode, jf.  

 lovens § 15, stk. 3.
I disse tilfælde er der ret til dagpenge for resten af perioden, når den  

 pågældende på ny er fraværende fra arbejde i tilknytning til barnets  

 udskrivelse fra sygehuset.
Det kræves dog, at barnet udskrives inden 9  

 måneder efter fødslen eller modtagelsen af barnet.
Muligheden for at udsætte retten til dagpenge i denne situation gælder  

 både 24-ugers perioden efter fødslen eller adoption og i 2-ugers perioden ved  

 både fødsel og adoption.
Bliver et barn således indlagt efter 1. uge af  

 faderens fædreorlov, kan faderen genoptage sit arbejde og udsætte resten af  

 orloven til barnet udskrives.
Det er et krav, at faderen genoptager orloven  

 samtidig med, at barnet bliver udskrevet, og at barnet udskrives inden for 9  

 måneder efter fødslen, jf. lovens § 15, stk. 3.
RET TIL NEDSATTE DAGPENGE VED DELVIS FRAVÆR UNDER GRAVIDITET 185. Efter § 13, stk. 1 i bekg. kan der til  

 lønmodtagere ydes nedsatte dagpenge ved graviditet i følgende situationer:
1. under delvis fravær fra arbejdet før 4-ugers  

 perioden før forventet fødsel, - når lægen skønner, at arbejdet kun kan bestrides delvist på grund af  

 sygeligt forløbende graviditet, der medfører risiko for kvindens helbred  

 eller for fosteret, - når to eller flere behandlinger, der af samme årsag er foreskrevet af en  

 læge eller en tandlæge, medfører delvis fravær fra arbejdet, eller - når arbejdets særlige karakter medfører risiko for fosteret.
 2. under delvis fravær fra arbejdet i 4-ugers perioden  

 før fødslen.
 Nedsatte dagpenge udbetales, når fraværet fra arbejdet udgør mindst 4  

 timer pr. uge.
 Til personer med selvstændig erhvervsindtægt udbetales nedsatte dagpenge  

 ved graviditet i de tilfælde, der er nævnt i bekg. § 13, stk. 1, nr. 1a og  

 1c, når den pågældende højst kan udføre halvdelen af sit normale arbejde, jf.  

 bekg. § 13, stk. 2.
 Til selvstændige erhvervsdrivende udbetales endvidere nedsatte dagpenge  

 under delvis fravær i 4-ugers perioden, jf. bekg. § 13, stk. 2.
 I 4-ugers perioden før fødslen og i 24-ugers og 2-ugers perioden er  

 nedsatte dagpenge ikke betinget af uarbejdsdygtighed.
 Om udbetaling af nedsatte dagpenge ved fravær på grund af forebyggende  

 almindelige graviditetsundersøgelser henvises til pkt. 174.
DELVIS GENOPTAGELSE AF ARBEJDET UNDER BARSEL OG ADOPTION 186. Efter den 1. juli 1994 kan der ydes nedsatte  

 dagpenge ved delvis genoptagelse af arbejdet i mindre omfang under barsel i  

 perioden efter de første 14 uger efter fødslen, jf. lovens § 16a, stk. 2,  

 sidste pkt.
 Ved adoption kan der ydes nedsatte dagpenge under delvis genoptagelse af  

 arbejdet i hele 24-ugers perioden, jf. lovens § 16a, stk. 4, sidste pkt.
 De nedsatte dagpenge beregnes på samme måde som ved delvist fravær på  

 grund af sygdom, jf. bekg. § 16.
DELTAGELSE I FAGPOLITISK ARBEJDE, UNDERVISNING MV.
OG VARETAGELSE AF  

 BORGERLIGT OMBUD 187. Fra den 1. Juli 1994 er der mulighed for at  

 deltage i fagpolitisk arbejde af begrænset varighed i de første 14 uger efter  

 fødslen, jf. lovens § 16a, stk. 2. Der er efter samme bestemmelse sket en  

 videreførsel af reglen om, at der er mulighed for at deltage i undervisning  

 og lignende med erhvervsmæssigt formål af begrænset varighed. Ændringen  

 betyder, at deltagelse i fagpolitisk arbejde vil kunne tillades i samme  

 omfang som deltagelse i undervisning og lignende med erhvervsmæssigt formål  

 hidtil har været tilladt.
Deltagelse i de nævnte aktiviteter i fx 1 dag pr.  

 uge må kunne anses for at være af begrænset varighed.
 Dagpengene bortfalder for den eller de dage, hvor den pågældende deltager  

 i det fagpolitiske arbejde eller modtager undervisning.
 Ved deltagelse under 1 dags varighed ydes nedsatte dagpenge, der beregnes  

 efter bestemmelsen i bekg. § 16.
 Efter de første 14 uger efter fødslen er der ingen begrænsning med hensyn  

 til varighed af deltagelse i fagpolitisk arbejde eller i undervisning og  

 lignende med erhvervsmæssigt formål.
 Adoptionssøgende kan deltage i de nævnte aktiviteter i hele 24- ugers  

 perioden uden begrænsning i forhold til varighed, jf. lovens § 16a, stk. 4.
Retten til barseldagpenge berøres ikke af, at modtageren i fraværsperioden  

 deltager i fritidsundervisning eller andre fritidsaktiviteter.
Ligeledes  

 tillades varetagelse af borgerligt ombud, jf. lovens § 16, stk. 2.
BARSELDAGPENGE I FERIEPERIODER OG VED OPHOLD I UDLANDET 188. Den omstændighed at en del af dagpengeperioden  

 falder i en ferieperiode, er uden betydning for retten til dagpenge, idet  

 ferien udskydes.
 Dagpengeretten bortfalder i almindelighed ikke, fordi den  

 dagpengeberettigede flytter til udlandet inden periodens udløb, se pkt. 7 og  

 13 om varig flytning til udlandet.
SÆRLIGE REGLER OM SYGEDAGPENGE RET TIL SYGEDAGPENGE EFTER BARSELPERIODENS UDLØB 189. Sygdom i en barseldagpengeperiode medfører som  

 hovedregel ikke, at der udbetales sygedagpenge i stedet for barseldagpenge.
 Sygedagpenge kan ydes, efter at retten til barseldagpenge er ophørt, når  

 kvinden bliver uarbejdsdygtig på grund af sygdom, herunder en sygelig  

 tilstand, der ligger udover den normale følgetilstand efter en fødsel.
Hvis sygdommen har klar forbindelse med graviditeten eller fødslen og  

 ligger i forlængelse af barseldagpengeperioden eller opstår kort tid efter  

 barselorlovens afslutning, udbetales der sygedagpenge af kommunen.
Det  

 betyder, at arbejdsgiveren - såvel en privat som en offentlig - har ret til  

 refusion, hvis der udbetales løn til lønmodtageren.
 Sygeperioden indgår ved beregning af, hvornår varighedsbegrænsningen efter  

 dagpengelovens § 22, stk. 1 og § 23, stk. 1 indtræder.
 Hvis sygdommen opstår senere efter barselorlovens afslutning, vil der  

 normalt ikke være grundlag for at fritage arbejdsgiveren for dagpengepligten.
RET TIL SYGEDAGPENGE VED FRAVÆR FRA ARBEJDE PÅ GRUND AF UNDERSØGELSER OG BEHANDLING FOR BARNLØSHED 190. Ved fravær fra arbejdet på grund af undersøgelser  

 af mand og kvinde med henblik på behandling for barnløshed som følge af  

 sygelige forhold er der ikke adgang til barseldagpenge fra kommunen.
Men der  

 er ret til sygedagpenge efter de almindelige regler.
Dette gælder også den  

 behandling mod barnløshed, der består i transplantation af et foster  

 (»reagensglasbarn«).
 For såvel kvindens som mandens vedkommende vil der kunne godkendes en  

 aftale i henhold til lovens § 28, jf. bekg. § 55, da det drejer sig om  

 behandling af en kronisk lidelse, som erfaringsmæssigt må antages at medføre  

 væsentligt øget fravær.
 Der henvises i øvrigt til kapitel 3, pkt. 102-104 vedrørende § 28-  

 aftaler.
 ADMINISTRATION, KLAGEREGLER, FINANSIERING  

 MV.
ADMINISTRATION OG UDBETALING 191. Kommunen træffer afgørelse om retten til  

 dagpenge, jf. lovens § 31, stk. 1.
Der er intet krav om, at kommunen meddeler sin afgørelse skriftligt.
Hvis  

 en afgørelse meddeles skriftligt, skal den være ledsaget af en skriftlig  

 begrundelse, medmindre afgørelsen fuldt ud giver den pågældende medhold, jf.  

 forvaltningslovens § 22.
 Den, der har fået en afgørelse meddelt mundtligt, kan forlange at få en  

 skriftlig begrundelse for afgørelsen, medmindre afgørelsen fuldt ud giver den  

 pågældende medhold, jf. forvaltningslovens § 23.
 Kommunalbestyrelsen i bopælskommunen varetager i øvrigt administrationen  

 af dagpengeloven, medmindre andet er bestemt, jf. lovens § 35.
 Dagpenge fra kommunen udbetales af den kommune, hvor dagpengemodtageren  

 har sin bopæl, dvs. af den kommune, hvor den pågældende er tilmeldt  

 folkeregisteret.
 Reglen om, at dagpenge udbetales af den kommune, hvor dagpengemodtageren  

 har sin bopæl og er tilmeldt folkeregisteret, gælder ikke for personer, der  

 efter EF-forordningen eller en anden overenskomst om social sikring har ret  

 til dagpenge fra et andet land end Danmark, eller når der er tale om  

 personer, der ikke er skattepligtige her i landet, jf. §§ 3-7 i bekg.
Dagpenge, der udbetales af kommunen til en person, som bor i udlandet, på  

 Færøerne eller i Grønland, udbetales af den kommune, hvor arbejdsgiverens  

 virksomhed ligger, jf. § 7 i bekg.
Om udbetaling af dagpenge ved flytning til  

 udlandet, se pkt. 7 og 13.
 Der er ikke i dagpengeloven fastsat regler om ekspeditionsformer ved  

 udbetaling af dagpenge fra kommunen.
 Dagpengeadministrationen, herunder udbetalingen, skal dog ske på en sådan  

 måde, at der tages behørigt hensyn til den enkelte sygemeldte og de konkrete  

 forhold, der måtte foreligge for denne.
 Uenighed mellem kommuner om deres pligt efter dagpengeloven afgøres af Den  

 Sociale Ankestyrelse, jf. lovens § 34.
DAGPENGE I FORBINDELSE MED FLYTNING 192. Hvis en dagpengemodtager flytter til en anden  

 kommune, skal fraflytningskommunen betale og afholde dagpengebeløbet for hele  

 den uge, hvor flytningen finder sted.
Fraflytningskommunen har ikke ret til  

 refusion fra tilflytningskommunen for udbetaling af dagpenge ud over  

 flytteugen, fx i tilfælde, hvor fraflytningskommunen først senere bliver  

 bekendt med flyttedatoen.
 Hvis en lønmodtager får udbetalt løn under sygdom på tidspunktet for  

 flytningen, og arbejdsgiveren først fremsætter sit refusionskrav på et senere  

 tidspunkt, deles pligten til at yde arbejdsgiveren refusion mellem de to  

 kommuner med udløbet af flytteugen som skæringspunkt.
Den tidligere bopælskommune skal fortsat betale dagpengene efter  

 flytningen under sygdom til et andet EØS-land, jf.
EF- forordningens artikel  

 22, stk. 1,b.
FORSKUD 193. Hvis en arbejdsgiver helt eller delvist undlader  

 at udbetale dagpenge, og kommunen skønner, at dette er uberettiget, udbetaler  

 kommunen forskud på dagpengene og underretter arbejdsgiveren herom, jf.  

 lovens § 31, stk. 1.
Kommunen træffer afgørelse i alle sager om uenighed om arbejdsgiverens  

 dagpengepligt og omfanget heraf.
Kommunen kan til behandling af sagen bede  

 lønmodtageren og arbejdsgiveren udfylde blanket dp 206 A og dp 207 A.
 Hvis kommunen træffer afgørelse om, at arbejdsgiveren er forpligtet til at  

 udbetale dagpenge, og derfor udbetaler forskud til lønmodtageren, skal  

 kommunen meddele arbejdsgiveren, at der er ydet forskud.
Når kommunen har udbetalt forskud, skal arbejdsgiveren refundere  

 forskuddet inden 4 uger efter, at underretning herom er modtaget.
Beløbet kan  

 inddrives ved udlæg, jf. lovens § 31, stk. 2.
 Af private arbejdsgivere kan kommunen kun kræve at få refunderet et beløb  

 svarende til de dagpenge, der er udbetalt lønmodtageren fra kommunen for de 2  

 første uger af sygeperioden.
 En offentlig arbejdsgiver er forpligtet til at udbetale dagpenge i hele  

 den periode, hvor lønmodtageren er ansat, og der kan derfor være tale om, at  

 den offentlige arbejdsgiver skal refundere et beløb for en længere periode.
 En klage fra arbejdsgiveren over kommunens afgørelse har ikke opsættende  

 virkning på inddrivelsen af beløbet.
 Træffer Dagpengeudvalget afgørelse om, at arbejdsgiveren har pligt til at  

 yde dagpenge, når kommunen har udbetalt forskud, skal arbejdsgiveren  

 refundere forskuddet inden 4 uger efter, at underretning herom er modtaget.  

 Beløbet kan inddrives ved udlæg, jf. lovens § 32, stk. 3.
KLAGER 194. Kommunens afgørelser om dagpenge kan indbringes  

 for Dagpengeudvalget, jf. lovens § 32, stk. 1.
 Klage til Dagpengeudvalget skal indgives inden 4 uger efter, at klageren  

 har fået meddelelse om afgørelsen, jf. lovens § 32, stk. 2.
Kommunen skal give klagevejledning i forbindelse med, at den meddeler en  

 afgørelse til sagens parter.
Klagevejledningen består i oplysning om, at der  

 kan klages over afgørelsen til Dagpengeudvalget, fremgangsmåden ved klage og  

 oplysning om, at fristen er 4 uger fra det tidspunkt, hvor klageren modtog  

 afgørelsen.
Klagefristen på 4 uger gælder også ved løbende udbetaling af dagpenge.
Ved  

 klage over løbende udbetaling betragtes hver udbetaling med tilhørende  

 klagevejledning som en selvstændig afgørelse, der kan påklages indenfor 4  

 uger.
 Hvis det indgår i afgørelsen, at der ikke vil blive tale om revalidering,  

 eller at revalidering ikke er overvejende sandsynlig, bør der eventuelt også  

 gives klagevejledning til det sociale ankenævn, som efter bistandslovens §  

 15, stk. 1, er klageinstans for afgørelser om hjælp efter bistandslovens §  

 43. Klagefristen er ifølge bistandslovens § 15, stk. 4, også her 4 uger.
 Reglerne om fremgangsmåden ved klage (remonstration) fremgår af  

 Socialministeriets bekendtgørelse nr. 122 af 28. marts 1985.
 Klageren skal sende klagen til kommunen, som videresender den til  

 Dagpengeudvalget, hvis kommunen ikke efter en genvurdering af sagen kan give  

 klageren fuldt ud medhold.
Hvis klagen efter sit indhold kun angår afslag på hjælp til revalidering,  

 skal sagen udelukkende videresendes til det sociale ankenævn.
Er der klaget  

 over både afgørelsen om dagpenge og afslag på hjælp til revalidering, skal  

 kommunen sende sagen til såvel Dagpengeudvalget som til det sociale ankenævn.
 Dagpengeudvalget kan se bort fra overskridelsen af klagefristen, når der  

 er særlig grund hertil, jf. lovens § 32, stk. 2. Afgørelse herom træffes af  

 formanden for Dagpengeudvalget.
 Hvis klagen er indsendt for sent, skal kommunen ikke foretage  

 genvurdering, men i stedet sende sagen direkte til Dagpengeudvalget, der  

 tager stilling til, om der kan bortses fra overskridelse af klagefristen.
 Klage over den måde, sagen er behandlet på, skal sendes til den ansvarlige  

 for kommunens administration, dvs. borgmesteren eller kommunalbestyrelsen.
En klage over den måde en sag er blevet behandlet på, vil ofte være  

 forbundet med en klage over afgørelse om ret til ydelser.
I det omfang  

 sagsbehandlingsklagen vedrører forhold, der vil indgå i Dagpengeudvalgets  

 sagsbehandling, fx spørgsmål om sagens oplysning, partshøring, aktindsigt og  

 lignende, vil stillingtagen til disse spørgsmål typisk indgå ved udvalgets  

 sagsbehandling.
Udvalget kan derimod ikke tage stilling til  

 sagsbehandlingsklager, der ikke har direkte betydning for vurderingen af  

 klagesagen.
Der henvises til Den Sociale Ankestyrelses klagevejledning af 1.  

 juli 1993 på det sociale område.
 Kommunens afgørelse om aktindsigt i sager vedrørende dagpenge kan dog  

 indbringes særskilt for Dagpengeudvalget.
 Dagpengeudvalgets afgørelser kan ikke indbringes for anden administrativ  

 myndighed, jf. lovens § 32, stk. 1.
ADMINISTRATION AF DAGPENGELOVENS FORSIKRINGSORDNINGER 195. Administration af den frivillige forsikring for  

 selvstændige erhvervsdrivende efter lovens § 20 og forsikringsordningen for  

 private arbejdsgivere efter lovens § 27 varetages af Den Sociale  

 Ankestyrelse.
Ankestyrelsens afgørelser kan ikke indbringes for anden  

 administrativ myndighed, jf. bekg. § 47 og bekg. om forsikring for private  

 arbejdsgivere § 14.
OPLYSNINGSPLIGT 196. Regler om pligt til at afgive oplysninger til  

 brug ved afgørelser om ret til dagpenge findes i lovens §§ 36, 37 og 38.
 Den myndighed, der behandler en sag efter dagpengeloven, kan kræve de  

 oplysninger fra arbejdsgivere, sikrede, offentlige myndigheder,  

 arbejdsløshedskasser, sygehuse, klinikker, behandlende læger mv., der er  

 nødvendige for afgørelse om dagpenge og beregning heraf, herunder indhente  

 sygehusjournaler eller udskrifter heraf, jf. lovens § 36, stk. 1.
Når en lønmodtager anmoder om dagpenge fra kommunen, skal arbejdsgiveren  

 eller en anerkendt arbejdsløshedskasse afgive erklæring om lønmodtagerens  

 indtægts- og ansættelsesforhold.
Dette sker på blanket dp 200 A, 200 B eller  

 201. lønmodtageren skal bekræfte arbejdsgiverens/arbejdsløshedskassens  

 erklæring om indtægtsforhold mv.
Samtidig skal lønmodtageren på blanketten  

 give oplysning om årsagen til uarbejdsdygtigheden og om andre forhold, der  

 kan have betydning for retten til dagpenge, herunder også om lønmodtageren  

 modtager social pension, eller om han er dagpengeberettiget medlem af en  

 arbejdsløshedskasse.
 En selvstændig erhvervsdrivende skal afgive erklæring om årsagen til  

 uarbejdsdygtigheden og om sine indtægtsforhold samt om andre forhold, der kan  

 have betydning for retten til dagpenge, fx om modtagelse af social pension.  

 Dette sker på blanket dp 200 C.
 Personer, der modtager ydelser efter dagpengeloven, skal underrette  

 arbejdsgiveren og kommunen om forandringer i deres økonomiske forhold, der  

 kan medføre ændring eller bortfald af ydelserne, jf. lovens § 37, stk. 1.
STRAFFEBESTEMMELSER 197. Den, der afgiver urigtige eller vildledende  

 oplysninger til brug ved afgørelser efter dagpengeloven, eller som fortier  

 oplysninger af betydning for sådanne afgørelser, kan straffes med bøde eller  

 hæfte, medmindre strengere straf kan idømmes efter den borgerlige straffelov,  

 jf. lovens § 38, stk. 1.
 Såvel arbejdsgiveren som dagpengemodtageren kan straffes med bøde, Hvis  

 den pågældende undlader at efterkomme et krav om oplysninger vedrørende sagen  

 fra den myndighed, der behandler sagen, jf. lovens 38, stk. 2, nr. 2 og § 38,  

 stk. 4.
Bestemmelserne om urigtige eller vildledende oplysninger og fortielse af  

 oplysninger omfatter også udfyldelse af dagpengeordningens blanketter.
Også  

 nægtelse af at udfylde de blanketter, der anvendes til brug for anmodning om  

 dagpenge, kan straffes efter lovens § 38.
Arbejdsgiveren kan desuden straffes med bøde, hvis pågældende uden rimelig  

 grund undlader at udbetale dagpenge, dvs. når private arbejdsgivere undlader  

 at udbetale dagpenge i de første 2 uger af en fraværsperiode på grund af  

 sygdom.
For offentlige arbejdsgivere gælder det i hele fraværsperioden ved  

 sygdom under lønmodtagerens ansættelse hos den offentlige arbejdsgiver.
TILBAGEBETALING, MODREGNING, REGRES TILBAGEBETALING 198. Hvis en person har tilsidesat sin oplysningspligt  

 efter lovens § 37, stk. 1 eller i øvrigt mod bedre vidende har modtaget  

 ydelser efter dagpengeloven, skal det beløb, der er modtaget med urette,  

 tilbagebetales, jf. lovens § 37, stk. 2.
Tilbagebetalingspligten omfatter efter domspraksis alene ydelser, som  

 uberettiget er modtaget mod bedre vidende.
Dette gælder også, når  

 oplysningspligten er tilsidesat.
 Som eksempel på tilsidesættelse af oplysningspligten kan nævnes en  

 lønmodtager, der modtager dagpenge fra kommunen på grundlag af indtægten fra  

 et arbejdsforhold, uden at han har oplyst, at han tillige modtager løn under  

 sygdom fra et andet arbejdsforhold.
MODREGNING 199. Kommunens krav på tilbagebetaling af for meget  

 udbetalt i dagpenge eller i refusion til en arbejdsgiver kan modregnes i  

 ydelser, der tilkommer den pågældende efter dagpengeloven, i delpension og i  

 social pension, jf. lovens § 37, stk. 4.
Modregningen kan kun finde sted, når kommunen har et retsligt krav på  

 tilbagebetaling.
Har kommunen udbetalt for meget i dagpenge eller refusion,  

 og er ydelsen modtaget i god tro, vil kommunen ikke kunne modregne.
Regres 200. Af erstatningsansvarslovens § 17, stk. 1 Fremgår  

 det, at ydelser i henhold til den sociale lovgivning, herunder dagpenge og  

 sygehjælp, som tilkommer en skadelidt, ikke kan danne grundlag for et  

 kommunalt regreskrav mod den erstatningsansvarlige.
En arbejdsgiver vil derimod kunne søge regres hos en eventuel skadevolder  

 for udbetalte sygedagpenge.
Spørgsmål herom afgøres af domstolene.
 INDDRIVELSE, POLITIANMELDELSE MV.
INDDRIVELSE 201. Dagpenge eller refusion, der er modtaget  

 uretmæssigt, kan inddrives efter de regler, der gælder for inddrivelse af  

 personlige skatter mv.
Det kan fx ske ved tilbageholdelse i løn.
Denne ret  

 til inddrivelse har hjemmel i lovens § 37, stk. 3.
BEDRAGERITILFÆLDE, DER KAN FØRE TIL POLITIANMELDELSE 202. I tilfælde af bedrageri kan der blive tale om  

 politianmeldelse.
Der bør altid foretages politianmeldelse i åbenbare  

 bedrageritilfælde, således at det bliver anklagemyndigheden og domstolene,  

 der træffer afgørelse om den strafferetlige reaktion.
 Når det overvejes, om der skal ske politianmeldelse i en sag, er det  

 vigtigt nøje at vurdere de faktiske forhold og den pågældendes motiver i det  

 enkelte bedrageritilfælde.
Det kan være rimeligt at undlade politianmeldelse fx i tilfælde, hvor  

 besvigelserne kun vedrører dagpenge for enkelte dage, måske helt op til en  

 uge, eller hvor det samlede beløb, som den pågældende på grund af sin  

 besvigelse har fået udbetalt, ikke væsentligt overstiger det maksimale  

 dagpengebeløb pr. uge.
Der kan lægges vægt på, om der er tale om et  

 førstegangstilfælde, eller om den pågældende tidligere har bedraget kommunen  

 eller anden myndighed.
 Hvis kommunen når frem til, at et dagpengebedrageri bør anmeldes til  

 politiet, skal kommunen sørge for, at der med anmeldelsen følger så udførlige  

 oplysninger som muligt om den pågældendes forhold, således at alle rimelige  

 sociale hensyn kan inddrages i politiets overvejelser i sagen.
RETSFORFØLGNING MOD KRAV PÅ DAGPENGE 203. Krav på ydelser efter dagpengeloven kan ikke  

 gøres til genstand for udlæg eller anden retsforfølgning, medmindre der er  

 forløbet 3 måneder fra den dag, hvor ydelsen kunne kræves udbetalt.
Aftaler  

 om sådanne krav er ugyldige, jf. lovens § 39.
 Det er altså ligegyldigt, om dagpengene rent faktisk er udbetalt, hvis de  

 blot kunne kræves udbetalt, gælder retsbeskyttelsen i 3 måneder fra den dag,  

 hvor arbejdsgiveren eller kommunen skulle have udbetalt dagpengeydelsen.
FINANSIERING 204. Udgifter til dagpenge afholdes af private  

 arbejdsgivere i de 2 første uger af fraværsperioden ved sygdom og af  

 offentlige arbejdsgivere i hele fraværsperioden ved sygdom, så længe  

 lønmodtageren er ansat, jf. lovens § 25, stk. 1 og stk. 2. Private og  

 offentlige arbejdsgivere afholder udgifterne til dagpenge ved fravær på grund  

 af forebyggende graviditetsundersøgelser, jf. lovens § 25, stk. 3.
 De øvrige udgifter til dagpenge afholdes af dagpengemodtagerens  

 bopælskommune, jf. lovens § 25, stk. 1.
Staten afholder kommunens udgifter til sygedagpenge i de første 13 uger og  

 udgifter til barseldagpenge.
I tilfælde, hvor arbejdsgiveren afholder  

 udgifterne til dagpenge i de første 2 uger, afholder staten således kommunens  

 udgifter til sygedagpenge efter de 2 første uger og i op til 13 uger efter 1.  

 sygedag, dvs. i alt i 11 uger.
I øvrigt afholder staten 50 pct. af kommunens  

 udgifter til dagpenge.
