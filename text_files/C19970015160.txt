Indholdsfortegnelse Indledning Folketinget har vedtaget at indføre en generel ordning med frit valg af  

 dagpasning fra 1. januar 1998.
 Med vedtagelsen den 30. maj 1997 af lov om social service (serviceloven),  

 jf. lov nr. 454 af 10. juni 1997, er § 63 b indsat i bistandsloven gennem  

 overgangsbestemmelserne i §§ 141 og 142. Hermed er det sikret, at der ikke  

 opstår et tidsmæssigt slip fra udløb af den forsøgsordning med FRIT VALG af  

 dagpasningsordning, som udløber med udgangen af 1997, og indtil serviceloven  

 træder i kraft 1. juli 1998.
Fra 1. juli 1998 giver § 26 i serviceloven hjemmel til frit valg-  

 ordningen.
Bestemmelsen giver kommunerne mulighed for at indføre en ordning,  

 der giver forældre mulighed for at vælge et økonomisk tilskud til brug for en  

 privat pasningsordning i stedet for at benytte en plads i et kommunalt  

 dagtilbud.
Ordningen adskiller sig på en række punkter fra forsøgsordningens  

 bestemmelser, jf. kapitel 2.1. Kommuner, som har været med i  

 forsøgsordningen, skal derfor tage stilling til, om de fra 1. januar 1998  

 ønsker at yde tilskud efter den nye bestemmelse.
Hvis kommunen beslutter at  

 yde tilskud efter § 63 b, skal forældre, der er med i forsøgsordningen, gøres  

 bekendt med den nye bestemmelse og herefter have godkendt en ny aftale hos  

 kommunen som forudsætning for tilskud efter den nye bestemmelse fra 1. januar  

 1998.
 Denne vejledning dækker overgangsperioden fra 1. januar 1998 til og med  

 30. juni 1998. Socialministeriet udsender i begyndelsen af 1998 en ny  

 vejledning om dagtilbud m.v. til børn efter serviceloven.  

 Dagtilbudsvejledningen vil indeholde tilsvarende vejledning om tilskud til  

 privat dagpasning efter servicelovens § 26 fra 1. juli 1998.
Formålet med ordningen - ordningens indhold "§ 63 b.
Kommunen kan beslutte at give forældre med børn i alderen  

 fra 24 uger til og med 5 år, dog længst til barnet begynder i  

 børnehaveklasse, mulighed for at vælge et økonomisk tilskud til brug for en  

 privat pasningsordning i stedet for at benytte en plads i et dagtilbud, jf. §  

 69. Kommunen kan beslutte, at der kun gives tilskud til forældre med børn i  

 en bestemt del af aldersgruppen.
 Stk. 2.  Tilskud efter stk. 1 kan ydes fra det  

 tidspunkt, hvor barnet optages i et dagtilbud, jf. § 69. Der kan maksimalt  

 udbetales tre tilskud til samme husstand.
 Stk. 3.  Hvis kommunen i forbindelse med iværksættelse  

 af hjælpeforanstaltninger efter § 33 anser det for nødvendigt, at et barn er  

 optaget i et dagtilbud, kan kommunen beslutte, at forældrene ikke kan få  

 tilskud efter stk. 1.
Stk. 4.  Kommunen fastsætter størrelsen af tilskuddet  

 efter stk. 1. Tilskuddet fastsættes ens for alle børn inden for samme  

 aldersgruppe.
Tilskuddet kan højst udgøre 70 pct. af forældrenes  

 dokumenterede udgifter til den private pasningsordning, dog maksimalt 85 pct.  

 af den billigste nettoudgift pr. plads i et dagtilbud til samme aldersgruppe  

 i kommunen.
Stk. 5.  Tilskuddet efter stk. 1 udbetales månedligt  

 forud.
Tilskuddet udbetales første gang for den måned, hvor den private  

 pasning påbegyndes.
Tilskuddet udbetales sidste gang for den måned, i hvilken  

 retten til tilskuddet ophører.
 Stk. 6.  Kommunen fastsætter retningslinjer for  

 optagelse af børn i et dagtilbud, når tilskuddet til privat pasning  

 bortfalder.
 Stk. 7.  Tilskuddet efter stk. 1 indgår ikke ved  

 beregning af ydelser efter den sociale lovgivning eller efter lovgivningen om  

 uddannelsesstøtte.
Stk. 8.  Kommunen godkender aftalen mellem forældrene og  

 den private pasningsordning og fører løbende tilsyn med ordningen.« 2.1. Baggrund for ordningen Forsøgsordningen Bestemmelsen om tilskud til forældre, der vælger privat pasning, skal ses  

 i lyset af den forsøgsordning med FRIT VALG af dagpasningsordning, som  

 afprøves i en lang række kommuner i 1996 og 1997.
 Formålet med forsøget har været at få afprøvet, hvilken pasningsform  

 forældre med børn i alderen « til 5 år vil vælge, når de får mulighed  

 for at vælge mellem at benytte et kommunalt dagtilbud og at få udbetalt et  

 tilskud til hjælp til dækning af udgifter til en privat pasningsordning.
 Kommuner med lange ventelister kunne ikke deltage i forsøget, idet der så  

 ikke ville være tale om at give forældrene et reelt frit valg.
Foreløbige resultater fra forsøget har vist, at denne yderligere mulighed  

 for at imødekomme forældrenes forskelligartede behov og ønsker er en god  

 løsning for nogle familier, der herved kan få familieliv og arbejdsliv til at  

 hænge bedre sammen.
En del forældre har fx benyttet ordningen til at få  

 passet børn på tidspunkter uden for de kommunale dagtilbuds åbningstider.
 Den permanente ordning er på en række punkter justeret i forhold til  

 forsøgsordningen på baggrund af erfaringerne fra forsøgsordningen.
De vigtigste ændringer er, at forældrene nu altid selv skal betale en andel af udgiften til den  

 private pasning, retten til at få ydelsen udbetalt indtræder fra det  

 tidspunkt, hvor barnet har fået og kan benytte en plads i et kommunalt  

 dagtilbud, at kommunen skal føre samme tilsyn med de private pasningsordninger som  

 med kommunale dagtilbud, og at der ikke er statslig medfinansiering.
2.2. Formålet Formålet med ordningen er I. at give forældre større indflydelse og valgfrihed med hensyn til  

 hvordan de ønsker deres børn passet, når andre end forældrene selv passer  

 børnene og II. at øge kommunernes handlemuligheder inden for dagtilbudsområdet.
 Indførelse af ordningen med tilskud til privat pasning efter § 63 b indgår  

 i den vifte af muligheder, kommunen kan benytte for at opfylde forpligtelsen  

 efter § 69, stk. 1, til at sørge for det nødvendige antal pladser i dagtilbud  

 til børn.
 Kommunen fastlægger selv sin dagtilbudsstruktur, herunder brug af  

 alternative og fleksible dagtilbud, ligesom kommunen selv fastlægger  

 serviceniveauet, herunder åbningstider m.v.
Kommunens beslutninger om indførelse,  

 ændring og ophør af 3.1. Kommunens beslutning Det er frivilligt for kommunerne at benytte ordningen.
Kommunen må således  

 træffe beslutning om at indføre ordningen, hvis den skal gælde i kommunen.
 Hvis kommunen beslutter at indføre ordningen, gælder ordningen generelt  

 for alle forældre i kommunen med børn i den aldersgruppe, ordningen omfatter,  

 hvis de i øvrigt opfylder betingelserne herfor.
Det betyder, at kommunen ikke kan beslutte, at der kun ydes tilskud,  

 indtil en bestemt bevilling er opbrugt, eller at ordningen kun omfatter et  

 bestemt antal børn.
Kommunen kan heller ikke beslutte, at der kun gives  

 tilskud til forældre, der benytter en bestemt form for privat børnepasning.
Inden for rammerne af § 63 b fastlægger kommunen de nærmere retningslinier  

 for godkendelse af aftaler om pasningstilskud.
Dette skal ses i sammenhæng  

 med, at det er kommunen, der træffer beslutning om serviceniveauet i  

 kommunen.
Afgrænsning af aldersgruppen Kommunen kan beslutte, at tilskuddet kun gives til en bestemt del af  

 aldersgruppen (§ 63 b, stk. 1). Fx kan kommunen beslutte, at tilskuddet alene  

 gives til børn i alderen « til 3 år, eller at tilskuddet falder bort,  

 når barnet fylder 5 år, og ikke først når det fylder 6 år.
Pasning på forskudt tid eller deltid Kommunen kan træffe beslutning om, i hvilket omfang tilskud til privat  

 pasning gives til at dække pasningsbehov, der normalt ikke dækkes gennem de  

 kommunale dagtilbud.
 Kommunen kan således beslutte, at forældre, der ikke ønsker at gøre brug  

 af den dagtilbudsplads, de får tilbudt, fordi dagtilbudets åbningstid og  

 forældrenes arbejdstid ikke passer sammen, i stedet kan vælge at få et  

 tilskud til privat pasning.
 Kommunen kan også beslutte at give tilskud til forældre, der har et  

 kortere pasningsbehov end svarende til de indskrivningstider, der er mulighed  

 for, i de kommunale dagtilbud.
Minimumsperiode Kommunen kan træffe beslutning om en minimumsperiode for udbetaling af  

 tilskud, således at forældre ikke godkendes til tilskud, hvis de på forhånd  

 kan oplyse, at de fx kun ønsker tilskuddet i 2 måneder, for derefter at vende  

 tilbage til et kommunalt dagtilbud.
 Kommunens beslutninger om afgrænsninger af forældrenes muligheder for at  

 blive godkendt til tilskud efter frit valg-ordningen skal udformes som  

 generelle retningslinier for ordningen.
3.2. Ændring eller ophør af ordningen Ligesom kommunen kan træffe beslutning om at indføre ordningen og  

 fastlægge de nærmere retningslinier for brug af ordningen, kan kommunen også  

 beslutte at ophæve ordningen igen fra et givet tidspunkt eller at ændre sine  

 tidligere beslutninger omkring fx tilskuddets størrelse.
 Tilsagn om tilskud efter frit valg-ordningen må ligesom tilsagn om en  

 plads i et dagtilbud anses for at være en begunstigende forvaltningsakt.
 Hvis kommunen beslutter at ophøre med at benytte frit valg- ordningen, vil  

 forældre, som allerede har fået bevilget tilskud, derfor fortsat kunne få  

 tilskud efter de hidtil gældende retningslinier.
En beslutning om at ændre betingelserne for ydelse af tilskud vil  

 ligeledes alene have virkning for behandling af fremtidige ansøgninger om  

 tilskud efter § 63 b.
Eller sagt med andre ord kan den nye beslutning ikke  

 tillægges virkning for allerede bevilgede tilskud.
 Forældre, der har indgivet en ansøgning om tilskud, før kommunen træffer  

 en ny beslutning om rammerne for pasningstilskuddet, og før ændringen er  

 trådt i kraft, må antages at have en berettiget forventning om, at deres  

 ansøgning vil blive behandlet i overensstemmelse med den praksis, der gjaldt  

 på tidspunktet for kommunens modtagelse af ansøgningen.
3.3. Offentliggørelse af beslutninger Det forudsættes, at kommunen offentliggør beslutninger om retningslinierne  

 for at modtage tilskuddet, herunder eventuelle afgrænsninger af muligheder  

 for at få godkendt tilskud, således at forældrene har mulighed for at gøre  

 sig bekendt med vilkårene for at benytte ordningen.
 I forbindelse med offentliggørelse af en beslutning om ændring af  

 betingelserne for at få tilskud bør det fremgå, fra hvilken dato ændringerne  

 har virkning.
Forældres muligheder for at benytte  

 ordningen 4.1. Barnets alder Ordningen omfatter forældre, som er bosat i kommunen, og som har børn i  

 alderen 24 uger til og med 5 år.
Tilskuddet kan dog længst gives, indtil  

 barnet begynder i børnehaveklasse, jf. § 63 b, stk. 1.
 Kommunen kan beslutte, at tilskuddet kun ydes i forhold til børn i en  

 bestemt del af aldersgruppen.
4.2. Forældrenes ret Muligheden for at få pasningstilskud udbetalt er knyttet sammen med  

 bestemmelsen om at få en plads i et kommunalt dagtilbud.
Kommunen træffer  

 bestemmelse om optagelse af børn i dagtilbud, jf. § 72. Når kommunen har  

 truffet beslutning om optagelse, kan forældrene vælge enten at benytte den  

 anviste dagtilbudsplads eller at få udbetalt et økonomisk tilskud til en  

 privat pasningsordning.
 For som forældre at være berettiget til tilskud efter § 63 b, skal det  

 barn, forældrene søger om pasningstilskud til:
Maksimalt tre tilskud til samme husstand Der kan maksimalt udbetales tre tilskud til samme husstand, jf. § 63 b,  

 stk. 2. Kommunen kan ikke fastsætte andre begrænsninger af antal tilskud til  

 samme husstand.
Særlige hensyn Kommunen kan beslutte, at der ikke kan ydes tilskud efter § 63 b, hvis  

 hensynet til barnet taler for, at barnet skal optages i et dagtilbud, jf.  

 bestemmelserne i § 33 om særlig støtte til børn og unge, jf. § 63 b, stk. 3.
Et valg mellem kommunalt dagtilbud og tilskud Et barn kan ikke samtidig benytte en plads i et dagtilbud efter § 69, stk.  

 1, og udløse tilskud efter § 63 b.
Forældrene kan fx ikke benytte tilskuddet  

 til betaling for en plads i en puljeordning efter § 70. Der er heller ikke  

 mulighed for at kombinere en deltidsplads i et dagtilbud efter § 69, stk. 1,  

 med et nedsat tilskud efter § 63 b.
 Forældrene må vælge enten at benytte et kommunalt dagtilbud eller at få et  

 tilskud til privat pasning.
Ikke samtidig anden offentlig ydelse til det samme barn Tilskuddet kan ikke ydes til forældre, som modtager dagpenge ved barsel  

 eller orlovsydelse til børnepasning for det samme barn for så vidt barnet er  

 under 3 år.
Der er derimod ikke noget til hinder for, at forældre, som er på  

 barselsorlov, fædreorlov, forældreorlov (15. - 24. uge efter fødsel) og  

 børnepasningsorlov kan modtage et pasningstilskud efter § 63 b, hvis  

 forældrene har andre børn, der opfylder betingelserne for at give tilskud.
Afskærer ikke forældrene fra at modtage andre sociale ydelser og SU Det er forudsat i § 63 b, stk. 7, at tilskuddet ikke indgår ved beregning  

 af ydelser efter den sociale lovgivning eller lovgivningen om  

 uddannelsesstøtte under hensyn til, at tilskuddet skal gives videre til den  

 private børnepasser eller pasningsordning.
Der skal således ikke ske fradrag  

 i disse ydelser, fordi forældre modtager pasningstilskud.
Derimod kan der  

 blive tale om, at børnepasserens indtægt gennem tilskuddet kan få betydning  

 for beregning af eventuelle økonomiske ydelser til børnepasseren.
4.3. Udbetaling af tilskud Hvis barnet, der søges om tilskud til, allerede er optaget i et kommunalt  

 dagtilbud, kan tilskuddet ydes første gang fra den måned, hvori den private  

 pasning påbegyndes, jf. § 63 b, stk. 5.
 Hvis barnet ikke benytter en plads i et kommunalt dagtilbud, kan  

 tilskuddet tidligst udbetales fra det tidspunkt, hvorfra barnet har fået  

 tildelt og kan benytte en plads i et dagtilbud.
 Forældre kan således ikke springe en eventuel venteliste over ved at vælge  

 et tilskud til privat pasning i stedet for at benytte et kommunalt dagtilbud.
 Tilskuddet udbetales månedligt forud.
 Tilskuddet udbetales sidste gang for den måned, i hvilken retten til  

 tilskuddet ophører.
Hvis forældrene eller børnepasseren afbryder et pasningsforhold, og  

 forældrene har fået udbetalt tilskud, som ikke anvendes til betaling af  

 børnepasseren/pasningsordningen, skal det for meget udbetalte tilskud  

 tilbagebetales til kommunen.
Kommunen kan gøre tilbagebetalingskrav gældende  

 efter bestemmelserne i bistandslovens § 25 og 27. Inddrivelse sker efter  

 reglerne om inddrivelse af personlige skatter, jf. bistandslovens § 7, stk.  

 2.
 Kommunen kan desuden standse udbetaling af pasningstilskud, hvis  

 forældrene ikke opfylder den indgåede aftale.
4.4. Hvis den private ordning ophører Tilbagegangsmærke Forældre, der vælger et tilskud til privat pasning i stedet for at benytte  

 et offentligt dagtilbud, skal have mulighed for at få deres barn optaget i et  

 dagtilbud, hvis den private pasning ophører, eller forældrene ikke længere  

 ønsker at benytte en privat pasningsordning, jf. § 63 b, stk. 6. Dette følger  

 af, at forældrene har fået pasningstilskuddet i stedet for at benytte en  

 plads i et kommunalt dagtilbud.
Hermed er modtagere af pasningstilskud  

 ligesom brugere af en kommunalt dagtilbud omfattet af bestemmelserne om  

 opsigelse fra dagtilbud.
Kommunen fastsætter retningslinier for optagelse i et dagtilbud, hvis  

 tilskuddet til privat pasning bortfalder, herunder om eventuelle  

 tidsfrister/varsler fra forældrenes side.
Forældrene skal orienteres om disse  

 retningslinier inden de går ind i ordningen.
Hvis den privat pasning finder sted på tidspunkter, som falder uden for de  

 normale åbningstider i de kommunale dagtilbud, eller tilskuddet gives til at  

 dække et andet pasningsbehov, end forældrene kan få dækket gennem kommunens  

 dagtilbud, kan forældrene dog ikke gøre krav på senere at få et sådant  

 pasningsbehov dækket gennem kommunens dagtilbud.
Forældre kan således ikke  

 via en privat pasningsordning efterfølgende forpligte kommunen til en anden  

 sammensætning eller et andet omfang af dagtilbudene, end der allerede findes  

 i kommunen.
Tilskuddets størrelse Ens for alle Tilskuddet fastsættes ens for alle børn inden for samme aldersgruppe, jf.  

 § 63 b, stk. 4.
 Der er to overgrænser for størrelsen af kommunens tilskud pr. barn.
5.1. Forældrene skal betale en andel Forældreandel Tilskuddet i forhold til det enkelte barn, kan højst udgøre 70 pct. af  

 forældrenes dokumenterede udgifter til den private pasningsordning, jf. § 63  

 b, stk. 4. Forældrene skal således selv som minimum dække 30 pct. af de  

 faktiske pasningsudgifter.
5.2. Kommunens maksimumtilskud Kommunen kan højst fastsætte tilskuddet pr. barn til 85 pct. af den  

 billigste nettoudgift pr. plads i et dagtilbud til samme aldersgruppe i  

 kommunen.
Tilskuddet fastsættes på grundlag af dagtilbudets  

 bruttodriftsudgift med fradrag af den fastsatte forældrebetaling.
 For børn i alderen 24 uger til og med 2 år vil udgangspunktet for  

 beregning af tilskuddet således typisk være udgiften til dagpleje og for børn  

 i alderen 3 til og med 5 år udgiften til børnehave.
 Kommunen kan beslutte, at fastsætte tilskuddet pr. barn lavere end  

 maksimumtilskuddet.
 Kommunen kan endvidere beslutte, at fastsætte forskellige tilskud til  

 forskellige aldersgrupper.
Deltidspasning Tilskuddet pr. barn fastsættes på grundlag af udgiften til fuldtidstilbud.  

 Når tilskuddet ydes til deltidspasning, nedsættes det forholdsmæssigt.  

 Kommunen afgør, i hvilket omfang der skal ske nedsættelse af tilskuddet.
5.3. De almindelige betalingsregler gælder ikke Betalingsreglerne for optagelse i kommunale dagtilbud efter bistandsloven  

 gælder ikke i forbindelse med ydelse af pasningstilskud.
Det betyder, at  

 børn, der passes i private pasningsordninger med tilskud efter § 63 b, ikke  

 er omfattet af bestemmelserne om søskenderabat og hel eller delvis friplads.
5.4. Eksempler på beregning af tilskud De følgende eksempler på beregning af tilskud er baseret på en tænkt  

 kommunes driftsudgifter til henholdsvis dagpleje og børnehave.
X-kommune har besluttet at fastsætte tilskuddet til aldersgruppen « -  

 2 år tæt på det maksimale tilskud på 85 pct. af nettodriftsudgifter pr. plads  

 i dagpleje i kommunen.
For aldersgruppen 3 - 5 år har kommunen besluttet at  

 give et lavere tilskud svarende til 72 pct. af nettodriftsudgifterne pr.  

 plads i børnehave i kommunen.
Forældrenes anvendelse af tilskuddet 6.1. Barnet skal passes af andre end forældrene selv Tilskuddet kan ikke anvendes til forældrenes egen pasning af barnet.
 Det er således en betingelse for at modtage tilskuddet, at forældrene  

 indgår aftale med andre, fx en enkeltperson eller en privat pasningsordning  

 om at passe barnet mod betaling, og at tilskuddet anvendes til betaling af  

 den, der passer barnet.
 Tilskuddet beskattes ikke hos forældrene, men hos den, der passer barnet.  

 Se nærmere om de skattemæssige konsekvenser i bilag 1.
6.2. Hvem kan forældrene indgå aftale med? Forældre kan indgå aftale med en enkeltperson eller en privat  

 pasningsordning efter forældrenes ønske.
Som eksempler på mulige private  

 pasningsordninger eller aftaler kan nævnes:
 - Forældrene kan gå sammen med andre forældre om at etablere en privat  

 pasningsordning eller købe sig plads i en privat pasningsordning, der er  

 oprettet af andre.
- Forældrene kan indgå aftale med en privat person, som i sit hjem eller i  

 andre lokaler passer barnet/børnene.
I disse tilfælde kan børnepasseren enten  

 være ansat med forældrene som arbejdsgivere eller være selvstændig  

 erhvervsdrivende.
 - Forældrene kan aftale med en person, at vedkommende passer  

 barnet/børnene i barnets/forældrenes hjem.
 Tilskuddet kan ikke anvendes til betaling for en plads, der på anden måde  

 er støttet af offentlige midler.
6.3. Hvilke udgifter kan dækkes? Pasningstilskuddet skal anvendes til dækning af udgifter til den private  

 dagpasning.
Ud over at dække løn m.v. til børnepasseren kan tilskuddet  

 anvendes til dækning af andre udgifter, som i øvrigt kan være en del af  

 driftsudgifterne ved dagpasning.
Udgifterne skal fremgå af pasningsaftalen.
 Hvis forældrene ansætter en børnepasser, vil der som oftest være tale om  

 et arbejdsgiver/lønmodtagerforhold, således at forældrene som konsekvens af  

 anden lovgivning ud over den aftalte løn har udgifter til fx feriepenge,  

 ATP-bidrag og arbejdsskadeforsikring, jf. nærmere herom i bilag 1. Indgår  

 forældrene aftale med en børnepasser, om at være "ansat i huset",  

 kan der desuden være tale om udgifter til kost og logi som en del af lønnen.
 Benytter forældrene en selvstændig erhvervsdrivende til børnepasning, vil  

 der typisk være tale om en fast bruttoydelse for at passe barnet.
Kommunens godkendelse af pasningsaftaler Forældrene skal indgå en skriftlig pasningsaftale med den person eller  

 pasningsordning, som skal passe barnet.
Kommunens godkendelse af denne  

 pasningsaftale er en forudsætning for udbetaling af tilskud.
Dokumentation for udgifter Forældrene skal anvende tilskuddet til dækning af udgifter til den private  

 pasningsordning.
Kommunen skal derfor økonomisk godkende de pasningsaftaler,  

 forældrene indgår.
Baggrunden herfor er, at kommunen må sikre sig - at forældrene reelt bruger pengene til en pasningsordning - at der ikke bliver tale om proformaaftaler - at der bliver gjort opmærksom på, at den, der modtager tilskuddet for at  

 passe barnet/børnene, er forpligtet til at opgive betalingen til  

 skattevæsenet.
Forældrene skal dokumentere over for kommunen, hvilke udgifter de vil have  

 til den private pasningsordning.
Kommunen fastsætter kravene til forældrenes  

 dokumentation for udgifterne til den private pasning.
 Dokumentationen kan ske i form af den indgåede aftale/kontrakt med  

 børnepasseren, under forudsætning af at den indeholder de nødvendige  

 oplysninger samt ved løbende indsendelse af eller forevisning af  

 udbetalingskvitteringer.
Hvis forældrene ansætter en person til at passe barnet i forældrenes hjem,  

 og børnepasseren samtidig skal varetage andre opgaver i hjemmet end  

 børnepasning, skal det fremgå af aftalegrundlaget, hvilke udgifter der  

 vedrører børnepasningen.
Kommunen træffer afgørelse om, i hvilket omfang  

 udgifter til fx kost og logi kan betragtes om en del af udgiften til  

 børnepasning.
Tilskuddet fra kommunen er alene bestemt til at dække op til 70  

 pct. af udgifterne til børnepasning.
Kommunen afgør ud fra en konkret  

 vurdering af pasningsaftalen, hvilke udgifter, der kan medregnes i  

 pasningstilskuddet.
Godkendelse af børnepasser og pasningsordning Kommunen skal godkende de enkelte børnepassere og pasningsordninger for at  

 sikre, at de personlige forudsætninger og de fysiske rammer er forsvarlige  

 med hensyn til at kunne passe andres børn.
Selvom forældrene har en ret til  

 at vælge et tilskud til privat pasning i stedet for at benytte en plads i et  

 kommunalt dagtilbud, er kommunen alligevel forpligtet til at foretage en  

 vurdering af den private pasningsordnings forsvarlighed.
 Kommunen kan opstille krav til pasningsordningen eller børnepasseren, som  

 skal opfyldes som forudsætning for godkendelse af en pasningsaftale, når  

 kommunen skønner, at det er nødvendigt for at sikre en forsvarlig pasning.
 Kommunen kan afvise at godkende en pasningsaftale, hvis de fysiske rammer  

 eller den person, forældrene ønsker at indgå aftale med, efter kommunens  

 vurdering ikke er egnet til opgaven.
Forældrene har pligt til at orientere kommunen om ændringer af en  

 pasningsaftale.
Kommunen skal godkende ændringen inden den sættes i værk.
Punkter i en pasningsaftale Forældrenes forpligtelser over for børnepasseren afhænger af hvilken type  

 pasningsordning, der er tale om, herunder specielt om forældrene er  

 arbejdsgiver for børnepasseren.
 Pasningsaftalen kan indeholde følgende elementer:
 Generelle oplysninger:
Hvem indgås aftalen mellem (forældre: navn og adresse) og (navn, adresse  

 og CPR-nummer eller evt.
SE-nummer for børnepasseren/pasningsordningen) Pasningsadresse og telefonnummer (evt. afkrydsning af om pasningen foregår  

 i forældrenes hjem, hos børnepasseren eller anden pasningsordning) Aftalen vedrører pasning af (max. tre børn): Navne og CPR.nr. for børnene Forventet pasningsperiode Børnenes pasningsbehov/børnepasserens arbejdstid - normal daglig og  

 ugentlig arbejdstid evt. fordelt på ugedage og tidspunkt på døgnet Betalingen for pasningen pr. md. (hvilke udgifter søges dækket) Hvilke opsigelsesvarsler gælder fra forældrenes side og fra børnepasserens  

 side Hvor i kommunen kan yderligere oplysninger fås (kontaktperson).
 Specielt når der er tale om arbejdsgiver/lønmodtagerforhold:
Udarbejdelse af ansættelsesbevis Afklaring vedr. beskatning, ydelse af ATP-bidrag og indeholdelse af  

 arbejdsmarkedsbidrag Oprettelse af SE-nummer hos told- og skattevæsenet (med henblik på  

 indbetaling af ATP-bidrag og feriegodtgørelse) Ydes der løn under ferie eller feriegodtgørelse Hvordan klares pasningen i ferieperioder Ydes der løn under sygdom eller sygedagpenge/barselsdagpenge Er der tegnet arbejdsskadeforsikring Specielt når der er tale om "ansat i huset" - i forældrenes  

 hjem:
Ydes der fri kost eller både fri kost og logi Skal børnepasseren varetage andre opgaver i hjemmet end børnepasning  

 (arten og omfanget heraf) Specielt når der er tale om en selvstændig erhvervsdrivende:
Er der aftalt en bruttoydelse for børnepasningen Er den selvstændige registreret hos told- og skattevæsenet med SE-nummer Hvordan klares ferieperioder Hvordan klares sygeperioder - den selvstændige kan eventuelt tegne  

 sygedagpengeforsikring.
Forældrene indgår aftalen med børnepasseren Det er forældrene, der indgår aftale om børnepasning med den private  

 børnepasser eller pasningsordning.
Kommunen har således ikke  

 arbejdsgiverforpligtelser i forhold til børnepasseren.
 Det er vigtigt at, at forældre og børnepassere på forhånd afklarer, hvilke  

 forpligtelser og rettigheder pasningsaftalen indebærer for de to  

 aftaleparter.
 I forbindelse med godkendelse af pasningsaftalen forudsættes det, at  

 kommunen påser, at det i aftalen er afklaret, hvilke rettigheder og  

 forpligtelser, pasningsordningen indebærer for de to aftaleparter.
 Bilag 1 indeholder en oversigt over af vigtige generelle bestemmelser på  

 andre lovgivningsområder, som har betydning for aftaleforholdet mellem  

 forældre og børnepasser.
Kommunen fører tilsyn Kommunen skal føre løbende tilsyn med de private pasningsordninger, der  

 benyttes under tilskudsordningen, jf. § 63 b, stk. 8. Kommunens forpligtelse  

 efter § 71 til at føre løbende tilsyn med forholdene i dagtilbudene i  

 kommunen, gælder således også for de pasningsforhold, der etableres under  

 tilskudsordningen.
Tilsynsforpligtelsen påhviler den kommune, der godkender en  

 pasningsaftale.
Hvis kommunen godkender en pasningsaftale, der forudsætter at  

 barnet passes af en børnepasser/pasningsordning i en anden kommune, har  

 barnets bopælskommune alligevel tilsynsforpligtelsen.
 Kommunen fastsætter de nærmere retningslinier for tilsynets udøvelse.  

 Forældrene og børnepasseren orienteres om retningslinierne, fx at der vil  

 blive aflagt uanmeldte tilsynsbesøg, og at tilsynsbesøgene, når pasningen  

 foregår i forældrenes hjem, kan falde på tidspunkter, hvor forældrene ikke er  

 tilstede.
 Den konkrete udøvelse af tilsynet afvejes i forhold til den enkelte  

 aftale.
Med hensyn til indholdet i det løbende tilsyn kan kommunen tage  

 udgangspunkt i kommunens tilsyn med den kommunale dagpleje.
Kommunen kan som  

 led i tilsynet give vejledning til børnepasseren.
 Kommunen må som led i det løbende tilsyn specielt være opmærksom på, om  

 forholdene ændrer sig i forhold til det, der er fastsat i pasningsaftalen.
 Kommunen kan tilbagekalde en godkendelse af en pasningsaftale, hvis  

 kommunens retningslinier for ordningen eller vejledning i forhold til den  

 konkrete pasningsaftale ikke følges.
Administration af ordningen Kommunen fastsætter de nærmere retningslinier for administration af  

 ordningen og for godkendelse af pasningsaftaler.
Forældre, der ønsker at benytte sig af muligheden for at få et tilskud til  

 deres private pasningsordning, må ansøge kommunen herom.
Ansøgning kan  

 indgives allerede når forældre får meddelelse om, at deres barn vil blive  

 optaget i et offentligt dagtilbud.
Får forældrene fx i januar meddelelse om,  

 at deres barn vil kunne starte i en børnehave den 1. marts, vil forældrene  

 straks kunne gå i gang med at få godkendt en pasningsaftale med virkning fra  

 den 1. marts, således at de også kan modtage tilskuddet fra 1. marts.
Løn- og ansættelsesvilkår Der er ikke i bistandsloven fastsat regler om løn- og ansættelsesvilkår.  

 Disse forhold aftales normalt mellem arbejdsmarkedets parter.
I forbindelse  

 med ydelse af tilskud efter § 63 b er det forældrene og børnepasseren, der  

 aftaler betalingen for børnepasningen.
Kommunen er ikke arbejdsgiver i  

 forhold til børnepasseren.
Spørgsmålet om rimelige løn- og ansættelsesvilkår  

 er imidlertid et af de elementer, som kommunen må tage i betragtning ved  

 godkendelse af en pasningsaftale.
Indberetning til skattevæsenet Det forudsættes, at den person/pasningsordning, forældrene benytter til  

 børnepasning, beskattes af betalingen herfor.
Kommunen orienterer løbende de  

 lokale skattemyndigheder om de indgåede pasningsaftaler.
Kommunen skal  

 således dels foretage månedlige indberetninger til de kommunale  

 skattemyndigheder om de pasningsaftaler, der er godkendt af kommunen, dels  

 foretage en årlig indberetning til den kommunale skattemyndighed om det  

 beløb, der i det forudgående kalenderår er udbetalt vedrørende den enkelte  

 pasningsaftale.
Pasningsaftalen Kommunen kan til brug for godkendelse af pasningstilskud anvende en  

 standardaftale for at sikre, at betingelserne for at få tilskud er opfyldt,  

 og at der på forhånd er taget stilling til de vigtigste forhold, som forældre  

 og børnepasser skal være opmærksomme på.
Kommunen kan desuden udarbejde en  

 orienteringsfolder til forældre og børnepassere om betingelserne for at  

 benytte tilskudsordningen og om forpligtelser og rettigheder for forældre og  

 børnepassere, når de indgår en pasningsaftale.
Klageadgang Klage over kommunens afgørelse om godkendelse af pasningsaftaler og  

 pasningsordninger følger de almindelige klageregler, jf. bistandslovens § 15.
 Kommunens afgørelse om godkendelse af pasningsaftaler og pasningsordninger  

 kan indbringes for det sociale ankenævn.
 Klager over fastsættelse af tilskuddets størrelse, fx i tilfælde af at  

 tilskuddet nedsættes forholdsmæssigt i forbindelse med deltidspasning, kan  

 alene indbringes for kommunen.
 Kommunens afgørelse om optagelse i dagtilbud kan ikke indbringes for anden  

 administrativ myndighed, jf. bistandslovens § 72. Det betyder, at kommunens  

 afgørelse af, hvorvidt de enkelte forældre er berettiget til at modtage  

 pasningstilskud heller ikke kan indbringes for anden administrativ myndighed.
Finansiering Kommunen afholder udgiften til tilskud til privat pasning efter § 63 b.  

 Kommunen kan hjemtage refusion af udgiften til tilskud efter § 63 b, som er  

 udbetalt til flygtninge, som er omfattet af bistandslovens § 134 a, stk. 1.  

 Socialministeriet, den 25. november 1997 KAREN JESPERSEN / Anders Lynge  

 Madsen ------------------------------------------------------- BILAG 1 Eksempler på generelle bestemmelser inden for andre lovgivningsområder,  

 som kan have betydning for aftaleforholdet mellem forældre og børnepasser 1. Formelle arbejdsmarkedsretlige regler Ansat eller selvstændig Forældre, der ønsker at benytte ordningen med tilskud til privat  

 dagpasning, må på forhånd gøre sig klart, om den aftale, de indgår med en  

 privat børnepasser indebærer, at de må opfattes som arbejdsgiver for  

 børnepasseren med de forpligtelser dette indebærer, eller om de indgår aftale  

 med en selvstændig erhvervsdrivende.
Som udgangspunkt er en lønmodtager en person, der modtager vederlag for  

 personligt arbejde i tjenesteforhold.
Det vil sige, at personen i kraft af en  

 arbejdsaftale har pligt til personligt at udføre erhvervsmæssigt arbejde  

 efter arbejdsgiverens instruktioner, for arbejdsgivers regning og risiko,  

 under arbejdsgiverens tilsyn og i arbejdsgiverens navn, og personen har krav  

 på en modydelse for arbejdet betalt af arbejdsgiveren.
Det vil således  

 afhænge af det enkelte arbejdsforhold, om der er tale om en  

 arbejdsgiver/lønmodtager.
 En arbejdsgiver er som udgangspunkt en fysiske eller juridiske person, der  

 udbetaler løn, udøver instruktionsbeføjelse og for hvis regning og risiko  

 arbejdet udføres.
Det vil afhænge af den konkrete situation, om en børnepasser anses for at  

 være lønmodtager eller selvstændig erhvervsdrivende.
Ved afgørelse heraf kan  

 det blandt andet have betydning, hvilken indflydelse forældrene har på den  

 daglige drift, om børnepasseren bærer den økonomiske risiko for fx et lejet  

 lokale, og om børnepasseren har ladet sig momsregistrere.
Arbejdsretlige regler ved arbejdsgiver/lønmodtagerforhold Ret til ferie Efter lov om ferie har en lønmodtager i offentlig eller privat tjeneste  

 ret til 5 ugers ferie.
Retten til betalt ferie afhænger af beskæftigelsen i  

 optjeningsåret, som går fra 1. januar til 31. december.
Den betalte ferie  

 holdes i året efter optjeningsåret.
Ferieåret går fra 2. maj til 1. maj.
 Når Told- og Skattevæsenet tildeler arbejdsgiveren SE-nummer, bliver  

 arbejdsgiveren automatisk oprettet som arbejdsgiver i Feriekonto-systemet, og  

 arbejdsgiveren får derfra tilsendt vejledningsmateriale og  

 indberetningsblanketter.
For ansatte, der er timelønnede, skal arbejdsgiveren yde feriegodtgørelse  

 med 12 1/2 pct. af lønnen.
Feriegodtgørelsen indbetales kvartalsvis til  

 FerieKonto.
Månedsvist ansatte, som får løn under sygdom og på  

 søgnehelligdage, har ret til ferie med løn samt et ferietillæg på mindst 1  

 pct. af det forudgående års skattepligtige indtægt, der er indtjent hos den  

 nuværende arbejdsgiver.
Ved fratræden indbetaler arbejdsgiveren til  

 FerieKonto feriegodtgørelse for det løbende optjeningsår samt for den del af  

 tidligere optjeningsår, som lønmodtageren endnu ikke har holdt ferie for.
Nærmere oplysninger om feriereglerne kan fås ved henvendelse til  

 Direktoratet for Arbejdstilsynet, Ferielovkontoret, Landskronagade 33, 2100  

 København Ø.
Telefon 39 15 20 00.
Ansat i huset Hvis lønmodtageren er ansat til at udføre husligt arbejde og får kost og  

 logi eller kost alene, er forholdet omfattet af lov om visse forhold i  

 landbruget m.v.
Dette indebærer blandt andet, at længden af såvel den  

 ugentlige som den daglige arbejdstid ikke må overstige, hvad der i henhold  

 til kollektiv overenskomst gælder for lønmodtagere beskæftiget med husligt  

 arbejde, eller hvad der i øvrigt normalt er gældende på den egn, hvor  

 arbejdet udføres.
Desuden kan lønmodtageren og arbejdsgiveren skriftligt  

 aftale nogle særlige ferieregler.
Endvidere har arbejdsgiveren pligt til at  

 give løn under sygdom eller tilskadekomst.
Hvis arbejdsforholdet ikke er  

 indgået for en bestemt periode, gælder der særlige opsigelsesvarsler.
Nærmere oplysninger om lov om visse arbejdsforhold i landbruget m.v. kan  

 fås ved henvendelse til Arbejdsministeriet, Holmens Kanal 20, 1060 København  

 K.
Telefon 33 92 59 00.
Skriftlig ansættelsesbevis Et arbejdsforhold vil som regel være omfattet af lov om arbejdsgiverens  

 pligt til at underrette lønmodtageren om vilkårene for ansættelsesforholdet.  

 Lønmodtageren skal have skriftlige oplysninger, der blandt andet omhandler  

 beskrivelse af arbejdet, spørgsmålet om lønmodtagerens rettigheder med hensyn  

 til betalt ferie, lønmodtagerens og arbejdsgiverens opsigelsesvarsler, løn og  

 kost og logi og den normale daglige og ugentlige arbejdstid.
Nærmere oplysninger om lov om arbejdsgiverens pligt til at underrette  

 lønmodtageren om vilkårene for ansættelsesforholdet kan fås ved henvendelse  

 til Arbejdsministeriet, Holmens Kanal 20, 1060 København K.
Telefon 33 92 59  

 00.
ATP-bidrag Når forældre er arbejdsgivere, skal de indbetale eget og lønmodtagerens  

 ATP-bidrag til Arbejdsmarkedets Tillægspension, jf. lov om Arbejdsmarkedets  

 Tillægspension.
Nærmere oplysninger om indsendelse af oplysninger om indbetaling af  

 ATP-bidrag kan fås ved henvendelse til Arbejdsmarkedets Tillægspension,  

 Kongens Vænge 8, 3400 Hillerød.
Telefon 48 20 48 20.
Arbejdsmiljøloven Forældrenes forpligtelser i forhold til arbejdsmiljøloven afhænger blandt  

 andet af, om de må anses for arbejdsgivere, hvor arbejdet foregår, og om den  

 ansatte er under eller over 18 år.
 Arbejdsmiljøloven omfatter ifølge § 2 arbejde for en arbejdsgiver.
Det fremgår imidlertid af § 2, stk. 2, nr. 1 og nr. 2, at undtaget for  

 loven er »arbejde i arbejdsgiverens private husholdning« samt  

 »arbejde, der udelukkende udføres af de medlemmer af arbejdsgiverens  

 familie, som hører til hans husstand«.
Efterfølgende fremgår imidlertid  

 af § 2, stk. 3, at en række bestemmelser alligevel omfatter arbejdet nævnt i  

 stk. 2 (lovens såkaldte udvidede område).
Disse bestemmelser omfatter navnlig arbejde, som indeholder et vist  

 faremoment, og betyder, at maskiner og tekniske hjælpemidler skal leve op til  

 arbejdsmiljølovgivningens krav, og at reglerne om farlige stoffer og  

 materialer skal følges.
Arbejdet skal endvidere planlægges og tilrettelægges  

 således, at det kan udføres sikkerhedsmæssigt forsvarligt.
 Derimod gælder arbejdsmiljølovens regler om virksomhedernes sikkerheds- og  

 sundhedsarbejde og om arbejdsstedets indretning ikke for lovens udvidede  

 område.
Det gælder særlige regler i arbejdsmiljølovens kapitel 10 for så vidt  

 angår unge under 18 år.
Disse regler gælder uanset om arbejdet udføres i  

 arbejdsgiverens private husholdning eller af et medlem af arbejdsgiverens  

 familie og husstand.
Udfører den ansatte arbejdet i eget hjem, finder visse af  

 arbejdsmiljølovens regler ikke anvendelse, jf. lovens § 4, og bekendtgørelse  

 om begrænsninger i anvendelse af lov om arbejdsmiljø på arbejde, som udføres  

 i den ansattes hjem.
Det gælder bl.a. reglerne om arbejdsstedets indretning,  

 om virksomhedernes sikkerheds- og sundhedsarbejde og om hviletid og fridøgn.
Det afhænger af en konkret vurdering, om et arbejde kan anses for arbejde  

 for en arbejdsgiver og dermed for omfattet af arbejdsmiljølovens hovedområde.  

 Der lægges herunder vægt på, om arbejdstageren har pligt til at stille sin  

 personlige arbejdskraft til rådighed, er undergivet instruktion og kontrol i  

 forbindelse med udførelse af arbejdet, og om arbejdsgiveren stiller  

 arbejdsrum, materialer m.m. til rådighed for udførelse af arbejdet.
Det  

 tillægges mindre væsentlig betydning, om der ydes vederlag for arbejdet, og  

 om det retlige grundlag for arbejdsforholdet skal søges i et traditionelt  

 ansættelsesforhold eller hviler på andet grundlag.
Ved fortolkningen af arbejdsmiljølovens rækkevidde lægges vægt på, at  

 arbejdsmiljøloven er en beskyttelseslov.
Der antages således at skulle være  

 særlige holdepunkter for at undtage bestemte persongrupper eller bestemte  

 typer arbejder fra lovens område.
 Nærmere oplysninger om miljølovgivningen kan fås ved henvendelse til  

 Direktoratet for Arbejdstilsynet, Landskronagade 33, 2100 København Ø.  

 Telefon 39 15 20 00.
2. Arbejdsskadeforsikring Når pasningsaftalen indebærer et ansættelsesforhold mellem forældre og  

 børnepasser, skal forældrene tegne arbejdsskadeforsikring (i forhold til den  

 ansatte). Forsikringspligten gælder uanset hvor pasningen skal foregå.
 Der er dog ikke pligt til at tegne forsikring, hvis personens arbejde  

 sammenlagt med eventuel anden medhjælp i forældrenes private husholdning ikke  

 overstiger 400 timer i et kalenderår.
Når der ikke består et ansættelsesforhold mellem forældre og børnepasser,  

 skal forældrene ikke tegne arbejdsskadeforsikring.
Dette er fx tilfældet, når  

 forældrene betaler for en plads i en privat pasningsordning, der er oprettet  

 af andre, og når forældrene betaler en børnepasser (enkeltperson), som er  

 registreret som selvstændig erhvervsdrivende.
 Forsikring kan tegnes i ethvert forsikringsselskab, der har ret til at  

 tegne arbejdsskadeforsikringer.
Nærmere oplysninger om pligten til at tegne forsikring kan fås i  

 Arbejdsskadestyrelsen, Æbeløgade 1, 2100 København Ø.
Telefon 39 17 77 00.
3. Skattemæssige forhold 1. Tilskuddet skal ikke medregnes i forældrenes  

 skattepligtige indkomst, men er i alle tilfælde skattepligtig indkomst for  

 vedkommende børnepasser, der tillige er bidragspligtig heraf efter lov om  

 arbejdsmarkedsfonde (Amf-loven). Børnepasseren skal derfor altid medtage  

 indkomsten på sin selvangivelse for det (de) pågældende indkomstår.
For at  

 undgå restskat kan det være formålstjenligt, at vedkommende børnepasser giver  

 oplysning om indtægten i forbindelse med forskudsopgørelsen.
Selvstændig børnepasser 2 a.
Foretages pasningen af en selvstændig erhvervsdrivende, påhviler der  

 ikke forældrene forpligtelser efter skattelovgivningen med hensyn til  

 indeholdelse af skat, arbejdsmarkedsbidrag m.v.
 Indkomsten er B-indkomst for modtageren (børnepasseren).
 Ved vurderingen af, om der i relation til skattelovgivningen er tale om en  

 selvstændig erhvervsdrivende, lægges der vægt på en række kriterier, der er  

 nærmere omtalt i afsnit 3.1.1.2 - 3.1.1.5 i cirkulære nr. 129 af 4. juli 1994  

 om personskatteloven.
Selvstændigt erhvervsdrivende børnepassere er omfattet af bidragspligten  

 efter Amf-loven (dvs. vedr. arbejdsmarkedsbidrag). Tilskuddet skal medregnes  

 i virksomhedsindkomsten og indgår følgeligt i bidragsgrundlaget efter samme  

 lovs § 10. Arbejdsmarkedsbidraget opkræves løbende sammen med B-  

 skatteraterne i 10 årlige rater på grundlag af forskudsregistrerede overskud  

 fra selvstændig erhvervsvirksomhed, der er personlig indkomst for det  

 pågældende indkomstår.
I forbindelse med den skattemæssige årsopgørelse opgør  

 de statslige told- og skattemyndigheder bidragsgrundlaget, beregner bidragets  

 størrelse og afstemmer det med de foreløbigt opkrævede bidrag.
Overskydende  

 bidrag udbetales til den selvstændige efter modregning af restskat m.v.  

 Restbidrag efteropkræves hos den selvstændige efter modregning af eventuel  

 overskydende skat m.v.
 Er indkomsten ikke forskudsregistreret vil den skyldige skat m.v. blive  

 udmøntet som en restskat.
Ansat børnepasser 2 b.
Foreligger der et ansættelsesforhold mellem forældre og børnepasser,  

 påhviler der heller ikke forældrene nogen forpligtelser efter  

 skattelovgivningen.
 Indtægten er B-indkomst for børnepasseren.
 Med hensyn til afregning af skattebeløbene henvises til punkt 2 a.
Børnepasseren er omfattet af bidragspligten (dvs. vedrørende  

 arbejdsmarkedsbidrag) for lønmodtagere efter Amf-loven, § 7, stk. 1, litra a,  

 og tilskuddet skal medregnes i bidragsgrundlaget efter samme lovs § 8, stk.  

 1, litra a.
Bidraget opgøres og opkræves af de statslige told- og  

 skattemyndigheder i forbindelse med den skattemæssige årsopgørelse.
Fri kost og logi 3. Værdien af fri kost og logi, der ydes børnepassere  

 i forældrenes hjem, er skattepligtig for modtageren og anses for B-indkomst.
 Med hensyn til betaling og opkrævning af skattebeløbene, se afsnit 2 a.
Vedkommende børnepasser skal indtægtsføre sådanne goder med en  

 værdiangivelse på selvangivelsen.
Det kan for at undgå en eventuel restskat  

 også være hensigtsmæssigt at give oplysninger herom i forbindelse med en  

 eventuel forskudsregistrering.
Ligningsmyndighederne, der fastsætter den endelige beskatningsværdi, skal  

 som udgangspunkt lægge markedsværdien til grund.
Er der ikke holdepunkter for  

 andet, kan ligningsmyndighederne eventuelt hense til de satser, som er  

 fastsat af Ligningsrådet for bl.a. medhjælpere ved landbruget og  

 sygehuspersonale.
 Fri kost og logi indgår i arbejdsmarkedsbidragsgrundlaget og opkrævning af  

 bidrag sker efter samme regler som nævnt i afsnit 2 b.
Fradrag efter ligningslovens § 9 H for private børnepassere 4. Ligningslovens § 9 H giver mulighed for, at private  

 dagpassere, der udfører privat dagpasning efter bistandslovens kapitel 14 om  

 privat dagpasning eller kommunalt formidlet dagpleje, ved opgørelsen af den  

 skattepligtige indkomst har adgang til - i stedet for at fradrage de faktiske  

 udgifter, der er forbundet med dagplejen - at foretage et standardfradrag.  

 Reglerne for beregningen og størrelsen af fradraget er nærmere beskrevet i  

 bestemmelsens stk. 2-3, samt i punkt 16.5 i cirkulære nr. 72 til  

 ligningsloven af 17. april 1996.
 Det beror på en konkret vurdering af pasningsforholdet, om børnepasseren  

 kan benytte fradraget efter § 9 H.
 Børnepassere, der modtager betaling efter § 63 b for privat børnepasning,  

 kan i almindelighed benytte denne bestemmelse, når pasningen finder sted i  

 børnepasserens eget hjem e.l. § 63 b er omfattet af kapitel 14 i  

 bistandsloven.
 5. Nærmere vejledning om de nævnte skatteregler m.v.  

 kan fås hos den kommunale skatteforvaltning og vedkommende Told- og  

 Skatteregionen.
4. Sygedagpenge Når forældrene ansætter en børnepasser, betragtes de som arbejdsgivere  

 efter loven om dagpenge ved sygdom eller fødsel.
Normalt ansættes børnepasseren månedsvist med løn under sygdom og på  

 søgnehelligdage, svarende til at pasningstilskuddet fra kommunen ifølge  

 pasningsaftalen ydes månedsvist.
Spørgsmålet om sygedagpenge kommer ikke på  

 tale i disse situationer, fordi der udbetales løn under sygdom.
Er der  

 derimod tale om timelønnet ansættelse uden løn under sygdom, skal forældrene  

 betale sygedagpenge til den ansatte.
Når forældrene modtager offentligt tilskud på 50 pct. eller mere, anses de  

 efter loven om dagpenge ved sygdom eller fødsel som offentlige arbejdsgivere.  

 Efter denne lovs § 1, stk. 2, betaler offentlige arbejdsgivere sygedagpenge  

 til deres ansatte, der opfylder dagpengelovens beskæftigelseskrav, uden at  

 modtage sygedagpengerefusion fra den enkelte sygemeldte lønmodtagers  

 bopælskommune.
Denne dagpengeforpligtelse består under hele den ansattes  

 sygefravær, sålænge ansættelsesforholdet består.
 Det bemærkes, at offentlige arbejdsgivere ikke kan forsikre sig mod  

 pligten til at udbetale sygedagpenge til deres ansatte.
 Hvis forældrene betaler en privat selvstændig erhvervsdrivende for  

 pasningen - uden at der foreligger et ansættelsesforhold - har forældrene  

 ingen sygedagpengeforpligtelse over for den selvstændige erhvervsdrivende i  

 tilfælde af dennes sygdom.
Selvstændige erhvervsdrivende har ret til dagpenge fra kommunen fra 1.  

 fraværsdag efter 3 ugers sygdom.
Det er en betingelse for retten til  

 dagpenge, at den pågældende har drevet selvstændig erhvervsvirksomhed i  

 væsentligt omfang i mindst 6 måneder inden for de sidste 12 måneder, heraf  

 den sidste måned før fraværet.
 Den selvstændige erhvervsdrivende kan tegne en frivillig sikring i Den  

 Sociale Ankestyrelse og derved sikre sig dagpenge i de første 3 uger af  

 sygeperioden men også i de efterfølgende sygeuger.
 Dagpengene beregnes på grundlag af det skattemæssige overskud af den  

 selvstændige erhvervsvirksomhed.
Nærmere vejledning kan fås hos Den Sociale Ankestyrelse, Amaliegade 25,  

 1256 København K.
Telefon 33 15 64 01.
5. Dagpenge ved graviditet, barsel og adoption Lønmodtagere og selvstændige erhvervsdrivende er ligestillet med hensyn  

 til dagpenge ved graviditet, barsel og adoption.
Dagpengene udbetales af kommunen fra 1. fraværsdag, når dagpengelovens  

 betingelser i øvrigt er opfyldt.
Udbetaler arbejdsgiveren løn under fraværet,  

 har denne ret til refusion fra kommunen fra den dag, hvor lønmodtageren kunne  

 have modtaget dagpenge fra kommunen.
 Der er dog ikke ret til dagpenge fra kommunen eller ret til  

 arbejdsgiverrefusion, når arbejdsgiveren udbetaler dagpenge til en gravid  

 lønmodtager i forbindelse med graviditetsundersøgelser hos en læge eller  

 jordemoder, når disse medfører fravær fra arbejdet.
 Nærmere vejledning kan fås hos Den Sociale Ankestyrelse.
6. Særligt om ansættelse af au pair til børnepasning Der kræves opholdstilladelse for en udlænding, som ønsker at være au pair  

 i Danmark.
Opholdstilladelse meddeles af Udlændingestyrelsen.
Tilladelsen  

 gives for 1 år, og kan efter ansøgning forlænges med yderligere 1 år.
 Ifølge Europarådets overenskomst af 24. november 1969 er formålet med et  

 au pair ophold, at au pair-personen kan forbedre sine sproglige og faglige  

 kundskaber samt udvide sin kulturelle horisont.
 Opholdstilladelse som au pair gives navnlig til unge ansøgere fra  

 europæiske lande eller fra lande med tilsvarende livsførelse, idet sådanne  

 unge vil få størst sprogligt, fagligt, og kulturelt udbytte af et ophold i  

 Danmark.
Opholdstilladelse som au pair til unge udlændinge, der kommer fra lande  

 uden for Europa kan gives, når ansøgerens sproglige kundskaber, almene  

 uddannelse og øvrige baggrund taler for det.
Endvidere lægges vægt på  

 ansøgerens begrundelse for at komme til Danmark.
Udlændingestyrelsen har udarbejdet en folder om Opholdstilladelse som au  

 pair.
Fra folderen kan nævnes:
- au pair-personen skal være mindst 17 år, men ikke fyldt 30 år - au pair-kontrakt skal godkendes af Udlændingestyrelsen - der skal ydes "lommepenge" med for tiden mindst 2.200 (brutto)  

 pr. måned samt fri kost og logi - den daglige arbejdstid må som hovedregel ikke overstige 5 timer - au pair-personen skal have tilstrækkelig tid til at deltage i  

 sprogkurser.
Yderligere information kan fås i Udlændingestyrelsen, Ryesgade 53, 2100  

 København Ø.
Telefon 35 36 66 00.
