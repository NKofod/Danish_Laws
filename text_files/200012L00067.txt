Fremsat den 1. november 2000 af  

 trafikministeren (Jacob Buksti) Forslag til Lov om amtskommunernes overtagelse af de  

 statslige ejerandele i privatbanerne § 1. Trafikministeren bemyndiges til i overensstemmelse med  

 aftale af 5. april 2000 mellem regeringen, Amtsrådsforeningen og  

 Hovedstadens Udviklingsråd at overdrage de staten tilhørende  

 aktier i privatbaneaktieselskaber til vedkommende amtsråd og  

 Hovedstadens Udviklingsråd.
 § 2. Banestrækningen Hillerød-Snekkersten (Lille  

 Nord) overdrages i overensstemmelse med aftale af 3. maj 2000 mellem  

 regeringen og Hovedstadens Udviklingsråd til Hovedstadens  

 Udviklingsråd.
 Stk. 2. Tinglysningsmæssig registrering af  

 Hovedstadens Udviklingsråds rettigheder og adkomstforhold kan ske  

 på grundlag af denne lov uden erlæggelse af afgifter og  

 gebyrer.
 Stk. 3. Såfremt regelmæssig passagertrafik  

 ophører på banestrækningen Hillerød-Snekkersten,  

 har staten ret til vederlagsfrit at overtage jernbaneinfrastrukturen med  

 tilhørende arealer, stationsbygninger m.v.
 Stk. 4. Statens ret til overtagelse af jernbaneinfrastruktur  

 efter stk. 3 har gyldighed mod enhver uden tinglysning.
 § 3. I lov om den lokale og regionale kollektive  

 personbefordring uden for hovedstadsområdet, jf.  

 lovbekendtgørelse nr. 493 af 16. juni 1995, som ændret ved  

 § 10 i lov nr. 1230 af 27. december 1996, § 35 i lov nr. 289 af 18.  

 maj 1998 og § 3 i lov nr. 399 af 2. juni 1999, foretages følgende  

 ændring:
 1. Efter § 6 indsættes i kapitel 4:
»§ 6 a.
Amtsrådet kan 1)	indgå kontrakter med jernbanevirksomheder om mod betaling at  

 udføre passagertrafik som offentlig service, 2)	virke som infrastrukturforvalter efter lov om jernbanevirksomhed  

 m.v. og 3)	deltage uden bestemmende indflydelse i selskaber, der forvalter  

 jernbaneinfrastruktur, driver jernbanevirksomhed eller udfører anden  

 virksomhed i tilknytning til jernbanedrift, jf. dog § 6 b,  

 stk. 2.
 Stk. 2. Trafikministeren kan fastsætte nærmere  

 regler om udøvelsen af amtsrådets beføjelser efter  

 stk. 1. Amtsrådet kan beslutte helt eller delvist at overlade sine  

 beføjelser efter stk. 1 til det i § 4, stk. 3,  

 nævnte udvalg.
§ 6 b.
Aktieselskaber, der udfører jernbanedrift i  

 henhold til koncession udstedt i medfør af anlægsloven for den  

 pågældende jernbane (privatbane), står under  

 amtsrådets økonomiske og administrative tilsyn og er forpligtet  

 til at meddele amtsrådet enhver oplysning om selskabets forhold, som  

 amtsrådet måtte forlange.
Aktieselskabernes vedtægter og  

 ændringer i disse skal godkendes af amtsrådet.
Såfremt  

 flere myndigheder måtte være kompetente efter 1. og 2. pkt.,  

 afgør trafikministeren efter anmodning, hvordan tilsynet skal  

 udøves.
Stk. 2. I selskaber, der alene udøver virksomhed som  

 nævnt i stk. 1 eller anden jernbanetrafik udført som  

 offentlig service, kan et amtsråd udøve bestemmende  

 indflydelse.
Et amtsråd kan ligeledes udøve bestemmende  

 indflydelse i et selskab, der inden for amtet udfører anden virksomhed  

 i tilknytning til jernbanedrift.
Såfremt et amtsråd opnår  

 bestemmende indflydelse i et selskab, der ikke udelukkende udfører den  

 i 1. og 2. pkt. nævnte virksomhed, skal aktiviteterne i selskabet og i  

 andre selskaber, som det pågældende selskab kontrollerer, eller  

 amtsrådets deltagelse heri inden for rimelig tid efter den erhvervelse,  

 der giver bestemmende indflydelse, tilpasses således, at  

 amtsrådets fremtidige deltagelse er i overensstemmelse med 1. og 2.  

 pkt.
 Stk. 3. Amtsrådet kan yde selskaber som nævnt i  

 stk. 1 støtte til anlæg og drift omfattet af koncessionen.  

 Amtsrådet kan beslutte at overlade det i § 4, stk. 3,  

 nævnte udvalg sine beføjelser til at yde støtte, og i  

 så fald udøves tilsynet efter stk. 1 af udvalget.  

 Amtsrådet betaler udgifter til pension i de i stk. 1 nævnte  

 selskaber.
 Stk. 4. Et selskab som nævnt i stk. 1 kan beslutte  

 at overdrage den selskabet tilhørende jernbaneinfrastruktur til  

 vedkommende amtsråd eller til tredjemand.
 Stk. 5. Trafikministeren kan tillade, at et selskab som  

 nævnt i stk. 1 driver jernbanevirksomhed uden for de  

 strækninger, hvortil selskabet har koncession.
§ 6 c. § 6 b finder tilsvarende anvendelse for  

 banestrækningen Høng-Slagelse.« § 4. I lov om hovedstadsområdets kollektive  

 persontrafik, jf. lovbekendtgørelse nr. 492 af 16. juni 1995, som  

 ændret ved § 9 i lov nr. 1230 af 27. december 1996, § 34 i  

 lov nr. 289 af 18. maj 1998, § 12 i lov nr. 355 af 2. juni 1999 og  

 § 2 i lov nr. 399 af 2. juni 1999, foretages følgende  

 ændring:
 1. Efter § 4 indsættes:
»§ 4 a.
Hovedstadens Udviklingsråd kan 1)	indgå kontrakter med jernbanevirksomheder om mod betaling at  

 udføre passagertrafik som offentlig service, 2)	virke som infrastrukturforvalter efter lov om jernbanevirksomhed  

 m.v. og 3)	deltage med bestemmende indflydelse i selskaber, der forvalter  

 jernbaneinfrastruktur, driver jernbanevirksomhed eller udfører anden  

 virksomhed i tilknytning til jernbanedrift.
 Stk. 2. Trafikministeren kan fastsætte nærmere  

 regler om udøvelsen af Hovedstadens Udviklingsråds  

 beføjelser efter stk. 1.
§ 4 b.
Aktieselskaber, der udfører jernbanedrift i  

 henhold til koncession udstedt i medfør af anlægsloven for den  

 pågældende jernbane (privatbane), står under Hovedstadens  

 Udviklingsråds økonomiske og administrative tilsyn og er  

 forpligtet til at meddele Hovedstadens Udviklingsråd enhver oplysning  

 om selskabets forhold, som rådet måtte forlange.  

 Aktieselskabernes vedtægter og ændringer i disse skal godkendes  

 af Hovedstadens Udviklingsråd.
Stk. 2. Hovedstadens Udviklingsråd kan yde selskaber som  

 nævnt i stk. 1 støtte til anlæg og drift omfattet af  

 koncessionen.
Hovedstadens Udviklingsråd betaler udgifter til pension i  

 de i stk. 1 nævnte selskaber.
 Stk. 3. Et selskab som nævnt i stk. 1 kan beslutte  

 at overdrage den selskabet tilhørende jernbaneinfrastruktur til  

 Hovedstadens Udviklingsråd eller til tredjemand.
Stk. 4. Trafikministeren kan tillade, at et selskab som  

 nævnt i stk. 1 driver jernbanevirksomhed uden for de  

 strækninger, hvortil selskabet har koncession.« § 5. I lov om kommunernes styrelse, jf.  

 lovbekendtgørelse nr. 810 af 28. oktober 1999, foretages  

 følgende ændring:
 1. I § 67, stk. 1, 2. pkt., indsættes efter  

 »lov om havne«: », samt tjenestemandslignende ansatte ved privatbanerne«.
 § 6. I lov om en kommunal tjenestemandsret, jf.  

 lovbekendtgørelse nr. 27 af 18. januar 2000, foretages følgende  

 ændringer:
 1. I § 2, stk. 1, 2. pkt., indsættes efter  

 »Hovedstadens Sygehusfællesskab«: »samt ved privatbaner«.
 2. I § 2, stk. 3, indsættes som nr.  

 4:
»4)	Medarbejdere ansat i henhold til lønningsreglement for  

 tjenestemænd ved danske privatbaner.« 3. I § 3, stk. 4, 1. pkt., indsættes efter  

 »Hovedstadens Sygehusfællesskab«: », privatbaner«.
 4. I § 4, stk. 1, 1. pkt., indsættes efter  

 »Hovedstadens Sygehusfællesskab«: »samt privatbaner«.
 5. I § 4, stk. 1, 2. pkt., indsættes efter  

 »Hovedstadens Sygehusfællesskab«: », privatbaner«.
 6. I § 4, stk. 2, indsættes efter  

 »kommunalbestyrelse,«: »privatbane,«.
 § 7. I lov nr. 39 af 31. marts 1874 om en Jernbane fra Vemb  

 Station til Lemvig eller dens Havn foretages følgende  

 ændring:
 1. I § 3 udgår: »6,«.
 § 8. I lov nr. 59 af 12. maj 1882 om Meddelelse af Koncession  

 paa Anlæg og Benyttelse af en Jernbane fra Hou Havn over Odder til et  

 Punkt paa Statsbanen mellem Skanderborg og Aarhus foretages følgende  

 ændring:
 1. I § 3 ændres »§§ 4, 5 og 6« til: »§§ 4 og  

 5«.
 § 9. Loven træder i kraft den 1. januar 2001.
 Stk. 2. Samtidig ophæves følgende love og  

 bestemmelser:
 1)	§ 9 i lov nr. 56 af 25. marts 1872 angaaende Anlæg og  

 Drift af en lollandsk-falstersk Jernbane.
 2)	§ 6 i lov nr. 71 af 23. maj 1873 om Bemyndigelse for  

 Regjeringen til at meddele Koncession paa forskjellige Jernbaneanlæg  

 paa Sjælland og Falster.
 3)	Lov nr. 195 af 7. juni 1958 om forlængelse af  

 privatbaneeneretsbevillinger.
 4)	Lov om privatbanerne, jf. lovbekendtgørelse nr. 286 af 2. maj  

 1995.
 Stk. 3. Trafikministeren bemyndiges til at ophæve  

 bestemmelser i koncessioner (privatbaneeneretsbevillinger), som er i modstrid  

 med Danmarks internationale forpligtelser, eller som ikke er  

 tidssvarende.
 § 10. Adgangen for koncessionshavere til at drive  

 jernbanevirksomhed berøres ikke af, at de hidtidige koncessioner  

 udløber, forudsat lovgivningens øvrige betingelser for at drive  

 virksomheden er opfyldt.
 Stk. 2. Jernbaner, der indtil lovens ikrafttræden har  

 været drevet i henhold til koncession, anses fortsat for omfattet af  

 lovgivningens bestemmelser om privatbaner uanset koncessionens  

 udløb.
 Stk. 3. Ved udløb af koncessioner forbliver  

 bestemmelser om ret for staten til at overtage den pågældende  

 jernbaneinfrastruktur i kraft, så længe der drives  

 regelmæssig passagertrafik på den pågældende  

 strækning og indtil et år efter meddelelse til trafikministeren  

 om ophør af sådan drift.
 § 11. Ved anvendelse af bestemmelser i lov eller koncession om  

 ret for staten til at overtage privatbaners infrastruktur skal tilskud ydet  

 af det offentlige til de pågældende privatbaners drift eller  

 anlæg efter den 1. januar 2001 ikke medregnes som indtægt for de  

 pågældende privatbaner ved opgørelse af anlæggenes  

 nettoudbytte eller ved beregning af værdien af aktierne i selskaberne.  

 Tilsvarende skal der bortses fra et eventuelt tilskudselement i betaling ydet  

 af det offentlige i henhold til kontrakt om udførelse af trafik som  

 offentlig service.
 Stk. 2. Bestemmelser i lov eller koncession om ret for staten  

 til at overtage privatbaners infrastruktur har gyldighed mod enhver uden  

 tinglysning.
Bemærkninger til lovforslaget Almindelige bemærkninger 1. Indledning Som led i finanslovsaftalen om trafik af 26. november 1999  

 mellem regeringen (Socialdemokratiet og Det Radikale Venstre), SF og  

 Enhedslisten er der den 5. april og 3. maj 2000 indgået aftaler mellem  

 regeringen og Amtsrådsforeningen og Hovedstadens Udviklingsråd  

 (HUR) om overdragelse af statens ejerandele i privatbanerne samt Lille Nord.  

 Dette lovforslag udmønter de indgåede aftaler.
De fleste privatbaner er mere end hundrede år gamle  

 og blev i sin tid etableret ved en anlægslov kombineret med en  

 koncession.
Banerne blev anlagt af private aktieselskaber, men i vid  

 udstrækning med offentlig deltagelse i anlæggenes finansiering.  

 Statens aktier i selskaberne hidrører primært fra disse  

 indskud.
På et tidspunkt var der omtrent 70 privatbaner i  

 Danmark, men de fleste af disse er i dag nedlagt eller sammenlagt med DSB,  

 således at der i dag er 13 privatbaner tilbage.
De fordeler sig med fem  

 i Jylland, en på Lolland og syv på Sjælland, jf. figur  

 1.
I 1999 producerede privatbanerne 7,5 mio. togkilometer og  

 204,9 mio. passagerkilometer.
Det svarer til ca. 12 pct. af den samlede antal  

 kørte togpassagerkilometer og ca. 4 pct. af det samlede  

 passagertransportarbejde med jernbane.
Uanset opland, standsningsmønster og længde  

 skønnes banerne at have nogenlunde ens sammensætning af  

 passagerer med hensyn til rejseformål.
Som gennemsnit skønnes  

 gruppen af passagerer til arbejde eller uddannelse at udgøre omkring  

 65 pct., indkøbs- og fritidsrejsende omkring 25 pct. og rejsende med  

 andre formål omkring 10 pct.
Privatbanernes væsentligste funktion er at betjene  

 banernes opland og lokalsamfund.
En del af banerne har nærmest karakter  

 af at være nærbane for en større købstad og dens  

 forstæder.
Den overvejende del af rejseaktiviteterne på  

 privatbanerne foregår da også inden for den lokale  

 strækning.
 Derudover indgår alle 13 privatbaner som led i den  

 regionale trafikbetjening i de respektive egne af landet og er tæt  

 koordineret med de øvrige regionale/lokale transportformer.  

 Således har alle banerne forbindelser til lokale eller regionale  

 busruter, mens fire baner på Sjælland tillige har forbindelse til  

 S-togsnettet.
Endvidere fungerer stort set alle privatbanerne som  

 tilbringere til DSB s fjerntrafiksystem og er dermed en del af det  

 landsdækkende skinnebårne trafiksystem, idet privatbanerne   med  

 undtagelse af tre   alle har forbindelse til en DSB-station, hvorfra der  

 afgår regionale tog eller Intercitytog.
Det skønnes, at omkring  

 20 pct. af det samlede antal rejsende rejser videre med DSB.
 Endelig har en række baner forbindelse til  

 færgeruter med indenlandsk eller udenlandsk anløbshavn.
I 1999 havde privatbanerne et driftsunderskud på  

 124,2 mio. kr. og investeringer på 76,9 mio. kr.
Banernes  

 driftsunderskud og investeringer har indtil nu været dækket af  

 staten med 70 pct., medens i de banerne interesserede amtskommuner og  

 kommuner har dækket resten.
Figur 1 Privatbanerne er aktieselskaber, og  

 hovedparten drives som sådanne.
Ved Hornbækbanen og  

 Nærumbanen er banedriften bortforpagtet til kommunale driftsselskaber,  

 idet dog forpagtningsaftalen mellem Helsingør Kommune og A/S  

 Helsingør-Hornbæk-Gilleleje Banen udløber pr. 31.  

 december 2000 og ikke fornyes.
Aktionærerne er typisk staten, amtskommuner,  

 kommuner og private.
Staten har gennemsnitlig ca. 55 pct. af banernes  

 aktiekapital, medens ca. 10 pct. er på private hænder.
De private  

 aktionærer har ikke deltaget i dækning af drifts- og  

 investeringstilskud.
Til selskabernes bestyrelser er valgt repræsentanter  

 fra amtskommuner, kommuner og medarbejderne.
I Odderbanens bestyrelse er  

 også private aktionærer repræsenteret.
Staten er efter eget  

 ønske ikke repræsenteret, men væsentlige forhold omkring  

 økonomi og drift m.v. forelægges Trafikministeriet, ligesom  

 banernes budgetter og regnskaber i henhold til den hidtidige lovgivning har  

 været godkendt af Trafikministeriet som grundlag for udbetaling af  

 tilskud.
Med dette lovforslag overdrages statens ansvar for  

 privatbanerne til amtsrådene og Hovedstadens Udviklingsråd, som  

 fremover får bedre muligheder for dels at udvikle potentialet i den  

 regionale, kollektive trafik, dels at prioritere og koordinere den regionale  

 bus- og togtrafik.
Overførslen af statens aktier i  

 privatbaneselskaberne til amtskommunerne sikrer også, at den lokale  

 indflydelse på banernes fremtid vil være stor, samtidig med at  

 det økonomiske ansvar for banerne samles hos én offentlig  

 myndighed.
 Samtidig overføres midler til amtskommunerne og  

 Hovedstadens Udviklingsråd svarende til de nuværende tilskud til  

 såvel drift som investeringer ved privatbanerne, ligesom der gives  

 låneadgang til finansiering af investeringer i materiel og  

 infrastruktur.
 Dette følger af aftalen af 5. april 2000 mellem  

 regeringen og Amtsrådsforeningen samt Hovedstadens Udviklingsråd  

 på baggrund af finanslovsaftalen om trafik af 26. november 1999 mellem  

 regeringen, Socialistisk Folkeparti og Enhedslisten.
Aftalen betyder, at amtskommunerne viderefører og  

 udvikler passagertrafikken på privatbanerne.
I perioden frem til 2005  

 kan der ikke nedlægges baner.
Godstrafikken søges videreudviklet  

 i separate selskaber, og privatbanerne får mulighed for at udvide  

 forretningsområdet til det samlede danske jernbanenet.
Amtskommunerne kan fra 1. januar 2005 foretage udbud af  

 togtrafikken på privatbanerne.
I perioden indtil da får  

 privatbanerne mulighed for at gennemføre den nødvendige  

 omstilling, så de i givet fald kan deltage i kommende udbud.
Staten og  

 amtskommunerne er enige om at tilstræbe en koordinering af de amtslige  

 udbud med udbud af trafikken på de statslige strækninger.
Hvis  

 det skønnes, at sådanne udbud kan medføre en  

 koordineringsgevinst for den samlede kollektive trafikbetjening, gives der  

 mulighed for samtidige og/eller fælles udbud af amtslig og statslig  

 togtrafik fra 1. januar 2003.
 Aftalen lægger herudover op til en udvikling af  

 banerne, idet amtskommunerne og Hovedstadens Udviklingsråd med de  

 forudsatte investeringstilskud og den aftalte låneadgang får  

 mulighed for at gennemføre investeringer for 1,1 mia. kr. i nye tog,  

 renovering af skinner m.v.
Den 3. maj 2000 blev der desuden indgået aftale  

 mellem regeringen og Hovedstadens Udviklingsråd om overdragelse af  

 toglinien Hillerød-Helsingør (Lille Nord) til Hovedstadens  

 Udviklingsråd.
Strækningen, der organisatorisk hører under  

 DSB S-tog a/s, har mange lighedspunkter med de nordsjællandske  

 privatbaner, f.eks. samme slags materiel og et opland svarende til  

 privatbanernes.
Det var derfor et ønske fra Hovedstadens  

 Udviklingsråd også at overtage Lille Nord.
Lille Nord drives i dag af DSB S-tog a/s efter kontrakt  

 med trafikministeren.
Efter aftalen af 3. maj 2000 overtager Hovedstadens  

 Udviklingsråd i 2001 det fulde administrative og økonomiske  

 ansvar for Lille Nord.
Lovforslaget indebærer derfor også, at  

 toglinien Hillerød-Helsingør (Lille Nord) overdrages til  

 Hovedstadens Udviklingsråd, som både overtager ansvaret for  

 tilrettelæggelse og indkøb af passagertrafik på  

 strækningen og for infrastrukturen og stationer mellem Hillerød  

 og Snekkersten.
Ved overdragelsen tilføres udviklingsrådet  

 kontraktbetalingen til DSB S-tog a/s, og der gives låneadgang til  

 finansiering af investeringer.
Sideløbende hermed søges privatbanernes  

 retsstilling normaliseret.
Privatbanernes eneretsbevillinger søges  

 ophævet, hvorefter der skal drives jernbanevirksomhed på de  

 pågældende strækninger efter samme regler som på  

 statens jernbanenet.
Til gengæld vil privatbanerne kunne drive trafik  

 uden for det geografiske område, som koncessionen dækker, og for  

 eksempel afgive bud ved statens udbud af passagertrafik.
2. Baggrunden for lovforslaget Der har igennem de seneste ti år været  

 udarbejdet en række rapporter om privatbanerne og deres organisatoriske  

 forhold.
Den første var »Rapport om Trafikøkonomi«  

 (»Würtzen-rapporten«) fra maj 1989, der blev udarbejdet af  

 Finansministeriet, Skatteministeriet, Trafikministeriet og  

 Økonomiministeriet.
Sigtet med rapporten var at skitsere, hvorledes  

 subsidierne på transportområdet gradvis kunne reduceres, idet  

 balancen mellem de forskellige transportformer samtidig tilstræbtes  

 opretholdt.
Rapporten konkluderede, at hvis (amts)kommunerne overtog  

 driftsansvaret, ville det give mulighed for en mere rationel og samordnet  

 drift af den regionale og lokale trafik.
I 1990 blev der indgået aftale mellem regeringen og  

 Amtsrådsforeningen om amtskommunernes økonomi for 1991. I den  

 forbindelse blev det aftalt, at der skulle nedsættes en arbejdsgruppe  

 vedrørende en eventuel overførsel af privatbanerne til de  

 kollektive trafikselskaber og/eller amtskommunerne.
Den havde til opgave at  

 analysere og vurdere grundlaget for en eventuel overførsel af  

 privatbanerne, herunder modeller for og konsekvenser af en sådan  

 overførsel.
I efteråret 1991 nedsattes en arbejdsgruppe, som  

 skulle kulegrave privatbanernes forhold.
Arbejdsgruppens kommissorium var at  

 foretage en undersøgelse af mulighederne for rationalisering af  

 privatbanernes drift, herunder ændringer i organisationsforhold,  

 udnyttelse af stordriftsfordele og besparelser ved fælles  

 investeringer, f.eks. sammenlægning af baner med DSB.
Arbejdsgruppens rapport opstillede tre scenarier, der alle  

 indeholdt øget samarbejde med DSB.
De omhandlede en bibeholdelse af  

 den eksisterende privatbanestruktur, en revideret struktur og en  

 sammenlægning af en eller flere baner med DSB.
En høringsrunde  

 viste, at der ikke var opbakning til nogen af de opstillede modeller.
 I 1992 gennemførtes en detaljeret beskrivelse af  

 privatbanernes økonomi, infrastruktur, person- og godstrafik, mulighed  

 for rationaliseringer og udvidet samarbejde med DSB samt overvejelser om den  

 fremtidige struktur.
Blandt andet på denne baggrund indgik regeringen  

 (Socialdemokratiet, Centrum-Demokraterne og Det radikale Venstre) et  

 fire-årigt forlig med Socialistisk Folkeparti om privatbanernes  

 fremtid.
Denne aftale blev ikke fornyet efter dens udløb.
I 1998 foreslog Opgavekommissionen, at privatbanerne  

 skulle overføres fra sin nuværende organisationsform, hvor  

 både stat, amtskommune og kommune er involveret i driften af banerne,  

 til amtskommunerne.
Opgavekommissionen vurderede, at den nuværende  

 organisering indebar manglende sammenhæng mellem økonomisk  

 ansvar og kompetence.
Herudover fremsatte Opgavekommissionen ønske om  

 en analyse af, om der var et fornuftigt samspil mellem bus og tog.
Som led i aftalen af 16. juni 1998 mellem regeringen og  

 Amtsrådsforeningen om amtskommunernes økonomi i 1999 besluttedes  

 det at nedsætte et udvalg angående den regionale bus- og  

 togbetjening.
Udvalget med deltagelse af de kommunale parter, HT og relevante  

 ministerier fik til opgave at belyse den regionale, kollektive trafiks  

 økonomi og organisering, fremkomme med en vurdering af den aktuelle  

 arbejdsdeling mellem bus og jernbane og opstille forslag til justeringer i  

 samspillet mellem staten og amtskommunerne i denne henseende med det  

 formål at styrke den kollektive trafik.
I januar 2000 afgav udvalget en redegørelse  

 (»Regional bus- og togbetjening«), der indeholdt en beskrivelse af det  

 aktuelle omfang, økonomien og den aktuelle organisering af den  

 regionale, kollektive trafik med bus og jernbane.
Rapporten opstillede en  

 række forslag til justeringer i samspillet mellem staten og  

 amtskommunerne med det formål at styrke den regionale, kollektive  

 trafik.
Rapporten indeholdt flere modeller for privatbanerne, hvoraf  

 én indebar amtskommunalt ejerskab.
 I finanslovsaftalen om trafik af 26. november 1999 mellem  

 regeringen, Socialistisk Folkeparti og Enhedslisten hedder det:
»Privatbanerne, herunder banernes infrastruktur,  

 forhandles med amterne med henblik på en mulig overdragelse.
Amternes  

 samlede kompensation udmåles efter de almindelige DUT-regler.
Amternes  

 kompensation vil i en overgangsperiode blive differentieret efter udgifterne  

 til privatbanedrift i det enkelte amt.
I overgangsperioden bør amterne  

 opretholde et passende omfang af kollektiv trafik.
Der gives låneadgang  

 til materielanskaffelser og banerenovering.« Disse forhandlinger resulterede den 5. april 2000 i  

 indgåelse af en aftale mellem regeringen på den ene side og  

 Amtsrådsforeningen og Hovedstadens Udviklingsråd på den  

 anden side om overdragelse af statens aktier og trafikkøberfunktionen  

 til amtskommunerne.
Den 3. maj 2000 indgik regeringen og Hovedstadens  

 Udviklingsråd en aftale om overdragelse af jernbanestrækningen  

 Lille Nord og betjeningen heraf til sidstnævnte.
Begge aftaler er  

 tiltrådt af Socialistisk Folkeparti og Enhedslisten.
3. Den gældende lovgivning om privatbanerne Med den nugældende lov nr. 295 af 6. juni 1984 om  

 privatbanerne (Folketingstidende 1983-84, 2. samling, tillæg A, sp.  

 1315 ff) (ændret ved lov nr. 192 af 29. marts 1989 og lov nr. 233 af 4.  

 april 1995) skete der en samling og koordinering af den eksisterende  

 lovgivning om tilsyn med og tilskud til privatbanerne.
Et lovkompleks  

 omfattende i alt 8 love, hvoraf den ældste var fra 1919, blev  

 således afløst af en enkelt lov, men grundlæggende skete  

 der ikke nogen ændringer i retsgrundlaget for privatbaneselskabernes  

 virksomhed.
 I henhold til privatbanelovens § 2 står  

 privatbanerne under trafikministerens administrative, økonomiske og  

 tekniske tilsyn, ligesom ministeren godkender selskabernes vedtægter.  

 Finansministeren godkender regler vedrørende løn-,  

 ansættelses- og pensionsvilkår for de ved banerne ansatte  

 tjenestemænd.
 Jernbanetilsynet varetager i medfør af lov nr. 336  

 af 1. maj 1996 tilsynet med privatbanerne vedrørende teknik,  

 sikkerhed, anlæg m.v.
 Den gældende tilskudsordning er beskrevet nedenfor i  

 afsnit 5 og forholdene for medarbejderne ved banerne i afsnit 7.
 Ud over privatbaneloven er retsgrundlaget for de 13  

 nuværende privatbaner de mellem 1856 og 1918 udstedte anlægslove.  

 Hertil hører der for de enkelte banestrækninger en  

 eneretsbevilling eller koncession, der som hovedregel kun gælder for et  

 bestemt tidsrum, normalt 80 år.
 De enkelte privatbaneselskaber, disses koncessionsforhold  

 samt fordelingen af aktierne i selskaberne er beskrevet nedenfor i afsnit  

 4.
 I anlægslovene er regeringen givet omtrent  

 enslydende bemyndigelse til at meddele »eneret til anlæg og drift« af  

 en jernbane på en given strækning, og koncessionerne er  

 udfærdiget i overensstemmelse hermed uden yderligere  

 præciseringer.
 I henhold til lov nr. 195 af 7. juni 1958 om  

 forlængelse af privatbaneeneretsbevillinger (Folketingstidende 1957-58,  

 tillæg A, sp. 1749 ff) er trafikministeren bemyndiget til,  

 efterhånden som eneretsbevillingerne udløber, at forlænge  

 disse for et tidsrum af indtil 20 år ad gangen, ligesom ministeren med  

 tilslutning fra Finansudvalget kan foretage ændringer i og  

 tilføjelser til bevillingernes indhold.
 I 1990 blev eneretsbevillingerne for otte baner  

 forlænget i medfør af denne lov for 20 år, dvs. til  

 udgangen af 2009. Det drejer sig om Gribskovbanen (strækningen  

 Kagerup-Helsinge), Hillerød-Frederiksværk-Hundested Jernbane  

 (strækningen Hillerød-Frederiksværk), Lyngby-Nærum  

 Jernbane, Odsherreds Jernbane, Høng-Tølløse Jernbane,  

 Vestbanen, Vemb-Lemvig-Thyborøn Jernbane samt  

 Helsingør-Hornbæk-Gilleleje Jernbane (strækningen  

 Helsingør-Hornbæk). I meddelelserne om forlængelse af  

 disse bevillinger var der tilføjet følgende:
 »Det skal oplyses, at spørgsmålet om  

 forlængelse af eneretsbevillinger alene er af formel karakter, idet  

 regulering af privatbanernes forhold vil kunne ske i medfør af andre  

 bestemmelser.
Det har derfor i forbindelse med regelsaneringen  

 været overvejet at ophæve ordningen med eneretsbevillinger, men  

 dette undlades indtil videre, idet en ændring af privatbaneloven med  

 alene dette begrænsede sigte ikke er fundet hensigtsmæssig.« Infrastrukturen ejes af den enkelte privatbane, hvilket  

 som hovedregel også gælder det rullende materiel.
Selskabernes ejendomsret til infrastrukturen og de  

 arealer, som den ligger på, er dog ikke ubetinget.
I hovedparten af  

 anlægslovene er der således bestemmelser, hvorefter der  

 forbeholdes staten ret til at overtage anlæg og arealer, eller der  

 henvises til bestemmelser, hvoraf en sådan ret for staten  

 følger.
Endelig er der den variation, at bestemmelsen om statens ret  

 alene findes i koncessionsteksten; det drejer sig om en del af  

 Østbanen og Odderbanen.
Den eneste strækning, for hvilken der  

 ikke er fastsat en ret for staten til overtagelse, er den tidligere  

 statsbanestrækning Høng-Slagelse.
Lovbestemmelserne om statens  

 overtagelsesret er i øvrigt ikke helt ensartet udformet.
 § 2, 3. pkt., i lov nr. 56 af 25. marts 1872  

 angaaende Anlæg og Drift af en lollandsk-falstersk Jernbane, dvs.  

 Lollandsbanen, er sålydende:
»Der forbeholdes Staten Ret til efter 25 Aar fra Banens  

 Aabning at overtage Banen med de paa den hvilende Forpligtelser mod kontant  

 Indløsning af de udstedte, med Regjeringens Samtykke (jfr. § 6)  

 garanterede og ugaranterede Aktier til en Pris, lig Gjennemsnittet af disse  

 Aktiers Markedspris paa Kjøbenhavns Børs i de sidste 3 Aar, som  

 ere gaaede forud for den Dag, da Overtagelsen fordres.« § 7, stk. 1, i lov nr. 71 af 23. maj 1873 om  

 Bemyndigelse for Regjeringen til at meddele Koncession paa forskjellige  

 Jernbaneanlæg paa Sjælland og Falster, der vedrører en del  

 af Gribskovbanen, er sålydende:
»Der forbeholdes Staten Ret til efter Udgangen af Aaret  

 1895 at overtage enhver af de nævnte Baner samt Tilbehør med de  

 derpaa hvilende Forpligtelser enten mod kontant Indløsning af de  

 udstedte Aktier til en Pris, der er lig Gjennemsnittet af disses Markedspris  

 i de sidste 3 Aar, som ere gaaede forud for den Dag, da Overdragelsen  

 fordres, eller   saafremt det paagjældende Anlæg til den Tid ikke  

 maatte tilhøre et Aktieselskab   mod Udredelsen af et Vederlag, der er  

 ligt det Tyvedobbelte af Gjennemsnittet af Anlægets Nettoudbytte i de 3  

 sidste Aar, som ere gaaede forud for det Aar, i hvilket det forlanges  

 overdraget til Staten.« En anden del af Gribskovbanen er anlagt i henhold til lov  

 nr. 84 af 8. maj 1894 om Anlæg af en Statsbane fra Klampenborg til  

 Helsingør m.m., og ifølge § 5 skal alle bestemmelser i lov  

 nr. 71 af 23. maj 1873 også gælde for denne strækning, dvs.  

 også den citerede § 7, stk. 1.
 En del af Lemvigbanen er anlagt i henhold til lov nr. 39  

 af 31. marts 1874 om en jernbane fra Vemb Station til Lemvig eller dens Havn,  

 og ifølge § 3, skal bl.a § 8 i lov nr. 72 af 23. maj 1873 om  

 Meddelelse af Koncession paa Anlæg og Benyttelse af forskjellige  

 Sidebaner til de jydsk-fynske Statsbaner også gælde for denne  

 banestrækning. § 8, stk. 1, i lov nr. 72 af 23. maj 1873 er  

 sålydende:
»Der forebeholdes Staten Ret til efter Udgangen af Aaret  

 1900 at overtage ethvert af de nævnte Baneanlæg med  

 Tilbehør og med de derpaa hvilende Forpligtelser enten mod kontant  

 Indløsning af de udstedte Aktier til en Pris lig Gjennemsnittet af  

 disses Markedspris i de sidste 3 Aar, som ere gaaede forud for den Dag, da  

 Overtagelsen fordres, eller - saafremt det paagjældende Anlæg til  

 den Tid ikke maatte tilhøre et Aktieselskab - mod Udredelsen af et  

 Vederlag, lig det Tyvedobbelte af Gjennemsnittet af Anlægets  

 Nettoudbytte i de sidste 3 Aar, der ere gaaede forud for det Aar, i hvilket  

 det forlanges overdraget til Staten.« § 6 i lov nr. 44 af 4. maj 1875 om Anlæg af  

 Jernbaner til Tuborg Havn samt til Faxe og Rødvig, der vedrører  

 en del af Østbanen, er sålydende:
»Der forbeholdes Staten Ret til, naar der er  

 forløbet 25 Aar, efter at vedkommende Bane er aabnet for den  

 almindelige Færdsel, at overtage samme med Tilbehør med de  

 derpaa hvilende Forpligtelser enten mod kontant Indløsning af de  

 udstedte Aktier til en Pris lig Gjennemsnittet af disses Markedspris i de  

 sidste 3 Aar, som ere gaaede forud for den Dag, da Overdragelsen fordres,  

 eller - saafremt der til den Tid ikke maatte existere et særligt  

 Aktieselskab for den paagjældende Bane - mod Udredelsen af et Vederlag,  

 der er ligt det Tyvedobbelte af Gjennemsnittet af Anlægets Nettoudbytte  

 i de 3 sidste Aar, som ere gaaede forud for det Aar, i hvilket det forlanges  

 overdraget til Staten.
Med Hensyn til det sidste Tilfælde bliver der i  

 Koncessionen at optage nærmere Bestemmelser dels om, hvorledes der skal  

 sikkres Regjeringen Adgang til at skaffe sig nøiagtig Oplysning om  

 Udbyttet, dels om, hvorledes Spørgsmaal angaaende Nettoudbyttets  

 Beregning skulle finde deres Afgjørelse.« § 5, litra i, i lov nr. 88 af 8. maj 1894 om  

 Anlæg og Drift af private Jernbaner, der vedrører en del af  

 Hornbækbanen, en del af Gribskovbanen, en del af  

 Frederiksværkbanen, Nærumbanen, Odsherredsbanen, en del af  

 Høng-Tølløsebanen, en del af Lemvigbanen og Vestbanen,  

 fastsætter, at eneretsbevillingen skal indeholde bestemmelse om:
»at der er forbeholdt Staten Ret til, efter 25 Aars  

 Forløb fra Banens Aabning i hele sin Udstrækning, at overtage  

 Baneanlæget med Tilbehør og med derpaa hvilende Forpligtelser  

 enten mod Udredelsen af et Vederlag lig det 20-dobbelte af Gennemsnittet af  

 Banens Nettoudbytte i de sidste 3 Aar, der gaa forud for det Aar, i hvilket  

 den forlanges overdragen til Staten, eller mod Udredelsen af en Sum, der  

 svarer til den Kapital, som bevislig er anvendt til Anlæget af Banen.  

 Staten skal have Valget mellem disse to Overdragelsesmaader, og kan der i  

 begge Tilfælde efter uvillige Mænds Skøn fradrages i  

 Vederlaget et passende Beløb, saafremt Banen med Tilbehør ikke  

 paa Overdragelsens Tid i enhver Henseende findes i fuldstændig og vel  

 vedligeholdt Stand;« § 11, litra i, i lov nr. 156 af 27. maj 1908 om nye  

 Jernbaneanlæg m.v., der vedrører en del af Hornbækbanen,  

 en del af Gribskovbanen, en del af Frederiksværkbanen, Skagensbanen og  

 Hjørringbanen, fastsætter, at eneretsbevillingen skal indeholde  

 bestemmelse om:
 »at der er forbeholdt Staten Ret til efter 25 Aars  

 Forløb fra Banens Aabning i hele sin Udstrækning at overtage  

 Baneanlæget med Tilbehør og med derpaa hvilende Forpligtelser  

 enten mod Udredelsen af et Vederlag lig det 20-dobbelte af Gennemsnittet af  

 Banens Nettoudbytte i de sidste 3 Aar, der gaa forud for det Aar, i hvilket  

 den forlanges overdragen til Staten, eller mod Udredelsen af en Sum, der  

 svarer til den Kapital, som bevislig er anvendt til Anlæget af  

 Banen.
Staten skal have Valget mellem disse to  

 Overdragelsesmaader, og der kan i begge Tilfælde efter uvillige  

 Mænds Skøn i Vederlaget fradrages et passende Beløb,  

 saafremt Banen med Tilbehør ikke paa Overdragelsens Tid i enhver  

 Henseende findes i fuldstændig og vel vedligeholdt Stand;« Denne lov indeholder endvidere i § 10, 2. pkt.,  

 følgende bestemmelse:
»Ved Enerettens Udløb tilkommer det  

 Lovgivningsmagten at træffe Bestemmelse om Banernes fremtidige Ordning  

 og Ejendomsforhold.« Efter gældende ret består der således en  

 ret for staten til på anfordring at overtage privatbanerne, bortset fra  

 Høng-Slagelse, og overtagelse kan fordres, også selvom banen  

 fortsat er i drift, og selvom koncessionen endnu ikke er udløbet.
Da  

 driften ikke i mange år har været overskudsgivende, vil  

 overtagelse kunne ske mod betaling af et beløb til aktionærerne,  

 som efter nutidige forhold er ganske ringe, eller eventuelt helt uden  

 vederlag.
 Som det fremgår har staten ved flere lejligheder  

 forbeholdt sig at ordne privatbanernes forhold ved ny lovgivning.
4. Privatbaneselskaberne De 13 baner er organiseret i aktieselskabsform med en  

 aktiefordeling, som varierer fra bane til bane.
Staten er aktionær i 12  

 af de 13 baner med en aktieandel på mellem 34,5 pct. og 70,4 pct.
De  

 øvrige aktionærer er de amtskommuner og kommuner, som den  

 pågældende bane gennemløber, samt enkelte private.
 Aktiefordelingen og koncessionsforholdene er i  

 øvrigt således:
A/S Helsingør-Hornbæk-Gilleleje Banen Aktiekapitalen udgør 2.620.926 kr.
Staten ejer  

 aktier for nominelt 1.415.391 kr., svarende til 54,0 pct., amtskommuner og  

 kommuner ejer aktier for nominelt 699.693 kr., svarende til 26,7 pct., mens  

 private ejer aktier for nominelt 505.842 kr., svarende til 19,3 pct.
 Strækningen fra Helsingør til Hornbæk:
 Eneretsbevilling af 23. marts 1903 gældende til 1.  

 januar 1990 og forlænget til 31. december 2009.
 Strækningen fra Hornbæk til Gilleleje:
 Eneretsbevilling af 12. marts 1915 gældende til 1.  

 januar 2008.
A/S Gribskovbanen Aktiekapitalen udgør 3.969.403 kr.
Staten ejer  

 aktier for nominelt 2.418.335 kr., svarende til 60,9 pct., amtskommuner og  

 kommuner ejer aktier for nominelt 1.164.530 kr., svarende til 29,3 pct., mens  

 private ejer aktier for nominelt 386.538 kr., svarende til 9,7 pct.
 Strækningen fra Hillerød til Græsted:
 Eneretsbevilling af 17. januar 1879 i 80 år fra  

 banens åbning og forlænget til 31. december 1999. Herefter  

 forlænget til 31. marts 2000 og yderligere til 2. januar 2001.
 Strækningen fra Græsted til Gilleleje:
Eneretsbevilling af 27. september 1894, som bestemmer, at  

 strækningen skal følge samme bestemmelser som strækningen  

 Hillerød-Græsted.
Forlænget til 31. december 1999.  

 Herefter forlænget til 31. marts 2000 og yderligere til 2. januar  

 2001.
 Strækningen fra Kagerup til Helsinge:
 Eneretsbevilling af 6. februar 1896 gældende til 1.  

 januar 1990 og forlænget til 31. december 2009.
 Strækningen fra Helsinge til Tisvildeleje:
 Eneretsbevilling af 30. august 1918 gældende til 1.  

 januar 2008.
Hillerød-Frederiksværk-Hundested Jernbane A/S Aktiekapitalen udgør 4.568.800 kr.
Staten ejer  

 aktier for nominelt 2.624.400 kr., svarende til 57,4 pct., amtskommuner og  

 kommuner ejer aktier for nominelt 1.727.400 kr., svarende til 37,8 pct., mens  

 private ejer aktier for nominelt 129.800 kr., svarende til 2,8 pct.
Banen  

 ejer egne aktier for nominelt 87.200 kr., svarende til 1,9 pct.
 Strækningen fra Hillerød til Frederiksværk:
 Eneretsbevilling af 3. december 1894 gældende til 1.  

 januar 1990 og forlænget til 31. december 2009.
 Strækningen fra Frederiksværk til Hundested:
 Eneretsbevilling af 10. juli 1914 gældende til 1.  

 januar 2008.
Aktieselskabet Lyngby-Nærum Banen Aktiekapitalen udgør 916.589 kr.
Staten ejer  

 aktier for nominelt 316.600 kr., svarende til 34,5 pct., kommunerne ejer  

 aktier for nominelt 445.100 kr., svarende til 48,6 pct., mens private ejer  

 aktier for nominelt 155.000 kr., svarende til 16,9 pct.
 Strækningen fra Lyngby til Nærum:
 Eneretsbevilling af 15. august 1898 gældende til 1.  

 januar 1990 og forlænget til 31. december 2009.
Odsherreds Jernbane A/S Aktiekapitalen udgør 2.146.000 kr.
Staten ejer  

 aktier for nominelt 1.073.000 kr., svarende til 50,0 pct., amtskommuner og  

 kommuner ejer aktier for nominelt 991.000 kr., svarende til 46,2 pct., mens  

 private ejer aktier for nominelt 81.800 kr., svarende til 3,8 pct.
 Strækningen fra Nykøbing til Holbæk:
 Eneretsbevilling af 6. maj 1896 gældende til den 1.  

 januar 1990 og forlænget til 31. december 2009.
Høng Tølløse Jernbane A/S Aktiekapitalen udgør 1.741.600 kr.
Staten ejer  

 aktier for nominelt 870.800 kr., svarende til 50,0 pct., amtskommuner og  

 kommuner ejer aktier for nominelt 814.200 kr., svarende til 46,8 pct., mens  

 private ejer aktier for nominelt 56.600 kr., svarende til 3,2 pct.
 Strækningen fra Tølløse til Høng:
 Eneretsbevilling af 7. november 1898 gældende til 1.  

 januar 1990 og forlænget til 31. december 2009.
 Strækningen Høng-Slagelse:
 Ingen eneretsbevilling på strækningen.
 Først i 1970 begyndte privatbanen at køre  

 passagerer på strækningen Høng-Slagelse, og  

 strækningen blev overtaget fra Banestyrelsen ved aktstykke nr. 183,  

 tiltrådt 9. april 1997. Indtil salget foregik passagertrafikken  

 på strækningen efter overenskomst med DSB/Banestyrelsen.
Østbanen A/S Aktiekapitalen udgør 2.783.740 kr.
Staten ejer  

 aktier for nominelt 1.135.540 kr., svarende til 40,8 pct., amtskommuner og  

 kommuner ejer aktier for nominelt 715.427 kr., svarende til 25,7 pct., mens  

 private ejer aktier for nominelt 919.800 kr., svarende til 33,0 pct.
Desuden  

 ejer banen egne aktier for nominelt 13.773 kr., svarende til 0,5 pct.
 Strækningen Fakse-Fakseladeplads:
 Eneretsbevilling af 11. september 1868, som er  

 ændret og udvidet i eneretsbevilling af 28. maj 1880 gældende til  

 1. juli 1959. Forlænget til 1. juli 1979, herefter til 30. juni 1999,  

 samt yderligere forlænget til 30. juni 2004.
 Strækningen fra Køge til Fakse med en sidebane til  

 Rødvig:
 Eneretsbevilling af 24. maj 1875 på 80 år fra  

 banens åbning og forlænget til 1. juli 1979. Herefter  

 forlænget til 30. juni 1999, samt yderligere forlænget til 30.  

 juni 2004.
A/S Lollandsbanen Aktiekapitalen udgør 1.000.000 kr.
Staten ejer  

 aktier for nominelt 500.000 kr., svarende til 50 pct., amtskommuner og  

 kommuner ejer aktier for nominelt 500.000 kr., svarende til 50 pct.
 Det nuværende selskab er stiftet i henhold til lov  

 nr. 151 af 11. maj 1954, der overfører Det Lolland-Falsterske  

 Jernbane-Selskabs indtil da varetagne jernbanedrift på Lolland til det  

 nydannede selskab.
 For strækningen Nykøbing F-Nakskov:
Eneretsbevilling af 29. marts 1873 gældende 80  

 år fra banens åbning.
Bevillingen er forlænget i 80  

 år fra den 1. juli 1954, dvs. til den 1. juli 2034.
 Strækningen Maribo-Bandholm:
 Lollandsbanen driver tillige veterantogskørsel  

 på strækningen.
A/S Skagensbanen Aktiekapitalen udgør 4.699.500 kr.
Staten ejer  

 aktier for nominelt 3.133.000 kr., svarende til 66,7 pct., amtskommuner og  

 kommuner ejer aktier for nominelt 1.558.134 kr., svarende til 33,2 pct., mens  

 private ejer aktier for nominelt 8.366 kr., svarende til 0,2 pct.
 Eneretsbevilling af 27. juni 1889 i 80 år fra banens  

 åbning, ændret ved eneretsbevilling af 3. november 1919  

 gældende til 1. januar 2008.
A/S Hjørring Privatbaner Aktiekapitalen udgør 11.703.700 kr.
Staten ejer  

 aktier for nominelt 6.702.500 kr., svarende til 57,3 pct., amtskommuner og  

 kommuner ejer aktier for nominelt 4.921.700 kr., svarende til 42,1 pct., mens  

 private ejer aktier for nominelt 79.500 kr., svarende til 0,7 pct.
Strækningen Hjørring-Hirtshals Eneretsbevilling af 28. maj 1915 gældende til 1.  

 januar 2008.
Vemb-Lemvig-Thyborøn Jernbane A/S Aktiekapitalen udgør 2.068.200 kr.
Staten ejer  

 aktier for nominelt 1.456.400 kr., svarende til 70,4 pct., amtskommuner og  

 kommuner ejer aktier for nominelt 583.200 kr., svarende til 28,2 pct., mens  

 private ejer aktier for nominelt 28.600 kr., svarende til 1,4 pct.
 Strækningen fra Vemb station til Lemvig:
 Eneretsbevilling af 7. juni 1878 gældende til den 1.  

 januar 1970. Sidst forlænget til 31. december 2009.
 Strækningen fra Lemvig Havn over Lemvig station og  

 Harboeøre til Thyborøn Kanal:
 Eneretsbevilling af 5. maj 1897 gældende til 1.  

 januar 1990. Forlænget til 31. december 2009.
A/S Hads-Ning Herreders Jernbane Staten ejer ingen aktier i selskabet.
Aktiekapitalen udgør 1.050.000 kr.
Amtskommuner og  

 kommuner ejer aktier for nominelt 680.000 kr., svarende til 64,8 pct., mens  

 private ejer aktier for nominelt 370.000 kr., svarende til 35,2 pct.
Strækningen Odder-Århus Eneretsbevilling af 4. september 1882 i 80 efter banens  

 åbning.
Sidst forlænget i 1983 til 19. juni 2004.
Vestbanen A/S Aktiekapitalen udgør 2.346.434 kr.
Staten ejer  

 aktier for nominelt 1.244.000 kr., svarende til 53,0 pct., amtskommuner og  

 kommuner ejer aktier for nominelt 1.102.434 kr., svarende til 47,0 pct.
Strækningen Varde-Nørre Nebel Eneretsbevilling af 4. oktober 1900 gældende til 1.  

 januar 1990, forlænget til 31. december 2009.
5. Gældende tilskudsordning Ved lov nr. 187 af 12. april 1949 om dækning af  

 vanskeligt stillede privatbaners underskud blev der indført  

 driftsunderskudsdækning.
Underskudsdækningen blev udbygget i 1955  

 og 1956.
 I henhold til privatbanelovens § 3 betaler staten 70  

 pct. af privatbanevirksomhedernes driftsunderskud og investeringsudgifter  

 mod, at de interesserede amtskommuner og kommuner betaler 30 pct.
Staten dækker 85 pct. af udgifterne til pension og  

 amtskommuner og kommuner de resterende 15 pct.
Pensionsudgifterne  

 indgår ikke i opgørelsen af banernes driftsunderskud, idet disse  

 udgifter i deres helhed afholdes af offentlige myndigheder.
6. Aftalernes indhold I henhold til aftalerne af 5. april og 3. maj 2000 mellem  

 regeringen og henholdsvis Amtsrådsforeningen og Hovedstadens  

 Udviklingsråd overtager amtskommunerne og Hovedstadens  

 Udviklingsråd pr. 1. januar 2001 statens ansvar for såvel drift  

 som infrastruktur på privatbanerne og Lille Nord, ligesom statens  

 aktier i privatbaneselskaberne og statens jernbaneinfrastruktur mellem  

 Hillerød og Snekkersten overdrages.
Ved overdragelsen af privatbanerne overføres midler  

 svarende til de nuværende statstilskud til såvel drift som  

 investeringer ved privatbanerne til amtskommunerne og Hovedstadens  

 Udviklingsråd.
Samtidig gives låneadgang til finansiering af  

 investeringer i materiel og infrastruktur.
Midlerne fra de kommunale drifts-  

 og investeringstilskud til privatbanerne forudsættes ligeledes  

 overført til amtskommunerne og Hovedstadens Udviklingsråd.
Ved  

 overdragelsen af Lille Nord tilføres Hovedstadens Udviklingsråd  

 desuden midler til kontraktsbetaling til DSB S-tog a/s samt et  

 investeringstilskud.
I en overgangsperiode øremærkes statens  

 tilskud til Hovedstadens Udviklingsråd og de amtskommuner, der har  

 privatbanedrift.
For driftstilskud sættes overgangsperioden til fire  

 år (2001-2004) og for investeringstilskud til 15 år (2001-2015).  

 Investeringstilskuddet er fordelt mellem amtskommuner og Hovedstadens  

 Udviklingsråd på baggrund af Jernbanetilsynets vurdering af de  

 respektive amtskommuners investeringsbehov, hvis privatbanedriften  

 videreføres på det nuværende niveau i perioden 2000-2009.  

 Efter overgangsperiodernes udløb fordeles midlerne blandt  

 amtskommunerne og Hovedstadens Udviklingsråd som en del af  

 bloktilskuddene efter det såkaldte udvidede totalbalanceprincip (DUT).  

 Med de forudsatte investeringstilskud og lånefinansieringsmuligheder  

 kan der gennemføres investeringer på 1,1 mia. kr. på  

 privatbaneområdet.
 Amtsrådene og Hovedstadens Udviklingsråd er  

 efter aftalerne forpligtet til at opretholde togbetjeningen på  

 privatbanerne og Lille Nord frem til 2005. Ved »opretholdt togbetjening«  

 forstås en togbetjening svarende minimum til niveauet i 2000 hverdage  

 fra kl. 6 til kl. 21, lørdage fra kl. 6 til kl. 16 og søndage  

 fra kl. 12 til kl. 21. I det omfang, der er passagermæssigt grundlag  

 herfor, bør amtskommunerne og Hovedstadens Udviklingsråd  

 tilstræbe togbetjening også udenfor de anførte  

 tidspunkter.
Efter 2005 står det enkelte amtsråd og  

 Hovedstadens Udviklingsråd frit.
Men hvis et amtsråd eller  

 Hovedstadens Udviklingsråd i overgangsperioden for investeringer  

 beslutter at indstille togdriften på en eller flere  

 banestrækninger, modtager amtskommunen eller Hovedstadens  

 Udviklingsråd ikke statslige investeringstilskud til den indstillede  

 banestrækning.
Herudover tilbagebetaler en amtskommune eller  

 Hovedstadens Udviklingsråd, der indstiller jernbanedriften på en  

 privatbane, de sidste fem års investeringstilskud til den  

 pågældende bane, medmindre amtskommunen eller Hovedstadens  

 Udviklingsråd kan godtgøre, at der siden amtskommunens eller  

 Hovedstadens Udviklingsråds overtagelse er foretaget investeringer i  

 infrastruktur og materiel på den pågældende  

 strækning, der kan retfærdiggøre tilskuddet.
I begge  

 tilfælde fordeles disse tilskud blandt de øvrige amtskommuner og  

 Hovedstadens Udviklingsråd, hvor privatbanedrift opretholdes.
Ved disse  

 mekanismer er der sikret en væsentlig tilskyndelse for amtskommunerne  

 og Hovedstadens Udviklingsråd til at videreføre banerne og  

 styrke togdriften.
Amtskommunerne og Hovedstadens Udviklingsråd kan  

 inden for aftalens rammer foretage udbud af togtrafikken på  

 privatbanerne fra 2005. Trafikministeriet og henholdsvis amtskommunerne og  

 Hovedstadens Udviklingsråd er enige om at tilstræbe en  

 koordinering af de amtskommunale udbud med udbud af trafikken på de  

 statslige jernbanestrækninger, så der sikres en  

 sammenhængende udvikling af den amtskommunale og statslige  

 jernbanetrafik.
Hvis det skønnes, at sådanne udbud kan  

 medføre en koordineringsgevinst til gavn for den samlede kollektive  

 trafikbetjening, kan der ske koordinerede udbud fra 2003.
Privatbanerne har indtil 1984 modtaget tilskud til  

 investeringer som rente- og afdragsfri lån fra stat og kommuner.  

 Banerne har derfor en betydelig gæld.
Det indgår i aftalen, at  

 der tilstræbes en samlet løsning for denne gæld.
Som et led i aftalen tilstræbes en ophævelse  

 af privatbanernes eneretsbevillinger og en åbning af privatbanernes  

 banenet, så enhver jernbaneoperatør kan drive jernbanevirksomhed  

 på privatbanernes infrastruktur efter samme regler som på det  

 øvrige banenet.
Alle jernbaneoperatører får på den  

 måde efterhånden lige adgang til den samlede, danske  

 jernbaneinfrastruktur efter retningslinierne i lov om jernbanevirksomhed  

 m.v.
Der er enighed om, at kommunernes tilskud til  

 privatbanerne søges afviklet inden for rammen af den normale  

 DUT-mekanisme (modregning i bloktilskud) og efter forhandling.
Staten  

 træder ud af privatbaneselskaberne.
Kommunerne får på samme  

 måde mulighed herfor, men der vil fortsat være mulighed for et  

 frivilligt samarbejde mellem amtskommuner og kommuner om privatbanernes  

 aktiviteter på lokalt plan.
Af hensyn til en fair konkurrence med private  

 jernbanevirksomheder, der udfører godstransport, har  

 Amtsrådsforeningen og Hovedstadens Udviklingsråd i aftalen  

 tilkendegivet, at der for de privatbaner, som driver godstrafik, vil ske en  

 udskillelse af denne trafik i selvstændige selskaber inden 1. januar  

 2002. Rejsegods, herunder cykler m.v., der befordres i personførende  

 tog, er dog undtaget herfra.
Der kan foretages fusioner af de respektive  

 selskaber.
I tilfælde af salg af amtskommunernes eller  

 Hovedstadens Udviklingsråds aktier (eller dele heraf) modtager staten i  

 overgangsperioden på 15 år en andel på 70 pct. af et  

 eventuelt provenu svarende til statens hidtidige finansieringsandel.
I den  

 efterfølgende 10-årige periode modtager staten 30 pct. af  

 provenuet.
Herefter afstår staten fra at modtage eventuelt provenu ved  

 salg.
Ved videresalg af dele af aktiviteter eller  

 datterselskaber modtager staten samme andel af det amtskommunale provenu.
I  

 tilfælde, hvor indtægter fra salg af dele af aktiviteter eller  

 datterselskaber anvendes til udvidelse af jernbanedriften eller  

 jernbaneinvesteringer i øvrigt, frafalder staten dette krav.
 Såfremt banebetjeningen på en strækning  

 nedlægges permanent, kan staten overtage jernbaneinfrastrukturen med  

 tilhørende arealer og stationer, som de er og forefindes,  

 vederlagsfrit.
7. Medarbejdernes stilling Pr. 1. januar 1999 var der ansat 773 ved privatbanerne.  

 Heraf var 503 ansat på tjenestemandslignende vilkår i henhold til  

 Lønningsreglement for tjenestemænd ved danske privatbaner, mens  

 270 var overenskomstansatte.
 Overdragelse af den statslige ejerandel til amtskommunerne  

 indebærer ikke, at gældende regler om ansættelsesforhold og  

 ansættelsesbetingelser ændres.
 Statens overdragelse af sine aktier i  

 privatbaneselskaberne til amtskommunerne er ikke en virksomhedsoverdragelse,  

 da lønmodtagerne forbliver ansat i samme selskab, og bestemmelserne i  

 virksomhedsoverdragelsesloven finder dermed ikke anvendelse.
I dag forhandles overenskomsterne for privatbanernes  

 medarbejdere mellem fagforeningerne og Privatbanernes  

 Fællesrepræsentation og for så vidt angår de  

 medarbejdere, der er ansat på tjenestemandslignende vilkår, med  

 Finansministeriet som tilsynsmyndighed.
Ved en overførsel af opgaven  

 til amtskommunerne bortfalder Finansministeriets tilsyn.
 De privatbaneansattes pensioner udbetales i dag af de  

 enkelte privatbaner, og dette forventes ikke ændret, hverken for  

 nuværende eller kommende pensionister.
Ved en eventuel fusion mellem banerne vil  

 ansættelses- og pensionsvilkårene for de berørte  

 medarbejdere, der er ansat på tjenestemandslignende vilkår, ikke  

 blive ændret.
Såfremt en privatbane taber et offentligt udbud,  

 vil disse medarbejdere kunne tilbydes at blive udlånt til den nye  

 operatør, men det vil være frivilligt, om de vil tage imod  

 tilbuddet.
For så vidt angår overenskomstansatte og individuelt  

 ansatte privatbanemedarbejdere vil virksomhedsoverdragelseslovens  

 bestemmelser finde anvendelse.
 Det skal bemærkes, at det tjenestemandsansatte  

 personale ved privatbanerne har krav på opsat pension efter  

 gældende regler.
For så vidt angår hensættelser til  

 dækning af feriepenge, har Trafikministeriet i september 1999  

 pålagt banerne at foretage de nødvendige hensættelser til  

 dækning af ferieforpligtelsen.
Trafikministeriet har samtidig  

 forhøjet banernes driftstilskud for 2000 for at sikre  

 tilstrækkelige midler til hensættelsen.
 Danske Privatbaners Pensions- og Enkekasse af 1898 under  

 afvikling vil ikke blive berørt af ændringen.
8. Lovforslagets indhold Lovforslaget består af fem dele.
For det  

første i §§ 1 og 2 bemyndigelser til ministeren til at  

 overdrage statens aktier i privatbanerne til amtsrådene og Hovedstadens  

 Udviklingsråd og til at overdrage ejendomsretten til  

 banestrækningen Lille Nord til Hovedstadens Udviklingsråd.
Den  

 banestrækning, der overdrages, er vist på bilag 1.
For det andet ophæves med lovforslaget lov om  

 privatbanerne, jf. lovbekendtgørelse nr. 286 af 2. maj 1995, og der  

 indsættes i stedet nye bestemmelser om privatbanernes forhold og om  

 amtsrådenes og Hovedstadens Udviklingsråds virksomhed på  

 jernbaneområdet i henholdsvis kollektivtrafikloven og HT-loven.
Disse  

 nye bestemmelser findes i lovforslagets §§ 3 og 4.
For det tredje foreslås i §§ 5 og 6  

 bestemmelser, hvorefter privatbanernes tjenestemandslignende ansatte bringes  

 ind under henholdsvis Kommunernes Lønningsnævns og Den Kommunale  

 Tjenestemandsrets kompetence.
Disse bestemmelser skal afløse de  

 hidtidige bestemmelser i privatbanelovens § 2, stk. 3, og i  

 Finansministeriets bekendtgørelse om Tjenestemandsrettens kompetence,  

 hvorefter privatbanernes tjenestemandslignende ansatte er omfattet af  

 finansministerens tilsyn for så vidt angår løn-,  

 ansættelses- og pensionsvilkår og omfattet af den statslige  

 tjenestemandsrets kompetence.
De oprindelige anlægslove indeholder bestemmelser,  

 der foreskriver, at såvel medlemmerne af privatbaneselskabernes  

 bestyrelser som de ved banerne ansatte medarbejdere skal have dansk  

 indfødsret.
I de fleste tilfælde er der tale om et krav til  

 koncessionernes indhold.
Disse bestemmelser rejser spørgsmål i  

 forhold til EU-rettens regler om arbejdskraftens frie bevægelighed.
Det foreslås for det fjerde, at de  

 lovbestemte krav om dansk indfødsret ophæves, og at der gives  

 ministeren en bemyndigelse til at ophæve sådanne bestemmelser i  

 koncessionerne.
Der henvises til lovforslagets §§ 7-9.
Endelig foreslås det for det femte i  

 lovforslagets § 10, at der fastsættes overgangsbestemmelser om  

 fortsat drift af privatbanerne efter udløbet af de nuværende  

 koncessioner, idet det forudsættes, at de ikke forlænges  

 yderligere.
Derfor sker der samtidig ophævelse af lov nr. 195 af 7.  

 juni 1958 om forlængelse af privatbaneeneretsbevillinger, jf.  

 lovforslagets § 9. Der foreslås i den forbindelse i lovforslagets  

 § 11 regler om den fremtidige anvendelse af bestemmelserne i de  

 oprindelige anlægslove om statens ret til overtagelse af  

 infrastrukturen.
Lovforslaget indebærer, at der gives  

 amtsrådene og Hovedstadens Udviklingsråd ret til uanset de  

 almindelige regler om kommunal deltagelse i selskaber at erhverve og besidde  

 aktiemajoriteten i privatbaneselskaber.
Dette betyder, at privatbanerne  

 fortsat skal drives som aktieselskaber, og at banedriften fortsætter  

 på principielt uændrede vilkår.
Lovforslaget lægger  

 op til, at privatbaneselskaberne skal give adgang for andre operatører  

 til den af dem ejede infrastruktur, og en sådan adgang for andre vil  

 være en betingelse for, at privatbanerne selv kan få adgang til  

 statens net.
 For så vidt angår de nærmere enkeltheder  

 i den foreslåede ordning henvises til de specielle bemærkninger,  

 særligt bemærkningerne til lovforslagets § 3 og  

 §§ 7-11.
 I henhold til § 1, stk. 1, litra a, i lov nr. 96  

 af 31. marts 1965 om ekspropriationer under Ministeriet for offentlige  

 arbejder kan trafikministeren, når almenvellet kræver det,  

 tillade, at der i forbindelse med ikke-statslige anlæg  

 iværksættes ekspropriation til bl.a. jernbaneanlæg.
Denne ekspropriationshjemmel vil som hidtil kunne benyttes  

 til udbygning af privatbanernes anlæg, herunder sikring af  

 overkørsler.
En eventuel beslutning om anlæggelse af helt nye  

 jernbaneanlæg forudsættes i overensstemmelse med forarbejderne  

 til loven om ekspropriationer under Ministeriet for offentlige arbejder som  

 hidtil at ske ved lov.
9. Gældssanering Frem til 1984 ydede staten investeringsstøtte til  

 rullende materiel og anlægsarbejde i forbindelse med privatbanernes  

 drift blandt andet i form af lån, der, hvor lånene blev ydet til  

 investering i jernbanemateriel, var sikret ved et af banen udstedt  

 løsørepantebrev i det pågældende materiel.
I medfør af lov nr. 53 af 14. marts 1931 om  

 Statshjælp til Privatbanerne kunne staten give lån eller tilskud  

 til »Foranstaltninger ved Sporet og det rullende Materiel m.m.« for 11,5 mio.  

 kr.
I seks tilfælde blev støtten indskudt som aktiekapital, 11  

 baner fik lån på almindelige vilkår, og 25 baner fik  

 lån på gunstige vilkår, således at dele af det  

 samlede lånebeløb er rente- og afdragsfrie.
Lov nr. 130 af 23. marts 1948 om Statsstøtte til  

 Modernisering m.v. af Privatbanerne gav staten mulighed for at anvende 28  

 mio. kr. i tilskud til privatbanerne, således at staten kunne give 70  

 pct. i tilskud i det omfang, at banernes egne fondsmidler ikke slog til.
De  

 øvrige 30 pct. skulle ydes af de kommuner, der var interesserede i  

 banernes drift.
De interesserede kommuner skulle garantere for banernes drift  

 i et vist åremål, før banerne kunne bevilges statsmidler.  

 Tilskuddet blev givet som aktier eller afdragsfrie lån.  

 Sidstnævnte forfalder ved selskabets likvidation eller konkurs samt i  

 tilfælde af, at jernbanedriften indstilles.
Disse lån er desuden  

 helt rentefri, medmindre banens drift giver overskud.
I tilfælde af  

 overskud kan lånene forrentes med indtil 4 pct. p.a., hvis banernes  

 økonomiske forhold efter Trafikministeriets skøn tillader  

 det.
Med lov nr. 54 af 16. marts 1956 om visse foranstaltninger  

 til støtte for privatbanerne blev der givet mulighed for, at der  

 løbende på de årlige finanslove kunne ydes banerne  

 moderniseringslån.
Samtidig ændredes fordelingen mellem stat og  

 kommune til 75 pct., henholdsvis 25 pct.
Dette blev radikalt ændret gennem lov nr. 295 af 6.  

 juni 1984 om privatbanerne, hvorefter støtten fremover ikke skulle  

 ydes som lån men derimod som tilskud med 70 pct. fra staten og 30 pct.  

 fra kommunerne.
Bemærkningerne til lovforslaget nævner to  

 begrundelser herfor.
 For det første viste erfaringerne fra de  

 jernbanelikvidationer, der havde fundet sted, at et eventuelt provenu ved  

 afhændelse af materiel, spor, bygninger m.v. fuldt ud var blevet brugt  

 til køb af livrenter til opfyldelse af banernes pensionsforpligtelser,  

 og at der således ikke havde været noget overskydende  

 beløb at tilbagebetale til långiverne.
 For det andet kunne banerne ved den nye ordning spare de  

 ikke helt uanseelige udgifter, der medgik til stempling af pante- og  

 gældsbreve.
Grundet lån ydet med hjemmel i de ovenfor  

 nævnte love har staten ifølge statsregnskabet for 1999 et  

 tilgodehavende hos privatbanerne på ca. 493 mio. kr., mens kommunernes  

 tilgodehavende er ca. 132 mio. kr.
De ældste lån er givet i 1934.  

 1948-loven med ændring i 1956 er grundlag for resten, som hovedsagelig  

 stammer fra perioden 1970-1984.
Ved en videreførelse af driften af  

 privatbaneselskaberne vil statens og kommunernes tilgodehavende hos  

 selskaberne således bestå også efter overdragelsen af  

 statens aktier i selskaberne til amtskommunerne og Hovedstadens  

 Udviklingsråd.
En videreførelse af disse tilgodehavender  

 skønnes af flere årsager at være  

 uhensigtsmæssig.
I henhold til lov om jernbanevirksomhed m.v. skal  

 virksomheder for at opnå tilladelse til at drive jernbanevirksomhed  

 have økonomisk grundlag for at drive virksomheden  

 forretningsmæssigt forsvarligt.
Virksomheden skal i den anledning kunne  

 dokumentere at have kontanter eller andre værdier for i alt mindst 1  

 mio. kr.
For visse privatbaneselskaber medfører gælden til stat  

 og kommuner, at selskaberne ikke kan præstere det krævede  

 økonomiske grundlag for at drive jernbanevirksomhed.
I aftalen om overdragelse af privatbanerne til  

 amtskommunerne og Hovedstadens Udviklingsråd er det desuden forudsat,  

 at privatbanerne omstilles, så de i givet fald kan deltage i kommende  

 udbud af jernbanetrafik også på de statslige  

 banestrækninger.
Hvis privatbaneselskaberne skal deltage i kommende  

 udbud, må det anses for statsstøtte, hvis staten og kommunerne  

 opretholder et rente- og afdragsfrit tilgodehavende hos banerne.
Disse  

 tilgodehavender kan således afskære privatbanerne fra at deltage  

 i kommende udbud af jernbanetrafik på lige vilkår med andre  

 jernbaneoperatører.
I forbindelse med aftalen om overdragelse af privatbanerne  

 til amtskommunerne er det derfor aftalt at tilstræbe at finde en samlet  

 løsning på denne gæld.
Ved fremsættelsen af dette  

 lovforslag undersøger Trafikministeriet, hvordan en eventuel afvikling  

 af gælden mest hensigtsmæssigt kan tilrettelægges.
En  

 eventuel afvikling af gælden vil blive forelagt de bevilgende  

 myndigheder særskilt.
10. Økonomiske og administrative konsekvenser for det  

 offentlige I henhold til lov om privatbanerne betaler staten,  

 amtskommunerne og kommunerne tilskud til privatbanernes drift og  

 investeringer efter forholdet 70/30. Ligeledes betaler staten, amtskommunerne  

 og kommunerne privatbanernes pensionsudgifter efter forholdet 85/15.  

 Lovforslaget indebærer, at amtskommunerne overtager statens og  

 kommunernes udgiftsforpligtelser.
Ved overdragelsen tilføres amtskommunerne og  

 Hovedstadens Udviklingsråd de nuværende statstilskud til  

 privatbanerne, og der gives låneadgang uden for de almindelige  

 lånerammer til finansiering af investeringer.
Det er ligeledes en  

 forudsætning, at de kommunale drifts- og investeringstilskud til  

 privatbanerne overføres til amtskommunerne og Hovedstadens  

 Udviklingsråd.
Der forhandles for tiden med Kommunernes Landsforening  

 om, hvordan denne overførsel skal ske.
Med aftalen af 5. april 2000 er der opnået enighed  

 om, at amtskommunerne kompenseres for de nu optjente pensionsrettigheder,  

 idet staten i perioden 2001-2030 udbetaler et årligt tilskud til  

 amtskommunerne på 40,6 mio. kr.
I en 10-årig periode fordeles  

 dette beløb mellem amtskommunerne efter de enkelte privatbaners  

 faktiske pensionsudbetalinger.
Amtskommunerne kompenseres for fremtidige optjente  

 pensionsrettigheder/bidrag, idet staten øger det årlige  

 driftstilskud med 15 mio. kr.
Dette beløb fordeles i en 10-årig  

 periode mellem amtskommunerne i forhold til deres relative andel af  

 privatbanernes samlede lønsum.
 Der er aftalt en overgangsperiode på 15 år for  

 investeringstilskuddet svarende til perioden fra 1. januar 2001 til 31.  

 december 2015. For driftstilskuddene er aftalt en overgangsperiode på  

 fire år svarende til perioden fra 1. januar 2001 til 31. december 2004.  

 I overgangsperioderne tilføres tilskuddene de amtskommuner, der har  

 privatbanedrift.
 De statslige investeringstilskud i overgangsperioden for  

 investeringer pris- og lønreguleres årligt svarende til pris- og  

 lønreguleringen af bloktilskuddet til amtskommunerne (finanslovens  

 § 13.81.01).
 Efter overgangsperiodernes udløb indgår de  

 nævnte midler i de almindelige overførsler mellem stat og  

 amtskommuner i overensstemmelse med Det Udvidede Totalbalanceprincip  

 (DUT).
Administration og udbetaling af pensions- og driftstilskud  

 til banerne har været varetaget af Jernbanetilsynet.
Denne  

 overgår med lovforslaget til amtskommunerne.
Det  

 jernbanesikkerhedsmæssige tilsyn med privatbanerne vil stadig skulle  

 varetages af Jernbanetilsynet.
 Statens aktier i privatbaneselskaberne er optaget i  

 statsregnskabet pr. 31. december 1999, jf. statuspost nr. 23, til kurs 100  

 med følgende beløb i kr.:
Østsjællandske Jernbaneselskab A/S 937.332 Skagensbanen A/S 3.133.000 Vemb-Lemvig-Thyborøn Jernbaneselskab A/S 1.456.400 Varde-Nr.
Nebel Jernbaneselskab A/S 1.244.000 Hjørring Privatbane A/S 6.702.500 Gribskovbanen A/S 2.418.335 Helsingør-Hornbæk-Gilleleje-Banen  

 A/S 1.415.391 Lyngby-Nærumbanen A/S 316.600 Odsherreds Jernbane A/S 1.073.000 Høng-Tølløse Jernbane A/S 870.800 Hillerød-Frederiksværk-Hundested Jernbaneselskab  

 A/S 2.624.400 Lollandsbanen A/S 500.000 Lovforslaget indebærer, at aktierne  

 udgår af statsregnskabet.
11. Økonomiske og administrative konsekvenser for  

 erhvervslivet Forslaget skønnes ikke at have økonomiske  

 eller administrative konsekvenser for erhvervslivet.
12. Miljømæssige konsekvenser Forslaget har ingen miljømæssige  

 konsekvenser.
13. Forholdet til EU-retten Med lovforslaget ophæves de endnu formelt  

 bestående krav om dansk indfødsret for privatbanernes  

 bestyrelsesmedlemmer og medarbejdere, hvorved lovgivningen om privatbanerne  

 bringes i overensstemmelse med EU-rettens regler om arbejdskraftens frie  

 bevægelighed.
 I tilknytning til afklaring af spørgsmålet om  

 gældseftergivelse, jf. afsnit 9, vil det i samarbejde med  

 Konkurrencestyrelsen blive nærmere undersøgt, i hvilket omfang  

 der er anledning til at følge procedurerne efter EU s  

 statsstøtteregler.
14. Høring Lovforslaget er sendt til høring hos de myndigheder  

 og organisationer, der fremgår af bilag 2 til lovforslaget.
Vurdering af konsekvenserne af  

 lovforslaget Positive konsekvenser/mindreudgifter Negative konsekvenser/merudgifter Økonomiske konsekvenser for stat, kommuner og  

 amtskommuner Statens og kommunernes hidtidige tilskud til privatbanerne  

 overføres til amtskommunerne og Hovedstadens Udviklingsråd . Der  

 henvises i øvrigt til afsnit 10 i de almindelige  

 bemærkninger.
Administrative konsekvenser for stat, kommuner og  

 amtskommuner Jernbanetilsynet under Trafikministeriet frigøres fra  

 forvaltningen af privatbanernes tilskud.
 Amtskommunerne overtager forvaltningen af privatbanernes  

 tilskud.
Økonomiske konsekvenser for erhvervslivet Ingen Ingen Administrative konsekvenser for erhvervslivet Ingen Ingen Miljømæssige konsekvenser Ingen Administrative konsekvenser for borgerne Ingen Forholdet til EU-retten Lovgivningen om privatbanerne tilpasses til EU-rettens regler  

 om arbejdskraftens frie bevægelighed.
Bemærkninger til lovforslagets  

 enkelte bestemmelser Til § 1 Den foreslåede bestemmelse giver trafikministeren  

 bemyndigelse til at overdrage de staten tilhørende aktier i 12 af de  

 13 privatbaneselskaber til de respektive amtsråd i de amter, hvor  

 banerne er beliggende, samt til Hovedstadens Udviklingsråd.
Overdragelsen sker vederlagsfrit.
De nærmere  

 vilkår for overdragelsen, som er aftalt mellem staten og  

 Amtsrådsforeningen, forudsættes overført til retligt  

 bindende aftaler mellem staten og hvert af de berørte amtsråd.
I  

 disse aftaler forudsættes optaget bestemmelser om driftspligt i  

 overgangsperioden, vilkårene for fremtidige tilskud til drift og  

 investeringer, herunder tilbagebetaling og omfordeling af tilskud i  

 tilfælde af nedlæggelse af baner, samt statens krav på  

 andel i provenuet i tilfælde af videresalg af aktier eller salg af  

 privatbaneselskabernes aktiver.
Der henvises til afsnit 6 i de almindelige  

 bemærkninger.
Med Hovedstadens Udviklingsråd forudsættes  

 indgået en tilsvarende aftale, som tillige skal omfatte Lille Nord, jf.  

 lovforslagets § 2.
 Staten er ikke aktionær i A/S Hads-Ning-Herreders  

 Jernbane (Odderbanen), men der forudsættes tillige indgået en  

 aftale med Århus Amtsråd om vilkårene for den drifts- og  

 investeringsstøtte, som amtskommunen efter aftalen fremover vil  

 modtage fra staten til denne bane.
 Østbanen er beliggende delvis i Storstrøms  

 Amt, delvis i Roskilde Amt (Hovedstadens Udviklingsråd). Statens aktier  

 forudsættes som udgangspunkt overdraget til Storstrøms  

 Amtskommune og Hovedstadens Udviklingsråd i samme forhold, som hidtil  

 har været gældende for fordelingen mellem de to parter af  

 udgifterne til jernbanedriften,  men såfremt parterne i enighed  

 måtte fremsætte ønske om en anden fordeling,  

 forudsættes et sådant ønske imødekommet.
Til § 2 Den mellem Hovedstadens Udviklingsråd og staten  

 indgåede aftale indebærer, at Hovedstadens Udviklingsråd  

 overtager ansvaret for tilrettelæggelse og indkøb af togtrafik  

 på linien Hillerød-Helsingør (Lille Nord) og i den  

 forbindelse overtager ejendomsretten til den infrastruktur, der særligt  

 er knyttet til denne linie, jf. bilag 1.
Med den foreslåede bestemmelse gives der  

 bemyndigelse til, at staten overdrager jernbaneinfrastrukturen til  

 Hovedstadens Udviklingsråd.
Overdragelsen omfatter sporanlæg,  

 stationer m.v. på strækningen mellem Hillerød og  

 Snekkersten.
Stationerne i de to byer samt strækningen mellem  

 Snekkersten og Helsingør forbliver DSB og Banestyrelsens ejendom.
 Anlægget forudsættes overdraget i den stand,  

 hvori det forefindes, og med de pligter og rettigheder, hvormed det har  

 tilhørt Banestyrelsen og DSB.
 Under hensyn til, at de matrikulære forhold i  

 forbindelse med Lille Nord på linie med andre gamle  

 jernbanestrækninger er ganske komplicerede, og idet der er tale om en  

 større samlet overdragelse fra statsligt til amtskommunalt regi,  

 foreslås det i stk. 2 for at forenkle overdragelsen mest muligt,  

 at tinglysning af overdragelsen kan ske direkte på grundlag af loven,  

 og at overdragelsen fritages for afgifter og gebyrer.
 De foreslåede stk. 3 og 4  

 indebærer, at der forbeholdes staten ret til at overtage  

 infrastrukturen i tilfælde af permanent nedlæggelse af  

 banebetjeningen på Lille Nord svarende til den ret, der efter de  

 oprindelige anlægslove forbeholdes staten i forhold til privatbanernes  

 infrastruktur, og som er omtalt under bemærkningerne til lovforslagets  

 §§ 7-11.
Efter bestemmelsen har staten ret til at overtage  

 banestrækningen, såfremt regelmæssig passagertrafik  

 ophører.
Dette forstås således, at der ikke efter  

 gældende køreplaner er passagertogtrafik til rådighed for  

 offentligheden på den pågældende strækning.
 Statens adgang til at overtage infrastrukturen omfatter  

 skinnenettet med tilhørende stationer, kontrolanlæg og andre til  

 driften hørende installationer m.v. samt de pågældende  

 arealer.
 Statens ret kan gøres gældende uanset  

 ændringer i ejerforholdet i tiden, indtil statens overtagelse  

 måtte blive aktuel, idet det foreslås, at retten uden tinglysning  

 har gyldighed mod enhver.
Anlæg og arealer overtages i den stand, hvori de  

 forefindes ved driftens ophør.
Ejeren er således ikke berettiget  

 til at demontere eller på anden måde gøre infrastrukturen  

 uanvendelig.
Omvendt påhviler der heller ikke efter bestemmelsen ejeren  

 nogen forpligtelse til istandsættelse af anlægget eller  

 oprensning af sporarealer m.v. inden en eventuel overdragelse til staten.  

 Bestemmelsen er ikke til hinder for afhændelse af arealer,  

 stationsbygninger m.v., der ikke er nødvendige i forbindelse med  

 fortsat jernbanedrift på strækningen.
Til § 3 Til nr. 1 Med de foreslåede bestemmelser fastlægges i  

 lov om den lokale og regionale kollektive personbefordring uden for  

 hovedstadsområdet rammerne for amtskommunernes fremtidige engagement i  

 jernbanedriften på grundlag af regeringens aftale af 5. april 2000 med  

 Amtsrådsforeningen.
Amtsrådene får med forslaget en funktion som  

trafikkøbere i forhold til lokal og regional togtrafik på  

 linie med og ved siden af Trafikministeriets rolle som trafikkøber  

 efter lov om jernbanevirksomhed m.v.
Endvidere bliver amtsrådene  

infrastrukturforvaltere i forhold til jernbaneinfrastruktur, som  

 amtsrådene enten selv ejer eller efter aftale med ejeren forvalter.  

 Endelig kan amtsråd deltage i selskaber, der udfører  

 jernbanevirksomhed m.v.
Disse generelle opgaver, der eventuelt kan  

 overlades til et amtsligt trafikselskab, følger af den  

 foreslåede § 6 a.
I § 6 b fastlægges amtskommunernes  

 forhold til de eksisterende privatbaner, idet amtsrådene efter aftalen  

 overtager statens funktioner i forhold til privatbanerne, såvel  

 som tilsynsmyndighed som aktionær i selskaberne.
Endvidere reguleres  

 det fremtidige forhold mellem privatbanerne og staten.
Bestemmelserne angiver udtømmende amtsrådenes  

 fremtidige virke inden for jernbanevirksomhed.
Det er således f.eks.  

 hensigten, at en amtskommune ikke selv skal kunne drive  

 jernbanevirksomhed.
En række primærkommuner ejer aktier i  

 privatbaneselskaber.
Disse aktiebesiddelser vil også fremover kunne  

 opretholdes, såfremt de pågældende kommuner ønsker  

 det.
Lovforslaget indebærer, at de hidtidige  

 forpligtelser for kommuner til at yde støtte til privatbanerne  

 bortfalder.
Der vil således ikke være nogen særlig  

 anledning til, at kommuner fremover engagerer sig i jernbanedrift, men dette  

 spørgsmål er ikke tilsigtet reguleret med lovforslaget.
Kommunal  

 deltagelse i jernbanevirksomhed vil derfor i givet fald skulle ske inden for  

 rammerne af de almindelige regler om kommunalfuldmagten.
 § 6 c vedrører alene  

 banestrækningen Høng-Slagelse, der drives som en  

 privatbanestrækning, men som ikke er omfattet af nogen  

 koncessesion.
Til § 6 a Bestemmelsen fastlægger i stk. 1 tre  

 funktioner i forbindelse med jernbanedrift, som amtskommunerne kan  

 vælge at udøve.
Efter nr. 1 kan amtsrådet indgå  

 kontrakter med jernbanevirksomheder om mod betaling at udføre  

 passagertrafik som offentlig service, jf. herved § 8 i lov om  

 jernbanevirksomhed m.v.
Der kan være tale om forhandlet eller udbudt  

 passagertrafik.
Bestemmelsen fastslår en adgang for amtsrådet  

 til som trafikkøber at supplere den jernbanepassagertrafik, der  

 stilles til rådighed for brugerne af den kollektive trafik i amtet.
Der  

 gives derimod ikke med denne regel amtsrådet nogen beføjelser  

 til at råde over jernbanenettet i amtet eller disponere over  

 privatbaneselskabernes rullende materiel.
 Den, som amtsrådet ønsker at indgå  

 kontrakt med, må selv skaffe sig de fornødne tilladelser og  

 godkendelser efter lov om jernbanesikkerhed og lov om jernbanevirksomhed  

 m.v., herunder tildeling af kanaler til den ønskede trafik fra  

 vedkommende infrastrukturforvalter, hvis denne ikke er amtsrådet  

 selv.
 Amtsrådet fastlægger de nærmere rammer  

 for trafikkøbet.
Hvis der f.eks. er tale om at udbyde trafikbetjeningen  

 på en strækning, der hidtil har været betjent af et  

 privatbaneselskab, kan det være aktuelt at fastsætte som  

 vilkår i forbindelse med udbudet, at eksisterende rullende materiel  

 skal benyttes af eller overtages af den vindende tilbudsgiver.
Dette vil i  

 givet fald skulle være fastlagt ved forudgående aftale med  

 privatbaneselskabet.
 Det skal bemærkes, at bestemmelsen i nr. 1 alene  

 vedrører egentlige købsaftaler, hvor en operatør mod  

 betaling stiller en vis mængde jernbanetrafik til rådighed.
Der er således ikke efter denne bestemmelse mulighed  

 for, at amtskommunen kan engagere sig på anden måde i forhold til  

 operatøren end ved betaling for den pågældende  

 transportydelse.
Der kan således ikke fra amtskommunens side ydes  

 drifts- eller anlægsstøtte   hverken i form af tilskud,  

 garantistillelse, el.lign.
Sådan støtte kan alene meddeles inden  

 for rammerne af den foreslåede § 6 b, stk. 3.
 Det kan derfor eventuelt være hensigtsmæssigt,  

 at et amtsråd selv anskaffer rullende materiel og udbyder  

 jernbanevirksomheden som driften på en given strækning med det  

 pågældende materiel, eller det kan være  

 hensigtsmæssigt, at et amtsråd overtager et privatbaneselskabs  

 infrastruktur.
I henhold til det foreslåede nr. 2 kan  

 amtsrådet således fungere som infrastrukturforvalter efter  

 reglerne herom i lov om jernbanevirksomhed m.v.
Denne funktion omfatter  

 først og fremmest ansvaret for infrastrukturens vedligeholdelse samt  

 muligheden for mod betaling at tildele ledig infrastrukturkapacitet (kanaler)  

 til jernbanevirksomheder.
 Opnåelse af status som infrastrukturforvalter  

 forudsætter, at det pågældende amtsråd erhverver  

 ejendomsretten til jernbaneinfrastruktur, f.eks. fra et privatbaneselskab,  

 jf. det foreslåede § 6 b, stk. 4, eller det på anden  

 måde ved aftale skaffer sig adgang til at råde over  

 infrastruktur.
Endelig gives der med nr. 3 amtsrådet en  

 generel adgang til at deltage uden bestemmende indflydelse i  

 selskaber, der forvalter jernbaneinfrastruktur eller driver  

 jernbanevirksomhed, herunder virksomhed uden for det pågældende  

 amt.
For så vidt angår muligheden for med bestemmende  

 indflydelse at deltage i selskaber, der udøver jernbanevirksomhed  

 m.v., henvises til det foreslåede § 6 b, stk. 2, med  

 tilhørende bemærkninger.
 Adgangen til deltagelse efter nr. 3 omfatter selskaber,  

 der forvalter jernbaneinfrastruktur, driver jernbanevirksomhed eller  

 udfører anden virksomhed i tilknytning til jernbanedrift.
 Ved jernbanevirksomhed forstås selve  

 udførelsen af personbefordring eller godstransport ad jernbane.
Med anden virksomhed i tilknytning til jernbanedrift haves  

 særligt den mulighed for øje, at amtsrådet for at medvirke  

 til den fornødne finansiering ønsker at deltage i et  

 materielselskab, der udlejer jernbanemateriel til jernbanevirksomheder.  

 Bestemmelsen omfatter ikke selskaber, hvis virksomhed ikke er specifikt  

 knyttet til jernbanedrift.
Rengøring, catering o.lign. falder  

 således udenfor.
 For at give de i forvejen vanskeligt stillede  

 jernbanevirksomheder optimale udviklingsmuligheder er der ikke fundet  

 anledning til at foreslå, at de nævnte selskaber med amtskommunal  

 deltagelse i deres virke skulle være begrænset til det eller de  

 pågældende amter.
 Disse muligheder gives amtsrådene for at give dem  

 bedst mulig adgang til at medvirke til at sikre en hensigtsmæssig  

 udvikling af lokal og regional jernbanetrafik.
Det foreslås i stk. 2, at der gives  

 ministeren bemyndigelse til at fastsætte nærmere regler om  

 udøvelsen af amtsrådets beføjelser efter stk. 1. Det  

 er primært hensigten på denne baggrund at fastsætte  

 forskrifter, der sikrer, at de generelle regler om funktionerne som  

 trafikkøber og infrastrukturforvalter i lov om jernbanevirksomhed m.v.  

 følges, men med den tilpasning, som indpasningen i amtskommunernes  

 styreform tilsiger.
Der vil f.eks. være behov for at fastsætte  

 nærmere regler om, hvilken fremgangsmåde der skal følges  

 ved udbud af trafik udført som offentlig service.
Det  

 forudsættes her fastsat, at i de tilfælde, hvor der  

 iværksættes udbud, skal det ske efter EU s udbudsregler.
 Der henvises tillige til det samtidig med dette lovforslag  

 fremsatte forslag til ændring af lov om jernbanevirksomhed m.v.  

 (Jernbaneinfrastrukturforvaltning m.v.).
Det bemærkes, at det foreslåede § 6 a  

 alene giver amtsrådene en række muligheder for at agere inden for  

 jernbaneområdet.
Bestemmelsen pålægger ingen pligter for  

 amtsrådene, og der vil ikke med bemyndigelsen i stk. 2 blive tale  

 om nogen adgang til at pålægge amtsrådene nye opgaver.
 Det foreslås endelig i stk. 2, 2. pkt., at  

 amtsrådet får bemyndigelse til helt eller delvist at  

 henlægge sine opgaver på jernbaneområdet til et amtsligt  

 trafikselskab.
Til § 6 b Med bestemmelsen fastlægges de fremtidige rammer for  

 de jernbanevirksomheder, der er omfattet af den gældende lov om  

 privatbanerne, dvs. de 13 privatbaneselskaber, der er omfattet af en  

 koncession eller eneretsbevilling udstedt i medfør af en  

 anlægslov, og som er opregnet i afsnit 3 i de almindelige  

 bemærkninger til lovforslaget.
 Der er således ikke efter forslaget mulighed for at  

 bringe bestemmelsen i anvendelse i forhold til andre  

 jernbanevirksomheder.
 Derimod er det ikke hensigten med bestemmelsen at  

 fastfryse den nuværende struktur med 13 aktieselskaber, som hver ejer  

 en eller flere jernbanestrækninger, som de driver jernbanevirksomhed  

 på.
Der vil således være mulighed for i  

 overensstemmelse med moderne principper for jernbanedrift at udskille  

 ejendomsretten til infrastrukturen og driften heraf fra selve  

 jernbanevirksomheden.
Derudover kan det være aktuelt at opsplitte  

 jernbanevirksomheden yderligere i et operatørselskab og et  

 materielselskab, der udlejer det rullende materiel til  

 operatørselskabet.
I tilfælde af sådanne opsplitninger  

 bevarer alene det selskab, der udfører jernbanetrafikken på den  

 strækning, hvortil der oprindelig er givet koncession, sin status efter  

 bestemmelsen, jf. dog bemærkningerne til lovforslagets §§ 7-11  

 vedrørende statens ret til overtagelse af infrastrukturen.
Tilsvarende skal der være mulighed for at fusionere  

 to eller flere af de eksisterende privatbaneselskaber.
I så fald finder  

 bestemmelsen anvendelse i forhold til det selskab, der opstår ved  

 fusionen.
 Stk. 1 indebærer, at amtsrådet  

 overtager statens tilsynsfunktioner efter § 2, stk. 1 og 2, i lov  

 om privatbanerne i forhold til banevirksomheder, der udfører  

 jernbanetrafik i henhold til koncession, dvs. de nuværende  

 privatbaner.
 Efter almindelige kommunalretlige regler påhviler  

 det en amtskommune at føre et vist løbende tilsyn med  

 selskaber, hvori amtskommunen deltager, eller som den yder støtte til.  

 Den foreslåede bestemmelse pålægger ikke amtsrådet en  

 tilsynspligt, der går ud over dette, men den giver amtsrådet  

 mulighed for selv at fastlægge, hvilken form for tilsyn der under  

 hensyn til de lokale forhold må anses for påkrævet og  

 hensigtsmæssigt.
 For at sikre amtsrådet mulighed for fuld indseende  

 med privatbaneselskabets forhold også i de tilfælde, hvor  

 amtsrådet ikke har dominerende indflydelse i et selskab, foreslås  

 det, at der pålægges selskaberne en oplysningspligt i forhold til  

 amtsrådet.
Tilsynet efter stk. 1 omfatter alene  

 jernbanevirksomhed, der drives i henhold til koncession.
Udførelse af  

 trafik i henhold til en aftale om trafikkøb efter den foreslåede  

 § 6 a, stk. 1, nr. 1, er således ikke omfattet af  

 bestemmelsen, og dette gælder uanset, om aftalen indgås med det  

 hidtidige privatbaneselskab eller med en anden jernbanevirksomhed.
Det  

 tilsyn, som der måtte være behov for at udøve fra  

 amtskommunens side i dennes egenskab af trafikkøber, forudsættes  

 fastlagt i kontrakten.
 Tilsynsforpligtelsen kan overføres til et eventuelt  

 amtsligt trafikselskab, jf. det foreslåede stk. 3.
Myndigheder, der yder tilskud til privatbaneselskaber,  

 forudsættes som nævnt at føre tilsyn med disse selskabers  

 virksomhed.
Derudover er det som anført ovenfor op til vedkommende  

 amtsråd selv at tage stilling til, hvilket tilsyn der er behov for.
Der  

 er på denne baggrund ikke fundet anledning til at fastsætte  

 nærmere regler om, hvordan tilsynet skal udføres, såfremt  

 en privatbane drives i flere amter.
Dette vil ved lovens ikrafttræden  

 være aktuelt i forhold til Østbanen, hvor såvel  

 Hovedstadens Udviklingsråd som Storstrøms Amtskommune har dele  

 af banens infrastruktur inden for deres område, og det kan i  

 tilfælde af fusioner blive aktuelt i forhold til andre baner.
Det kan  

 dog ikke udelukkes, at der kan opstå behov for, at der i sådanne  

 tilfælde træffes afgørelse om, hvordan tilsynet skal  

 udøves, og der foreslås derfor tillagt ministeren en  

 bemyndigelse til efter anmodning at træffe afgørelse herom.
Det  

 forudsættes, at anmodningen kan fremsættes af en af de  

 berørte myndigheder eller af det pågældende  

 privatbaneselskab.
Bestemmelsen i stk. 2 vedrører  

 amtsrådenes rolle som aktionærer i privatbaneselskaberne.
Med  

 overtagelse af statens aktiepost i selskaberne vil amtsrådene i en  

 række tilfælde blive ejere af mere end 50 pct. af aktiekapitalen  

 og dermed opnå en position, hvor der kan udøves bestemmende  

 indflydelse i selskaberne.
Det må endvidere forventes, at en  

 række kommuner vil ønske at overdrage deres aktier i  

 privatbaneselskaber til amtsrådet.
Efter de almindelige kommunalretlige regler er kommuner og  

 amtskommuner normalt afskåret fra at udøve bestemmende  

 indflydelse i selskaber.
Kommuner og amtskommuner kan med andre ord ikke  

 henlægge løsningen af kommunale opgaver til et selskab og  

 samtidig bevare rådigheden over dem.
 Baggrunden herfor er, at kommunalbestyrelsens  

 løsning af kommunale opgaver bør ske efter den kommunale  

 styrelseslovs regler med de deri indeholdte procedurer og garantier og under  

 det foreskrevne tilsyn.
 Med den foreslåede bestemmelse gøres der en  

 undtagelse fra de almindelige kommunalretlige regler, således at  

 amtskommunerne får mulighed for at udøve bestemmende indflydelse  

 i privatbaneselskaberne.
Muligheden er begrænset til selskaber, der alene  

 udøver den virksomhed, hvortil der er givet koncession som nævnt  

 i stk. 1, eller anden jernbanetrafik udført som offentlig  

 service.
Såfremt selve jernbanevirksomheden og  

 infrastrukturforvaltningen adskilles, vil det efter bestemmelsen være  

 muligt for amtskommunen at deltage i selskaber, der udfører begge  

 former for jernbanedrift.
Det foreslås videre i bestemmelsens 2. pkt., at der  

 gives amtskommunen mulighed for med bestemmende indflydelse at deltage i et  

 eventuelt materielselskab, hvadenten dette udskilles fra et privatbaneselskab  

 eller etableres særskilt, men det forudsættes dog, at  

 materielselskabet alene virker inden for det pågældende amt.
Der  

 henvises i øvrigt til bemærkningerne til den foreslåede §  

 6 a, stk. 1, nr. 3.
 Såfremt flere amtsråd ønsker at deltage  

 i et fælles materielselskab, eventuelt sammen med Hovedstadens  

 Udviklingsråd, og dermed få mulighed for at betjene  

 jernbanevirksomheder i flere amter, forudsættes et sådant selskab  

 etableret på en sådan måde, at der ikke er et enkelt  

 amtsråd, der udøver bestemmende indflydelse i selskabet.
 Der gives ikke efter bestemmelsen mulighed for, at et  

 selskab (herunder datterselskaber heraf), hvori et amtsråd har  

 bestemmende indflydelse, kan udføre anden form for jernbanevirksomhed,  

 dvs. fri passager- eller godstrafik, eller anden form for virksomhed.
 Såfremt det pågældende privatbaneselskab  

 måtte ønske at deltage i sådanne aktiviteter, vil den  

 pågældende virksomhed derfor skulle henlægges til et  

 selskab, som privatbaneselskabet ikke kontrollerer.
Allerede efter de gældende regler i privatbaneloven  

 skal busdrift normalt være udskilt fra jernbanevirksomhed, jf. lovens  

 § 5 a.
Der er imidlertid ikke noget til hinder for, at der er tale om et  

 100 pct. ejet datterselskab.
 Denne konstruktion vil ikke fremover være mulig.  

 Privatbaneselskabets ejerandel i datterselskabet (eller eventuelt  

 amtsrådets ejerandel i privatbaneselskabet) vil i givet fald skulle  

 nedbringes, således at der ikke længere er tale om bestemmende  

 indflydelse.
 Med henblik på disse situationer foreslås i 3.  

 pkt. en overgangsbestemmelse, som pålægger amtsrådet at  

 sørge for, at aktiviteterne i de selskaber, hvori amtsrådet  

 erhverver bestemmende indflydelse, inden for rimelig tid bringes i  

 overensstemmelse med bestemmelsen.
 Det forudsættes, at amtsrådet uden  

 unødigt ophold tager de fornødne skridt, og at kravene til  

 amtsrådets deltagelse i selskaberne normalt er opfyldt inden for et  

 år, men det er af hensyn til amtsrådets muligheder for at  

 disponere på en forretningsmæssigt god måde ikke fundet  

 hensigtsmæssigt at fastsætte en absolut tidsfrist.
Når det er fundet nødvendigt at gøre  

 disse særegne undtagelser fra de almindelige kommunalretlige regler,  

 skyldes det ønsket om fremover at få løst opgaven ikke  

 blot uden for statens regi, men netop som en amtskommunal opgave.
Hertil  

 kommer, at privatbanerne på grund af deres særlige karakter  

 næppe ville kunne tiltrække investorer på almindelige  

 kommercielle vilkår, og at det formentlig ville være vanskeligt  

 for amtskommunerne at afsætte aktierne til anden side, såfremt  

 der blev fastholdt et fuldstændigt forbud mod bestemmende  

 indflydelse.
 En spredning af statens aktier mellem flere offentlige  

 ejere anses ikke som hensigtsmæssig i bestræbelserne på at  

 sikre de bedste muligheder for udvikling af den regionale togtrafik.
Stk. 3 indebærer, at amtsrådene  

 overtager statens og primærkommunernes opgave efter § 3,  

 stk. 1 og 2, i lov om privatbanerne med hensyn til at yde den til  

 driften af privatbaneselskaberne nødvendige støtte.  

 Amtsrådet kan vælge at fortsætte med at dække  

 banevirksomhedens driftsunderskud.
Denne og anden form for direkte  

 støtte til jernbanevirksomheder kan efter bestemmelsen alene ydes til  

 privatbaneselskaberne og alene for så vidt angår den virksomhed,  

 der er omfattet af koncessesionen.
Det vil være en betingelse for at  

 yde direkte støtte til drift og anlæg, at den koncessionerede  

 drift holdes regnskabsmæssigt adskilt fra anden virksomhed, jf.  

 § 7 i lov om jernbanevirksomhed m.v.
I stedet for at yde støtte efter stk. 3 kan  

 amtsrådet efter den foreslåede § 6 a vælge at  

 indgå en aftale med privatbaneselskabet om køb af trafik, eller  

 amtsrådet kan vælge at udbyde trafikken på  

 strækningen, hvis det selv har overtaget infrastrukturen, jf. det  

 foreslåede § 6 b, stk. 4, eller hvis den er blevet  

 åbnet for anden trafik end privatbaneselskabets egen.
Uanset den valgte  

 form er køb af jernbanetrafik ikke undergivet de begrænsninger,  

 der efter stk. 3 gælder for udbetaling af støtte.
Amtsrådet kan beslutte at overlade det til det  

 amtslige trafikselskab at yde støtte til privatbaneselskabet.
I  

 så fald overføres tillige tilsynet i henhold til det  

 foreslåede stk. 1 til trafikselskabet.
Efter § 3, stk. 2, i lov om privatbanerne  

 indgår udgifter til pensioner til selskabernes tjenestemandsansatte  

 medarbejdere ikke i opgørelsen af selskabernes driftsunderskud.
Disse  

 udgifter afholdes i deres helhed af staten med 85 pct. og af de  

 berørte kommuner og amtskommuner med tilsammen 15 pct.
Udgifterne til  

 udbetaling af pensioner afholdes fremover fuldt ud af amtskommunerne, der  

 efter aftalen med staten kompenseres for overtagelse af optjente  

 pensionsrettigheder.
Det forudsættes, at amtskommunen som hidtil  

 indbetaler pensionsbeløbene samlet til selskabet, og at dette  

 forestår udbetalingen til de enkelte pensionister.
Amtsrådets  

 forpligtelse efter den foreslåede bestemmelse gælder imidlertid  

 ikke alene i forhold til selskabet.
Forpligtelsen til at udrede de optjente  

 pensioner er ubetinget.
Hvis f.eks. privatbaneselskabet ophører i  

 forbindelse med, at banen nedlægges eller overgår til anden  

 operatør, vil det påhvile amtskommunen at udbetale pensionen til  

 pensionisterne.
 Indbetaling af pensionsbidrag for overenskomstansatte  

 medarbejdere er ikke omfattet af bestemmelsen, men afholdes som hidtil af  

 privatbaneselskaberne selv i forbindelse med den almindelige drift.
Stk. 4 tillægger privatbaneselskabernes  

 besluttende organer en adgang til at overdrage den selskabet  

 tilhørende jernbaneinfrastuktur til amtsrådet eller til  

 tredjemand.
Med bestemmelsen præciseres det, at der skal være en  

 adgang for privatbaneselskaberne til at udskille infrastrukturen fra selve  

 jernbanevirksomheden uanset det forhold, at de i medfør af de  

 oprindelige anlægslove udstedte koncessioner omfatter den samlede  

 drift.
Der kan være endog betydelige omkostninger forbundet  

 med vedligeholdelse af jernbaneinfrastruktur, og selv en vederlagsfri  

 overdragelse vil dermed ikke nødvendigvis være udtryk for nogen  

 begunstigelse af modtageren.
Hvilke nærmere vilkår, der kan  

 fastsættes for en sådan overdragelse, må afhænge af  

 de konkrete omstændigheder.
 Det forudsættes, at en eventuel overdragelse til  

 amtsrådet sker i overensstemmelse med aktieselskabslovens regler om  

 retshandler mellem et selskab og dettes aktionærer.
 Overdragelse af infrastrukturen til tredjemand kunne  

 f.eks. være overdragelse til et selskab, eventuelt bestående af  

 flere amtskommuner, der vil drive jernbaneinfrastruktur i flere amter og  

 dermed udnytte de stordriftsfordele, der måtte være forbundet  

 hermed.
Det skal bemærkes, at det ikke er hensigten med  

 bestemmelsen at give mulighed for ved overdragelse af infrastrukturen at  

 begrænse statens ret efter de oprindelige anlægslove til  

 overtagelse af infrastrukturen.
Der henvises til bemærkningerne til  

 lovforslagets §§ 7-11.
Også rullende materiel kan af et privatbaneselskab  

 afhændes til f.eks. amtsrådet eller til et materielselskab og  

 så lejes derfra.
Der henvises herom til bemærkningerne  

 ovenfor.
Privatbanerne har efter den gældende lovgivning  

 normalt ikke mulighed for at udføre jernbanevirksomhed uden for de  

 strækninger, hvortil der er givet koncession.
Med stk. 5  

 gives der ministeren bemyndigelse til at tillade selskaberne dette.
Det  

 forudsættes, at sådan tilladelse fremover gives på  

 vilkår af, at det pågældende privatbaneselskab opgiver sin  

 eneret til at drive jernbanevirksomhed på den strækning, hvortil  

 selskabet har koncession.
Dette kan ske enten ved at overdrage  

 infrastrukturen til amtsrådet eller tredjemand, der så som  

 infrastrukturforvalter kan tildele andre operatører  

 infrastrukturkapacitet, eller det kan ske ved, at selskabet selv som  

 infrastrukturforvalter giver andre operatører denne adgang.
Det forudsættes ligeledes fastsat, at såfremt  

 et privatbaneselskab, der har opnået tilladelse til at drive  

 jernbanevirksomhed uden for de strækninger, hvortil selskabet har  

 koncession, dvs. de egentlige privatbanestrækninger, driver godstrafik,  

 skal dette ske gennem et selvstændigt datterselskab.
Det  

 forudsættes endelig fastsat i vilkårene, at et privatbaneselskab  

 kun kan udføre fri passagertrafik, såfremt selskabets  

 øvrige trafik har været udbudt, jf. den foreslåede § 6 a,  

 eller såfremt den frie passagertrafik udføres inden for rammerne  

 af et selvstændigt datterselskab.
Til § 6 c Banestrækningen Høng-Slagelse, der er en  

 tidligere DSB-strækning, er ikke omfattet af  

 Høng-Tølløse Jernbanes koncession, men har siden 1970  

 været trafikeret af privatbanen, og i 1997 blev strækningen  

 overdraget til selskabet.
 Med den foreslåede bestemmelse fastsættes, at  

 der for denne del af Høng-Tølløse Jernbanes virksomhed  

 og ejerforhold m.v. skal gælde det samme, som for den koncessionerede  

 strækning.
Til § 4 Der foreslås for så vidt angår  

 hovedstadsområdet i det væsentlige de samme ændringer i lov  

 om hovedstadsområdets kollektive persontrafik, som med forslagets  

 § 3 er foreslået for så vidt angår den øvrige  

 del af landet.
 Under hensyn til Hovedstadens Udviklingsråds  

 størrelse og opbygning som en enhed omfattende flere kommuner og  

 amtskommuner er der dog ikke fundet anledning til at foreslå de  

 begrænsninger, som foreslås i amtsråds adgang til at  

 udøve bestemmende indflydelse i selskaber, der udfører  

 infrastrukturforvaltning, driver jernbanevirksomhed eller udfører  

 anden virksomhed i tilknytning til jernbanedrift, overført også  

 til Hovedstadens Udviklingsråd.
 Det skal dog bemærkes, at det ikke er hensigten, at  

 Hovedstadens Udviklingsråd skal kunne udøve bestemmende  

 indflydelse i selskaber, der ud over virksomhed med tilknytning til  

 jernbanedrift tillige udfører andre aktiviteter, f.eks. busvirksomhed.  

 Det påtænkes derfor fastsat i medfør af den  

 foreslåede § 4 a, stk. 2, at det pålægges  

 Hovedstadens Udviklingsråd at sørge for, at selskaber, som  

 udviklingsrådet kontrollerer, afvikler sådanne aktiviteter, eller  

 at udviklingsrådets deltagelse i det pågældende selskab  

 reduceres således, at der ikke længere er tale om bestemmende  

 indflydelse.
 I øvrigt henvises med hensyn til de  

 foreslåede §§ 4 a og 4 b i det hele til  

 bemærkningerne til lovforslagets § 3.
Til § 5 Der foreslås ved ændring af lov om kommunernes  

 styrelse en udvidelse af Kommunernes Lønningsnævns kompetence,  

 således at dette løntilsyn fremover omfatter privatbanernes  

 tjenestemandslignende ansatte.
Bestemmelsen afløser privatbanelovens  

 § 2, stk. 3, hvorefter privatbanernes tjenestemandslignende ansatte  

 er omfattet af finansministerens tilsyn for så vidt angår  

 løn-, ansættelses- og pensionsvilkår.
Til § 6 Det foreslås, at Den Kommunale Tjenestemandsrets  

 kompetence udvides til at omfatte de tjenestemandslignende ansatte ved  

 privatbanerne.
Det er hensigten, at Den Kommunal Tjenestemandsret herved skal  

 træde i stedet for den statslige tjenestemandsret, jf. § 2, nr. 3,  

 i Finansministeriets bekendtgørelse nr. 233 af 28. april 1993 om  

 Tjenestemandsrettens kompetence.
Til §§ 7-11 Disse bestemmelser omfatter lovens ikrafttræden,  

 overgangsbestemmelser, enkelte ændringer i de oprindelige  

 anlægslove samt bestemmelser om den fremtidige anvendelse af reglerne i  

 disse love om statens overtagelsesret.
 Det foreslås i § 9, at loven  

 træder i kraft den 1. januar 2001, som er det med  

 Amtsrådsforeningen og Hovedstadens Udviklingsråd aftalte  

 tidspunkt for overdragelse af statens ejerandel i privatbanerne og for  

 Hovedstadens Udviklingsråds overtagelse af linien  

 Hillerød-Helsingør (Lille Nord).
Det foreslås, at lov om privatbanerne samtidig  

 ophæves.
Privatbanerne vil herefter på linie med andre  

 jernbanevirksomheder være omfattet af lov om jernbanevirksomhed m.v. og  

 lov om jernbanesikkerhed samt de med dette lovforslag indsatte bestemmelser i  

 lov om den lokale og regionale kollektive personbefordring uden for  

 hovedstadsområdet samt lov om hovedstadsområdets kollektive  

 persontrafik.
 Trafikministeriet har overvejet, om der derudover  

 bør ske ophævelse af de anlægslove, der udgør det  

 oprindelige hjemmelsgrundlag for de til privatbanerne udstedte koncessioner  

 (eneretsbevillinger). En fuldstændig ophævelse af disse love  

 ville i givet fald medføre koncessionernes bortfald.
Koncessionerne indeholder et stort antal bestemmelser, som  

 må anses for afløst af bestemmelser i senere jernbanelovgivning,  

 eller som i øvrigt har mistet deres betydning.
Imidlertid må  

 navnlig selve eneretten til at anlægge og drive jernbane på en  

 given strækning antages at bestå.
Dette indebærer, at en lovændring, som bringer  

 koncessionerne til ophør inden disses udløb, formentlig vil  

 have karakter af ekspropriation i forhold til privatbaneselskaberne for  

 så vidt angår denne eneret.
Et sådant skridt finder  

 Trafikministeriet ikke grundlag for at tage.
Samtidig udgør de oprindelige anlægslove i  

 forhold til hovedparten af privatbanerne retsgrundlaget for statens ret til  

 at overtage privatbanernes infrastruktur.
Aftalen med  

 Amtsrådsforeningen og Hovedstadens Udviklingsråd  

 forudsætter, at denne ret videreføres med henblik på mulig  

 anvendelse i situationer, hvor driften på en privatbanestrækning  

 nedlægges, jf. herom nedenfor.
 Flere af anlægslovene vedrører såvel  

 privatbane- som statsbanestrækninger.
 Endelig er der ikke tradition for at foretage udtrykkelig  

 ophævelse af anlægslove, hvis indhold er udtømt, uden for  

 tilfælde, hvor der lovgives om nedlæggelse af det  

 pågældende anlæg.
 Det foreslås på denne baggrund, at  

 anlægslovene ikke ophæves, men at der alene foretages enkelte  

 justeringer.
 For fire af privatbanerne indeholder anlægslovene  

 krav om dansk indfødsret for medarbejdere og bestyrelsesmedlemmer,  

 mens der for hovedparten af de øvrige baner gælder et  

 tilsvarende krav, som efter anvisning i loven er fastsat i de  

 pågældende koncessioner.
Med § 7, § 8 og § 9, stk. 2, nr. 1  

 og 2, ophæves de i anlægslovene fastsatte krav om dansk  

 indfødsret, og det foreslås videre i § 9,  

 stk. 3, at trafikministeren bemyndiges til at ophæve  

 bestemmelser i koncessioner, som er uforenelige med Danmarks internationale  

 forpligtelser, eller som ikke er tidssvarende.
Herved haves særligt  

 bestemmelserne om dansk indfødsret for øje.
 Med opretholdelse af anlægslovene gives der  

 privatbaneselskaberne mulighed for fortsat at nyde de rettigheder, som efter  

 koncessionerne tilkommer dem, dvs. i praksis eneretten på den  

 pågældende strækning.
Imidlertid kan en yderligere videreførelse af  

 koncessionsordningen efter Trafikministeriets opfattelse hverken anses for  

 hensigtsmæssig eller tidssvarende.
Det bemærkes i den  

 forbindelse, at privatbaneselskabernes mulighed for at råde over deres  

 eget banenet ud over eneretten også hviler på en ejendomsret, som  

 ikke berøres af enerettens ophør.
 Som beskrevet i afsnit 3 i de almindelige  

 bemærkninger er stort set alle de oprindelige koncessioner  

 udløbet, men efterfølgende fornyet   siden 1958 i medfør  

 af lov om forlængelse af privatbaneeneretsbevillinger.
Det foreslås, at lov om forlængelse af  

 privatbaneeneretsbevillinger ophæves.
Dette indebærer, at  

 koncessionerne ikke vil blive fornyet ved udløb, og at  

 privatbaneselskaberne derfor i perioden frem til udgangen af 2009  

 efterhånden vil miste deres koncessioner; Lollandsbanen dog  

 først i 2034.
 Hensigten hermed er at opnå en normalisering af  

 privatbanerne, således at de overgår fra at være  

 koncessionerede selskaber til at være jernbanevirksomheder, der drives  

 efter lovgivningens almindelige regler, dvs. på grundlag af en  

 tilladelse til jernbanevirksomhed samt et sikkerhedscertifikat, og uden anden  

 adkomst til infrastrukturen end den, der ligger i de pågældende  

 selskabers ejendomsret.
Det skal i den forbindelse bemærkes, at der efter  

 lovforslaget vil være en vis tilskyndelse for privatbaneselskaberne til  

 at fraskrive sig udnyttelsen af deres eneret endnu inden koncessionernes  

 udløb.
Navnlig forudsættes det, at tilladelser til, at  

 privatbaneselskaber driver virksomhed uden for den strækning, hvortil  

 der er givet koncession, vil være betinget af, at selskabets  

 infrastruktur åbnes for andre operatører.
Der henvises til  

 bemærkningerne til lovforslagets § 3 for så vidt angår  

 det foreslåede § 6 b, stk. 5.
Det er som nævnt hensigten med at lade  

 koncessionerne udløbe, at de heri indeholdte særlige rettigheder  

 bringes til ophør.
Det er imidlertid ikke hensigten, at  

 jernbanedriften som sådan skal bringes til ophør, eller at de  

 pågældende jernbanevirksomheder ikke længere skal  

 være omfattet af lovgivningens regler om privatbaner, herunder  

 amtsrådets tilsyn efter den foreslåede § 6 b,  

 stk. 1.
Det foreslås derfor i § 10, at  

 koncessionshaverne kan drive den pågældende jernbanevirksomhed  

 videre også efter koncessionens udløb.
Tilsvarende  

 foreslås det, at så længe der i lovgivningen findes  

 bestemmelser om privatbaner, skal disse finde anvendelse i forhold til de ved  

 lovens ikrafttræden eksisterende privatbaner uden hensyn til  

 koncessionernes senere udløb.
 Det indgår i regeringens aftale med  

 Amtsrådsforeningen og Hovedstadens Udviklingsråd, at der  

 forbeholdes staten adgang til vederlagsfrit at overtage infrastrukturen,  

 såfremt banebetjeningen på nuværende  

 privatbanestrækninger nedlægges permanent.
Aftalen herom tager udgangspunkt i den ret til  

 overtagelse, som efter de oprindelige anlægslove og koncessionerne  

 tilkommer staten.
Der henvises til afsnit 3 i de almindelige  

 bemærkninger.
 Da en statslig overtagelse imidlertid ikke alene vil  

 berøre den pågældende amtskommune eller Hovedstadens  

 Udviklingsråd, men alle deltagere i det pågældende selskab  

 eller den, som måtte have fået infrastrukturen overdraget, har  

 Trafikministeriet fundet, at bestemmelserne om statens ret til overtagelse i  

 de oprindelige anlægslove og koncessioner fortsat bør  

 udgøre grundlaget for udøvelsen af denne ret, jf. ovenfor.
Som følge af, at lovforslaget indebærer, at  

 koncessionsordningen ikke videreføres efter udløbet af de  

 nuværende koncessioner, foreslås det i § 10, stk. 3,
at bestemmelser i koncessioner om statens ret til overtagelse af  

 infrastrukturen opretholdes også efter koncessionens udløb.  

 Dette har særlig betydning i de tilfælde, hvor loven alene  

 fastsætter forskrifter for koncessionernes udformning i så  

 henseende, eller hvor alene koncessionen fastslår denne ret, jf. afsnit  

 3 i de almindelige bemærkninger.
Det bemærkes i den forbindelse,  

 at de gældende koncessioner er fastsat ved bekendtgørelse.
Der gives med lovforslaget mulighed for at omstrukturere  

 privatbaneselskaberne, overdrage infrastrukturen m.v.
Det er imidlertid ikke  

 hensigten herved at give adgang til at beskære statens mulighed for at  

 overtage infrastrukturen, og det foreslås derfor i § 11,  

 stk. 2, at statens rettigheder i så henseende har gyldighed  

 mod enhver uden tinglysning.
 Det skal i øvrigt bemærkes, at statens adgang  

 til at overtage infrastrukturen i overensstemmelse med regeringens aftale med  

 Amtsrådsforeningen og Hovedstadens Udviklingsråd alene  

 forudsættes udnyttet i tilfælde, hvor der sker nedlæggelse  

 af regelmæssig passagertrafik.
 Lovgivningens bestemmelser om ret for staten til at  

 overtage infrastruktur blev til i en tid, hvor jernbanedriften forudsattes at  

 være lønsom og at blive udført uden bidrag fra det  

 offentlige, dvs. med nutidens sprogbrug som fri trafik.
Bestemmelserne om overtagelse forudsætter derfor, at  

 der fra statens side ydes en betaling, der beregnes på grundlag af  

 nettoudbyttet i årene forud for overtagelsen eller på grundlag af  

 aktiernes kursværdi.
Der henvises til afsnit 3 i lovforslagets  

 almindelige bemærkninger.
 Situationen har imidlertid i årtier været den,  

 at privatbanernes fortsatte eksistens har hvilet på offentlige tilskud,  

 i hovedsagen fra staten, jf. afsnit 5 i de almindelige bemærkninger.  

 Dette må også forudses at være tilfældet  

 fremover.
 Såfremt det måtte blive aktuelt at anvende  

 disse bestemmelser i forbindelse med, at en af de nuværende privatbaner  

 nedlægges, vil der med den nuværende lovgivning formentlig ikke  

 kunne bortses fra offentlige tilskud.
 Situationen vil derfor være den, at der  

 regnskabsmæssigt kan være et overskud, som i givet fald alene  

 beror på bidrag fra det offentlige.
 Det skønnes ikke rimeligt, at det  

 pågældende selskabs aktionærer eller i øvrigt  

 anlæggets ejere i en nedlæggelsessituation ud over de tidligere  

 ydede tilskud m.v. yderligere skal have en betaling beregnet på  

 grundlag af et overskud, der er fremkommet som følge af  

 tilskuddene.
Med lovforslagets § 11, stk. 1,  

fastsættes derfor, at der ved anvendelse af bestemmelser om statens  

 ret til overtagelse ikke skal ske indregning af fremtidige tilskud fra det  

 offentlige.
Med henblik på tilfælde, hvor det offentliges udgift  

 til privatbanen måtte være konverteret til betaling for trafik  

 udført som offentlig service foreslås, at det tilskudselement,  

 der måtte være indeholdt heri, på tilsvarende måde  

 holdes udenfor ved opgørelsen af det pågældende selskabs  

 nettoudbytte eller værdi, og at dette princip gennemføres uanset  

 en eventuel opsplitning af aktiviteterne mellem flere selskaber.
 Det må derfor forventes, at staten i tilfælde  

 af nedlæggelse af en privatbane vil kunne overtage infrastrukturen  

 vederlagsfrit, såfremt det måtte ønskes.
Bilag 1 Bilag 2 Oversigt over myndigheder og organisationer, der er anmodet  

 om en udtalelse i anledning af lovforslaget:
