E.A.1 Bruttoindkomsten E.A.2 Fradrag i bruttoindkomsten E.A.3 Periodespørgsmål E.A.4 Selvstændig erhvervsvirksomhed - afgrænsning  

 overfor lønmodtagere E.A.1 Bruttoindkomsten E.A.1.1 SL § 4 Indkomstbegrebet Udgangspunktet for opgørelsen af den skattepligtige indkomst er SL §§ 4-6.
 Statsskattelovens indkomstbegreb bygger på et nettoindkomstprincip,  

 hvorefter det er bruttoindkomsten minus de udgifter, der er afholdt for at  

 erhverve indkomsten, som skal beskattes.
SL § 4 opstiller den almindelige hovedregel for beregningen af  

 bruttoindkomsten.
Efter § 4 skal alle indtægter, såvel engangsindtægter som  

 tilbagevendende indtægter, medregnes ved indkomstopgørelsen uden hensyn til  

 den nærmere karakter af den virksomhed eller de omstændigheder, der har ført  

 til erhvervelsen.
Det er således principielt uden betydning, om indtægten er  

 resultat af positive indkomstbestræbelser (f.eks. virksomhed som lønmodtager  

 eller selvstændig erhvervsdrivende) eller en uventet erhvervelse (f.eks. en  

 gevinst eller en gave).
 Bestemmelsen indeholder ikke en udtømmende opremsning af eksempler på  

 skattepligtige erhvervelser.
 Skattepligten omfatter alle erhvervelser af økonomisk værdi, og det er  

 derfor uden betydning, om indtægten fremtræder i form af penge eller et andet  

 aktiv af økonomisk værdi.
SL § 5 opstiller nogle undtagelser til indkomstbegrebet i § 4 (se E.A.1.3)  

 og § 6 indeholder reglerne om, hvilke udgifter der kan fratrækkes ved  

 beregningen af nettoindkomsten (se E.A.2). Herudover indeholder den øvrige  

 skattelovgivning undtagelser til § 4 (se E.A.1.4).
 I det følgende omtales nogle mere specielle former for indtægter.
Brugsret I følge SL § 4b beskattes værdien af bolig i egen ejendom, se afsnit E.K.
Bestemmelsen er en undtagelse til en almindelig hovedregel om, at  

 brugsretten til egne aktiver ikke beskattes.
Beskatningen indtræder alene, i  

 det omfang brugsretten tilfører skatteyderen et udbytte af økonomisk værdi,  

 se lsr. 1971.22 og 231, hvor værdien af en jagtret på egen ejendom ikke blev  

 beskattet, mens værdien af selve jagtudbyttet blev beskattet.
 Værdien af brugsret over private løsøregenstande beskattes ikke.
Den økonomiske fordel ved gratis brug af andres aktiver skal derimod  

 beskattes, jf.
SL § 4b eller eventuelt som løn, jf.
SL § 4a (A.B.1.8 og  

 A.B.1.10), som en udbytteindtægt, jf.
SL § 4e, som en gave, jf.
SL § 4c eller  

 efter gaveafgiftsreglerne (A.B.6 og A.B.7).
Besparelser Bortset fra løn-, udbytte- og gavetilfælde, jf. ovenfor om brugsret,  

 beskattes besparelser ikke.
Se også E.B.2.1 om eget vareforbrug og E.B.2.2 om  

 værdi af eget arbejde.
Forældelse - gældseftergivelse En fordel opnået ved forældelse eller gældseftergivelse er i visse  

 tilfælde skattepligtig i medfør af SL § 4 eller KGL § 6 A, se nærmere  

 E.B.2.6.6 og E.L.2.2.
Strafbar erhvervelse At en indkomst er erhvervet ved en strafbar handling, udelukker ikke, at  

 indkomsten kan beskattes.
Dette gælder også, selv om indtægten eventuelt kan  

 konfiskeres.
Det anførte gælder især, hvor den ulovlige indtægt er opnået  

 gennem en retshandel.
Det følger af det almindelige retserhvervelsesprincip (se E.A.3.1.1), at  

 der ikke sker beskatning af indtægter, der ikke er erhvervet ret til.
Indtægt  

 ved f.eks. tyveri er derfor ikke skattepligtig.
 Om fradragsret for tab ved konfiskation henvises til E.B.5.5.
Udenlandsk indkomst Det er ifølge SL § 4 uden betydning for skattepligten, om indtægten  

 erhverves i Danmark eller i udlandet.
 I særlovgivningen og især i de med en række lande indgåede  

 dobbeltbeskatningsoverenskomster er der foretaget begrænsninger i dette  

 globalindkomstprincip, se nærmere LVD.
E.A.1.2 Hobbyvirksomhed Spørgsmålet, om der foreligger en hobbyvirksomhed eller en  

 erhvervsvirksomhed, opstår i de tilfælde, hvor virksomheden på den ene side  

 har fælles træk med en erhvervsvirksomhed, men hvor der på den anden side er  

 tvivl om, hvorvidt indtægtserhvervelsen er det afgørende formål for  

 skatteyderen.
Visse former for virksomhed synes ofte at have private formål  

 som de primære formål for skatteyderen.
Disse private formål kan f.eks. være  

 boligformål eller sportsinteresser, såsom ridning, hestevæddeløb, sejlads,  

 mv., eller det kan være dyrehold som f.eks. ponyer, kaniner, fjerkræ eller  

 lign.
E.A.1.2.1 Betydning af sondringen mellem erhvervsmæssig virksomhed og  

 hobbyvirksomhed Sondringen mellem hobbyvirksomhed og erhvervsmæssig virksomhed har  

 betydning for den skattemæssige behandling af et eventuelt underskud.
 Spørgsmålet er således kun relevant, i det omfang virksomheden har  

 underskud.
 Hvis hobbyvirksomheden er indtægtsgivende, beskattes en eventuel  

 nettoindkomst efter statsskattelovens § 4. Tilsvarende gælder for indtægter  

 ved erhvervsmæssig virksomhed.
Ved hobbyvirksomhed er nettoindkomsten personlig indkomst.
Opgørelsen af  

 overskuddet, d.v.s. nettoindkomsten, sker på tidspunktet for  

 indkomsterhvervelsen.
Der kan kun fratrækkes de omkostninger, der har været  

 forbundet med indkomsterhvervelsen og et eventuelt underskud kan ikke  

 fratrækkes i anden indkomst; fradragsretten er gjort kildebegrænset.  

 Underskud ved hobbyvirksomhed kan heller ikke fremføres til modregning i  

 medfør af LL § 15.
Dette nettoindkomstprincip bevirker også, at der ikke er tale om et  

 ligningsmæssigt fradrag og dermed heller ikke hjemmel til at begrænse  

 fradraget i medfør af LL § 9, stk. 1, jf.
TOLD SKAT Nyt 1992.3.89 (LSR.) (TfS  

 1992.70).
Det kan i praksis være vanskeligt at afgøre, hvilke beløb, der kan  

 fratrækkes i hobbyindkomsten for at beregne nettoindkomsten.
Det vil meget  

 ofte være nødvendigt at foretage et skøn.
I Skat 1989.4.344 (TfS 1989.244) blev et hundehold, der bestod af to,  

 senere tre, avlstæver, anset for hobbyvirksomhed.
Landsskatteretten tillod  

 imidlertid, at der i afståelsessummen for hvalpene blev godskrevet klageren  

 de fornødne omkostninger, som var medgået til avlen, uanset disse var afholdt  

 i tidligere år.
Landsskatteretten anslog udgifternes størrelse efter et skøn.
 Eventuelle renteudgifter, der kan henføres til hobbyvirksomhed, kan  

 fratrækkes efter de samme regler, som gælder for andre private renteudgifter,  

 se A.E.1.
Gevinst og tab på aktiver anvendt i en hobbyvirksomhed er bortset fra  

 spekulationstilfælde indkomstopgørelsen uvedkommende, jf.
SL § 5a.
E.A.1.2.2 Hobby eller erhverv Om en virksomhed er erhvervsmæssig eller har hobbykarakter vil normalt  

 ikke give anledning til tvivl, hvis det sædvanlige driftsmæssige afkast ikke  

 ligger under den normale forrentning inden for den pågældende branche.
 Bedømmelsen af, om en virksomhed er erhvervsmæssigt drevet, foretages ud  

 fra en samlet konkret vurdering af virksomheden, hvori alle relevante forhold  

 skal inddrages.
 Erhvervsmæssig virksomhed vil - i modsætning til hobbyvirksomhed - være  

 indrettet på systematisk indtægtserhvervelse, dvs. det afgørende formål er  

 den fortjeneste, der kan opnås.
 Ved hobbyvirksomhed vil indtægtserhvervelsen ikke være det primære formål.  

 Virksomheden vil typisk være et udslag af en personlig interesse (en hobby)  

 og en vis personlig deltagelse i virksomheden er almindelig.
De relevante momenter, der har været lagt vægt på i praksis har bl.a.  

 været - om der er udsigt til, at virksomheden før eller siden vil give overskud,  

 såvel overskud på den primære drift som et overskud, der står i forhold til  

 den investerede kapital (rentabilitet) - om virksomhedens underskud er forbigående, f.eks.  

 indkøringsvanskeligheder, eller om virksomheden vedvarende forudsætter, at  

 ejeren har stabile indtægter fra anden side for at neutralisere et underskud - om der forud for virksomhedens start har været foretaget undersøgelse af  

 lønsomheden/udsigterne til rentabel drift, herunder om der har været lagt  

 budgetter mv.
- om virksomheden har den fornødne intensitet og seriøsitet - om ejeren har særlige faglige forudsætninger for at drive virksomheden,  

 og om virksomheden har en naturlig sammenhæng med skatteyderens eventuelle  

 øvrige indtægtsgivende erhverv - om der er andre end erhvervsmæssige formål med virksomheden - om skatteyderen har været afskåret fra at anvende virksomhedens aktiver  

 til privat brug - om virksomhedens omfang/varighed er af en vis størrelse - om driftsformen er sædvanlig for virksomheder af den pågældende art - om virksomheden lever op til den erhvervsmæssige standard, der er  

 gældende for det pågældende erhverv - om virksomheden i givet fald kunne sælges til trediemand, dvs. om den  

 trods hidtidigt underskud i trediemands øjne måtte have potentiel  

 indtjeningsværdi, eller om den slet ikke kunne tænkes drevet løsrevet fra den  

 ejendom, person eller det regi, hvor den hidtil har været drevet Ingen af disse kriterier er i sig selv afgørende for vurderingen af, om  

 virksomheden er erhvervsmæssig.
Det afhænger bl.a. af, hvilken type  

 virksomhed, der er tale om, men rentabilitetsbetragtningen har været lagt til  

 grund ved mange afgørelser.
 Ved den type virksomheder, hvor indehaverens personlige indsats er det  

 væsentligste aktiv, vil virksomheden ofte blive anset for hobbyvirksomhed,  

 medmindre den fremstår som professionelt anlagt, hvad angår udstyr,  

 driftsform og indehaverens uddannelse.
 Hvis virksomheden består i udlejning af aktiver, kan den blotte forekomst  

 af privat benyttelse af de aktiver, der indgår i virksomheden, medføre at  

 virksomheden ikke anses for erhvervsmæssigt anlagt.
 Kriteriet, at virksomheden skal give et afkast, der står i rimeligt  

 forhold til den investerede kapital, tillægges i praksis normalt afgørende  

 betydning i relation til udlejningsvirksomhed.
Med "rimeligt afkast" forstås et afkast, der er normalt inden  

 for den pågældende branche, inden eventuelle renteudgifter.
Graden af  

 fremmedfinansiering kan dog indgå i den samlede vurdering af virksomhedens udsigt til at opnå  

 den fornødne rentabilitet.
 I sager vedrørende landbrug og lign. vil det ofte være af afgørende  

 betydning, hvad den primære årsag til anskaffelsen og driften har været, dvs.  

 om boligformålet eller andre private formål overskygger hensigten med at opnå  

 et afkast af bedriften.
Ved landbrugsvirksomhed må der lægges vægt på, om et landbrug er teknisk  

 landbrugsfagligt drevet.
Heri indgår en vurdering af, om landbruget efter sin  

 art, beliggenhed og størrelse drives forsvarligt.
Tillige må det i  

 vurderingen indgå, om den valgte driftsform er hensigtsmæssig, og om det ved  

 den valgte driftsform vil være muligt at opnå et overskud.
 Se afsnit E.A.1.2.3 om de forskellig former for virksomhed.
E.A.1.2.3.1 Landbrug Praksis kan tages som udtryk for, at en egentlig landbrugsejendom normalt  

 må anses for drevet erhvervsmæssigt, hvis driften af ejendommen bedømt ud fra  

 en teknisk-landbrugsfaglig målestok kan betegnes som sædvanlig og forsvarlig  

 og tilsigter at opnå et rimeligt driftsresultat.
Ved afgørelsen af, om et landbrug teknisk-landbrugsfagligt er forsvarligt  

 drevet, indgår der efter praksis bl.a. en vurdering af, om landbruget efter  

 sin art, beliggenhed og størrelse drives forsvarligt, jf. f.eks.
Skat 1989.4.  

 294 (TfS 1989.159). I denne sag fra Østre Landsret blev udgifterne ved drift  

 af et lille landbrug anset for fradragsberettigede bl.a. på baggrund af en  

 syns- og skønserklæring, der var udarbejdet til sagen.
Se også TfS 1989, 188  

 (VLD), hvor Skatteministeriet på baggrund af en syns- og skønsrapport tog  

 bekræftende til genmæle, hvorved fradrag for underskud anerkendtes.
 I sager, hvor der har været udmeldt syn og skøn, er der i skønstemaerne  

 bl.a. også indgået spørgsmål om, hvorvidt driftsformen var sædvanlig for en  

 ejendom som i den konkrete sag, og i givet fald om en sådan sædvanlig  

 driftsform ville kunne give overskud på den primære drift før af- eller  

 nedskrivninger og bidrage til forrentning af den i ejendommen og driften  

 investerede kapital.
Et egentligt syn og skøn vil være et stærkere bevismiddel end en erklæring  

 fra en landbrugskonsulent.
Vedrørende syn og skøn, se afsnit A.K.3.4.
Det er dog ikke i alle tilfælde, der indrømmes fradrag, selv om driften  

 kan anses for teknisk landbrugsfagligt forsvarlig.
I en Vestre Landsrets dom  

 fra 1986 (Skat 1986.7.454) (TfS 1986.359) nåede retten frem til, at driften  

 på den ene side var forsvarlig i teknisk landbrugsfaglig henseende, men på  

 den anden side havde denne ellers landbrugsmæssigt forsvarlige drift ikke den  

 fornødne intensitet til, at den kunne anses for erhvervsmæssig.
Sagen drejede sig om en ikke-landbrugsuddannet, der på traditionel vis  

 drev en lille landbrugsejendom med fedekalvproduktion.
Landsretten fandt, at  

 opfedningen af fedekalve ikke i sig selv gav grundlag for at anse driften for  

 uforsvarlig i teknisk landbrugsfaglig henseende.
Derimod bevirkede det meget  

 beskedne omfang af køb og salg af dyr, at virksomheden ikke kunne anses at  

 have haft den fornødne intensitet til, at driften i teknisk landbrugsfaglig  

 forstand kunne anses forsvarlig.
Se ligeledes TfS 1996.301(VLD), hvor der  

 blev nægtet fradrag for underskud, uanset at driften blev anset for teknisk  

 landbrugsfaglig forsvarlig.
På baggrund af en indhentet syns- og skønserklæring lagde retten til  

 grund, at forpagtning af en landejendom samt leje af et græsareal til  

 dyrehold, var sædvanlig og forsvarlig efter en teknisk landbrugsfaglig  

 målestok, samt at driften tilsigtede at opnå et rimeligt driftsresultat.
Der  

 kunne imidlertid ikke bortses fra de af forpagtningen flydende udgifter til  

 forpagtning, græsleje og faktiske merudgifter ved bilkørsel ved vurderingen  

 af, om driften måtte anses som erhvervsmæssig.
Når disse udgifter blev  

 medtaget ville driften selv efter en længere årrække ikke kunne blive  

 overskudsgivende.
Østre Landsret stadfæstede ved dom af den 15. okt. 1992, TOLD SKAT Nyt 1993.1.29 (TfS 1992.516) en landsskatteretskendelse, hvor en  

 akademiingeniør blev nægtet fradrag for underskud af en mindre  

 landbrugsejendom.
Skatteyderen havde indhentet en erklæring, fra det lokale amtsråds  

 konsulent i økologisk/biodynamisk jordbrug.
I erklæringen bekræftede  

 konsulenten, "at gården drives fagligt forsvarligt", men Østre  

 Landsret fandt ikke, at den landbrugsmæssige udnyttelse af ejendommen havde  

 en sådan intensitet, at underskuddet kunne fradrages.
 Vestre Landsret har i et forlig tilkendegivet, at der ikke kunne opnås  

 fradrag for underskud, uanset at landbrugsejendommen ud fra en  

 teknisklandbrugsfaglig betragtning var forsvarligt drevet, idet der ikke var  

 udsigt til, at driften ville give overskud, se TOLD SKAT Nyt 1993.2.62 (TfS  

 1992.566).
 Ved højesteretsdom af 15. april 1994 TfS 1994.364 stadfæstede Højesteret  

 en Østre Landsretsdom af 8. marts 1993 (TOLD SKAT Nyt 1993.11.505).
Retten fandt på baggrund af en syns- og skønsrapport, at driften af en  

 ejendom var teknisk landbrugsfagligt forsvarlig og sædvanlig for et  

 deltidslandbrug af den størrelse og beskaffenhed.
Til spørgsmålet om en sådan  

 driftsform kunne give overskud på den primære drift før af- og  

 nedskrivninger, svarede syns- og skønsmanden, at der kunne forventes et  

 driftsoverskud på omkring nul.
På denne baggrund fandt Højesteret at måtte  

 give skatteyderen medhold i, at landbruget var erhvervsmæssigt drevet.  

 Præmisserne i HRD er:" I medfør af SL § 6. litra a, kan underskud ved  

 drift af en landbrugsejendom efter den mangeårige særlige ligningspraksis  

 vedrørende deltidslandbrug fratrækkes ved opgørelsen af den skattepligtige  

 indkomst på betingelse af, at driften af ejendommen bedømt ud fra en  

 teknisk-landbrugsfaglig målestok kan betegnes som sædvanlig og forsvarlig og  

 tilsigter at opnå et rimeligt driftsresultat.
I så fald må ejendommen i  

 skattemæssig henseende anses for drevet erhvervsmæssigt, med mindre det må  

 lægges til grund, at driften selv efter en længere årrække ikke vil kunne  

 blive overskudsgivende" .
 Efter Skatteministeriets opfattelse er dommens resultat i overensstemmelse  

 med hidtidig praksis, bortset fra, at det er præciseret, at den særlige  

 ligningspraksis gælder for deltidslandbrug generelt, ligesom det er  

 præciseret, at det er en betingelse for at anerkende erhvervsmæssig drift, at  

 skatteyderen har godtgjort, at der sigtes mod et rimeligt driftsresultat, TfS  

 1994.583. Se også TfS 1994.566, TfS 1994.366.(VLD) og TfS 1994.720.
E.A.1.2.3.2 Stutterier Ved et stutteri forstås en virksomhed, der avler og opdrætter heste med  

 henblik på videresalg.
 For landejendomme, der har anvendelse som stutteri, må det på baggrund af  

 en Vestre Landsrets dom af 18. okt. 1982 (skd. 66.280) antages, at sondringen  

 erhverv/hobby skal ske ud fra de samme driftsmæssige kriterier, som gælder  

 for egentlige landbrugsvirksomheder, jf. ovenfor.
I denne sag blev en ejendomsmægler anset for at have de fornødne faglige  

 forudsætninger for at drive stutterivirksomhed, og virksomheden blev  

 anerkendt som erhvervsmæssig.
Landsretten fandt som følge af hestebestandens  

 størrelse, omfanget af investeringerne og tilrettelæggelsen af driften, at  

 der var tilstrækkelige holdepunkter for at antage, at driften var sket på en  

 erhvervsmæssigt forsvarlig måde.
Det forhold, at stutterivirksomheden sammen  

 med landbrugsejendommens drift i øvrigt, såvel i de indkomstår, sagen  

 vedrørte som i de foregående og efterfølgende indkomstår havde udvist  

 betydelige underskud, kunne ikke i sig selv bevirke, at stutterivirksomheden  

 måtte frakendes erhvervsmæssig karakter.
Om stutterier se også TOLD SKAT Nyt 1991.23.1380 (TfS 1991.563), hvor  

 Skatteministeriet tog bekræftende til genmæle i en sag for Vestre Landsret, hvorefter der blev givet fradrag for underskud ved driften af et  

 landbrug og stutteri og TfS.1990.417 (lsr), hvor et underskud blev anerkendt  

 bl.a. på grundlag af to sagkyndige erklæringer om, at et hestehold var  

 tilrettelagt teknisk forsvarlig samt på grundlag af skatteyderens kendskab  

 til hesteavl.
I en Østre Landsretsdom fra 1980 (skd. 57.188) blev et hestehold anset for  

 anskaffet med det overvejende formål at blive benyttet som underholdning for  

 de børn, der opholdt sig i den på gården indrettede børnepension.
På baggrund  

 heraf samt på grund af skatteyderens manglende erfaring og det begrænsede  

 omfang af hesteholdet blev fradrag for driftsudgifter ved stutterivirksomhed  

 nægtet.
 Efter gældende praksis kan et stutteri således ikke frakendes sin  

 erhvervsmæssige karakter alene, fordi virksomheden har givet underskud i en  

 årrække, og der kun har været tale om et beskedent antal avlsheste, men det  

 er en forudsætning for underskudsfradrag, at der er udsigt til at  

 virksomheden vil give overskud.
 E.A.1.2.3.3 Væddeløbsheste, dyrehold, mv.
 Det må efter tilsvarende principper som for stutterier afgøres efter en  

 konkret vurdering, om en væddeløbsstald kan anses for erhvervsmæssig.
Dette var ikke tilfældet i Højesterets dom i t&s Nyt 1991.23.1331 (TfS  

 1991.500), hvor et anpartsselskab blev nægtet fradrag for underskud i  

 forbindelse med driften af et travhestehold, som bestod i køb og salg af  

 travheste samt deltagelse i væddeløb.
Afgørelsen blev begrundet med, at der  

 ikke var udsigt til at opnå fortjeneste, når man henså til de store udgifter  

 ved driften af travhesteholdet sammenholdt med de usikre og tilfældige  

 muligheder for at opnå indtægter ved løbspræmier og salg af heste.
 I TfS 1994.879 fandt Vestre Landsret, at der forelå en sådan sammenhæng  

 mellem formålet med anskaffelsen og anvendelsen af 2 heste, at hestene skulle  

 betragtes som en ikke-erhvervsmæssig virksomhed.
Se dog UfR 1978.614 H (Jauer-dommen), hvor omlægning af driften af en  

 landejendom til et "dyrecenter" blev anset for erhvervsmæssigt  

 forsvarligt gennemført og underskud anerkendt som fradragsberettiget.  

 Dyrecentret omfattede hundepension, hundekennel, hestepension,  

 rideundervisning, træning af hunde og i tilslutning hertil drift af cafeteria  

 samt salg af hundefoder mv.
Virksomheden var således af et sådant omfang, at  

 det var medvirkende til, at den blev anset for erhvervsmæssig.
I TOLD SKAT Nyt 1991.14.769 (VLD) (TfS 1991.289) blev et anpartsselskab  

 nægtet fradrag for underskud ved drift af en hundekennel.
Skatteyderen havde  

 drevet hundekennel i personligt regi og hun drev tillige virksomhed som  

 speciallæge i psykiatri.
Såvel hundekennelen som lægepraksisen blev overført  

 til et anpartsselskab, men Vestre Landsret nægtede fradrag for underskud ved  

 kennelen med henvisning til, at der ikke var nogen naturlig sammenhæng mellem  

 lægevirksomheden og kennelvirksomheden, og skatteyderen havde ingen  

 kvalifikationer i relation til kenneldrift.
Herudover var der aldrig  

 udarbejdet budgetter og virksomheden var kun i ringe grad tilrettelagt med  

 økonomien for øje.
 E.A.1.2.3.4 Bådudlejning mv.
I sager om udlejningsvirksomhed, især bådudlejning, vil den blotte  

 forekomst af privat benyttelse af de aktiver, der indgår i virksomheden, som  

 udgangspunkt udelukke, at virksomheden anses for erhvervsmæssigt anlagt.
Se  

 endvidere E.F.1.6.
 I disse sager lægges der især vægt på et rentabilitetssynspunkt, dvs. om  

 der er udsigt til, at virksomheden giver et afkast, som står i et rimeligt  

 forhold til den investerede kapital.
Dette fremgår af de to ledende højesteretsdomme på området, nemlig t&s Nyt 1991.11.581(TfS 1991.233) og UfR 1984.740. Det er i disse sager ikke  

 tillagt afgørende betydning, at der ikke kan påvises en personlig interesse i  

 erhvervelsen af udlejningsbådene og i begge tilfælde har bådudlejerne  

 udfoldet normale udlejningsbestræbelser.
Det var afgørende for sagernes  

 udfald, at der ikke var udsigt til, at virksomheden kunne give et forsvarligt  

 afkast af den investerede kapital.
I UfR 1984.740 havde sagsøgeren, der var direktør i et autofirma,  

 anskaffet en motorsejler for at leje den ud.
Skatteyderen opnåede  

 momsrefusion på købet, der var lånefinansieret.
Der blev forsøgt udlejning af  

 båden i det følgende år, men det lykkedes kun i begrænset omfang.  

 Skatteyderen forsøgte udlejning gennem et udlejningsbureau og forsøgte også  

 selv at udleje båden.
Udlejningsindtægterne var imidlertid meget begrænsede i de to omhandlede  

 indkomstår, og der var underskud før afskrivninger.
Båden overgik derfor til  

 privat brug.
Direktøren var sejlkyndig, men et under sagen udmeldt syn og  

 skøn støttede hans forklaring om, at båden ikke hidtil havde været benyttet  

 privat.
 Da der ikke var udsigt til at opnå indtægter, der ville stå i et rimeligt  

 forhold til den investerede kapital og under hensyn til  

 udlejningsvirksomhedens omfang og manglende naturlige sammenhæng med  

 skatteyderens erhvervsmæssige forhold i øvrigt, ansås båden ikke for  

 anskaffet med erhvervsmæssig forsvarlig drift for øje (dissens).
Højesteretsdommen omtalt i t&s Nyt 1991.11.581 vedrører et ægtepar,  

 der som bibeskæftigelse drev en virksomhed med salg og udlejning af  

 speedbåde, windsurfere og lystbåde samt udstyr hertil.
I virksomheden indgik  

 en lystbåd, der senere blev erstattet med en større lystbåd.
Til trods for, at ægteparret havde udfoldet normale  

 udlejningsbestræbelser, havde virksomheden kun haft relativt små  

 lejeindtægter.
Skatteyderen havde ingen særlige faglige forudsætninger for at  

 drive virksomheden, og der var i forbindelse med etableringen alene opstillet  

 et grovbudget for det første år, udvisende et mindre overskud før renter.  

 Virksomheden havde i hele perioden givet underskud før afskrivninger og  

 renter.
Højesteret fandt ikke, at virksomheden havde haft udsigt til at opnå  

 indtægter, der ville stå i et rimeligt forhold til den investerede kapital og  

 anså ikke bådene for anskaffet med erhvervsmæssig forsvarlig drift for øje.  

 Se også TfS 1996.28, TfS 1996.498 og TfS 1994.531 (VLD).
 I SKAT 1990.4.268 (VLD) (TfS 1990.162) blev fradrag ikke godkendt, da der  

 ikke var udsigt til at opnå en fortjeneste, der stod i rimeligt forhold til  

 den investerede kapital, og i TOLD SKAT Nyt 1993,19,855 (TfS 1993.362) blev  

 et anpartsselskabs bådudlejning ikke anset for erhvervsmæssig virksomhed.
Højesteret fandt i en dom af 10. november 1995, TfS 1995.828, at den båd,  

 som skatteyderen havde købt, ikke var anskaffet med henblik på erhvervsmæssig  

 forsvarlig drift.
Landsretten fandt, at skatteyderen ikke før anskaffelsen af  

 båden havde foretaget en budgetmæssig vurdering eller en analyse af  

 virksomhedens rentabilitet.
Højesteret, stadfæstede landsrettens dom.
I TfS  

 1996.28 (HD) fandt retten ligeledes, at skatteyderen ikke drev erhvervsmæssig  

 virksomhed, selvom retten lagde til grund, at den pågældende båd var velegnet  

 til udlejning, at der blev foretaget normale udlejningsbestræbelser, og at  

 skatteyderen ikke selv benyttede båden i udlejningsperioden.
Bortset fra 2 år var der i udlejningsperioden på 7 år et årligt underskud  

 på den primære drift.
Ved vurderingen af om anskaffelsen og driften af båden  

 var erhvervsmæssig forsvarlig, tillagde Højesteret det betydning, at det på  

 baggrund af et af skatteyderen udarbejdet driftsregnskab, måtte have stået  

 skatteyderen klart, at der fra begyndelsen af udlejningsperioden var  

 budgetteret med et urealistisk lavt omkostningsniveau, ligesom lejen var for  

 højt budgetteret.
Endvidere lagde Højesteret vægt på, at skatteyderen i  

 forbindelse med nyudlejning fortsatte med at fastsætte udlejningsprisen på  

 grundlag af en uændret budgettering af indtægter og omkostninger, selvom  

 resultatet klart viste, at der ikke var grundlag herfor.
I TfS 1996.570(HD)  

 lagde Højesteret til grund, at det primære sigte med udvikling og produktion  

 af en båd, var deltagelse i Admiral's Cup.
Se også TfS 1996.498(HD), TfS  

 1996.552(ØLD), TfS 1996.572(ØLD) og TfS 1996.677(ØLD).
E.A.1.2.3.5 Kunstnerisk virksomhed Ved kunstnerisk virksomhed er den personlige indsats det væsentligste  

 aktiv, og der vil typisk være en glidende overgang fra hobby til, at  

 virksomheden anses for erhvervsmæssig.
 I praksis er der bl.a. lagt vægt på virksomhedens omfang, om kunstneren  

 har deltaget i udstillinger samt på den uddannelsesmæssige baggrund.  

 Landsskatteretten anerkendte i afgørelsen t&s Nyt 1989.12.952 således en  

 kunstmalers underskud ved selvstændig erhvervsmæssig virksomhed som  

 fradragsberettiget, bl.a. under hensyn til, at hun var uddannet på  

 Kunstakademiet og var medlem af en anerkendt kunstnersammenslutning samt  

 havde modtaget legater fra Statens Kunstfond flere gange.
Se også lsr. 1978.153, hvor Landsskatteretten ikke fandt grundlag for at  

 anse en kunstners virksomhed i forbindelse med billedvævning mv. som  

 udelukkende hobbyvirksomhed.
Retten kunne tiltræde, at underskud ved denne  

 virksomhed kunne fradrages ved indkomstopgørelsen.
I t&s nyt 1991.17.954 (TfS 1991.409) fandt Landsskatteretten, under  

 henvisning til, at en kunstmaler havde deltaget i udstillinger, modtaget  

 legater og, omend i begrænset omfang, havde solgt malerier, at kunstmalerens  

 virksomhed måtte anses for erhvervsmæssig med beskatning efter SL § 4 a til  

 følge.
Landsretten tilkendegav, at fortjenesten ved udlæg og salg var  

 indkomstskattepligtig.
Det kunne ikke antages, at indtægten var undtaget fra  

 beskatning efter SL § 5 om privat indbo, og der var ikke grundlag for at  

 antage, at skattepligten af vederlaget for kunstnerisk virksomhed efter SL §  

 4 a var begrænset til kunstnerisk virksomhed udført i umiddelbar tidsmæssig  

 forbindelse med vederlæggelsen.
Efter rettens tilkendegivelse hævede  

 sagsøgeren sagen, TfS 1996.177.(VLD). .
 Se også afsnit E.B.2.6.1 og E.B.3.14 om kunstneres indtægtsopgørelse.
E.A.1.2.3.6 Sommerhusudlejning Der har været enkelte sager vedrørende sommerhuse, men af meget forskellig  

 karakter.
 Som udgangspunkt kræves det for at acceptere fradrag i forbindelse med  

 sommerhusudlejning, at ejeren har fraskrevet sig egen benyttelse, og at  

 driftsresultaterne opgøres i overensstemmelse med gældende praksis for  

 sommerhuse.
Ved afgørelsen refereret i t&s Nyt 1991.16.872 (VLD) (TfS 1991.357)  

 blev fradrag nægtet med henvisning til, at omfanget af udlejningen var for  

 lille, lejeindtægterne for små i forhold til udgifterne og  

 udlejningsbestræbelserne manglede intensitet.
Sagen vedrørte en skatteyder,  

 som erhvervede det omhandlede sommerhus på et tidspunkt, hvor han allerede  

 ejede en udlejningsejendom og to sommerhuse, som blev benyttet privat.
Det  

 tredie sommerhus var efter det oplyste erhvervet udelukkende med henblik på  

 udlejning.
Landsskatteretten har i overensstemmelse hermed efterfølgende fundet, at  

 driftsresultatet for et udlejet sommerhus skulle opgøres i overensstemmelse  

 med hidtidig praksis vedrørende sommerhusudlejning jf.
TOLD SKAT Nyt  

 1992.8.239 (TfS 1992.223). Se også lsr.1979.23 og skd. 61.182 (VLD) og TOLD SKAT Nyt 1993.5.20.
 Vedrørende om opgørelse af fradrag ved sommerhusudlejning efter LL § 15 O  

 henvises til A.D.3.2.7.
E.A.1.2.3.7 Øvrige virksomhedsformer I de sager, der har været rejst vedrørende øvrige virksomhedsformer, synes  

 der overvejende at have været lagt vægt på rentabilitetsbetragtninger, men  

 også andre af de under E.A.1.2.2 nævnte kriterier er indgået ved  

 afgørelserne.
Se bl.a.
TfS 1995, 44.
 I TfS. 1991.525 blev en dykkervirksomhed anset for erhvervsmæssigt drevet  

 med den begrundelse, at virksomheden ikke havde været udsigtsløs med hensyn  

 til på længere sigt at opnå reelt overskud, og skatteyderen havde været  

 fagligt velkvalificeret.
 Skatteyderen var uddannet dykker og havde startet egen dykkervirksomhed,  

 men havde af økonomiske grunde været nødt til at tage andet fuldtidsarbejde.
Hans ansættelsesforhold gjorde det muligt for ham at påtage sig dyknings-  

 og bjærgningsopgaver, når sådanne forekom.
Skatteyderens materiel var  

 professionelt og havde kun været brugt til erhvervsmæssigt formål.
På grund  

 af en særlig opgave gav virksomheden overskud i et efterfølgende år, og dette  

 viste, at virksomheden ikke havde været udsigtsløs med hensyn til på længere  

 sigt at opnå reelt overskud.
Landsskatteretten fandt i afgørelsen TOLD SKAT Nyt 1991.21.1223 (TfS  

 1991.506), at en skatteyder, der tidligere havde været fuldtidsbeskæftiget  

 ved fiskeri, og som senere havde påbegyndt erhvervsfiskeri som  

 bierhvervsfisker, havde tilrettelagt fiskeriet med erhvervsmæssig forsvarlig  

 drift for øje, og at de fremkomne underskud vedrørte en periode, hvor  

 virksomheden havde været under opbygning.
På denne baggrund godkendte  

 Landsskatteretten, at de fremkomne underskud var fradragsberettigede efter SL  

 § 6a.
 I t&s Nyt 1991.5.246 (TfS 1991.57) blev fradrag nægtet, fordi  

 virksomheden havde haft et så beskedent omfang og en så ringe udsigt til  

 rentabilitet, at den ikke kunne anses erhvervsmæssigt drevet.
I sagen havde skatteyderen, der var selvlært inden for elektronik,  

 udviklet en højkvalitetsforstærker, men virksomheden havde i en periode på  

 fem år hverken varesalg eller varekøb.
På den baggrund fandt Østre Landsret,  

 at virksomheden havde været af et så beskedent omfang og havde haft en så  

 ringe udsigt til rentabilitet, at den ikke kunne anses for erhvervsmæssig.
Se  

 endvidere t&s Nyt 1991.11.574 (fradrag nægtet for udgifter til drift af  

 racerbil), og TOLD SKAT Nyt 1993.3.96 (TfS 1993.35). Gocartkørers underskud  

 ved handel med dele til gocarts kunne ikke fratrækkes, ligesom en "Road Racingkørers" underskud heller ikke kunne fratrækkes.  

 Aktiviteten blev ikke anset for at være drevet erhvervsmæssigt, TfS 1994,  

 752.
 E.A.1.2.4 Driftsform, mv.
Det er ved sondringen mellem hobbyvirksomhed og erhvervsmæssig virksomhed  

 ikke afgørende, om virksomheden drives som personlig virksomhed eller  

 eventuelt som selskab, jf.
TOLD SKAT Nyt 1991.23.1331 (TfS 1991.500), hvor et  

 selskab blev nægtet fradrag for underskud ved driften af et travhestehold, da  

 dette måtte anses som et udslag af hovedanpartshaverens personlig interesse i  

 travheste.
Se endvidere TOLD SKAT Nyt 1991.14.769 (VLD) (TfS 1991.289), hvor et  

 anpartsselskab blev nægtet fradrag for underskud ved drift af en hundekennel.  

 Skatteyderen havde drevet hundekennel i personligt regi og hun drev tillige  

 virksomhed som speciallæge i psykiatri.
Såvel hundekennelen som lægepraksisen  

 blev overført til et anpartsselskab, men Vestre Landsret nægtede fradrag for  

 underskud ved kennelen med henvisning til, at der ikke var nogen naturlig  

 sammenhæng mellem lægevirksomheden og kennelvirksomheden, og at skatteyderen  

 ingen kvalifikationer havde i relation til kenneldrift.
Herudover var der  

 aldrig udarbejdet budgetter og virksomheden var kun i ringe grad tilrettelagt  

 med økonomien for øje.
 E.A.1.2.5 Momsregistrering mv.
 Den momsretlige vurdering af, hvornår en virksomhed er erhvervsmæssig, er  

 som hovedregel sammenfaldende med den skatteretlige vurdering.
 Af Østre Landsrets dom refereret i TfS 1992, 516, fremgår det, at  

 momsregistreringen som sådan ikke er afgørende for spørgsmålet, om en  

 virksomhed er erhvervsmæssig eller ej, da der ved momsregistreringen ikke  

 sker en egentlig prøvelse af dette spørgsmål.
 Højesteret udtalte ligeledes i den i TOLD SKAT Nyt 1991.23.1331(TfS  

 1991.500) omtalte sag (jf. afsnit E.A.1.2.4), at det er uden betydning for  

 den skattemæssige vurdering af om virksomheden kan anses for erhvervsmæssig,  

 om virksomheden har ladet sig momsregistrere.
 Den vurdering af, om en virksomhed er erhvervsmæssig, som måtte være sket  

 i en eventuel skattesag, vil generelt blive fulgt, når virksomheden vurderes  

 efter momsloven.
E.A.1.3 SL § 5 Formuebevægelser SL § 5 indeholder en negativ afgrænsning af indkomstbegrebet i SL § 4.
 Bestemmelsen bygger på en fundamental sondring mellem indkomst (udbytte)  

 og indkomstgrundlag (formue). Udgangspunktet er, at selve grundlaget for  

 erhvervelsen af indkomsten er indkomstopgørelsen uvedkommende, og at det  

 alene er afkastet af indkomstgrundlaget, der skal medregnes ved  

 indkomstopgørelsen.
E.A.1.3.1 § 5 Salg af aktiver I følge SL § 5a skal urealiserede værdisvingninger på aktiver ikke  

 medregnes ved indkomstopgørelsen.
Gevinst og tab konstateret ved salg (eller  

 anden afståelse) af aktiver, der har karakter af omsætningsformue, dvs. at de  

 er anskaffet som led i næring eller i spekulationsøjemed, skal medregnes ved  

 indkomstopgørelsen.
Realisationsprincippet i SL § 5a er modificeret af  

 særregler i den øvrige skattelovgivning.
Som eksempler kan nævnes reglerne om  

 landbrugets besætninger (E.E.1) og om kursgevinster og kurstab, når  

 lagerprincippet anvendes (A.D.2).
Hovedreglen i SL § 5a, om at alene realiseret gevinst og tab på  

 omsætningsformuen skal medregnes ved indkomstopgørelsen, er senere blevet erstattet af  

 særlovgivning for langt de fleste aktivtypers vedkommende.
Som de vigtigste  

 eksempler kan nævnes AL, EBL og ABL.
Private aktiver Indtægt ved salg af private aktiver, f.eks. indbo eller frimærke-, mønt-  

 og bogsamlinger, er som udgangspunkt skattefri efter hovedreglen i SL § 5a.
Dette gælder principielt uden hensyn til indtægtens størrelse.
Rent  

 bevismæssigt vil en betydelig indtægt dog kunne indicere, at der er tale om  

 salg af en omsætningsformue (næring eller spekulation).
Den skattemæssige behandling afhænger således af en bedømmelse af, om  

 aktivet er rent privat, eller om det er solgt som led i en erhvervsmæssig  

 virksomhed eller som led i en spekulationsforretning.
Se f.eks. ØLD af 23.  

 april 1990 (Skat 1990.6.446) (TfS 1990.236), hvor en tæppehandlers salg af  

 tæpper fra privat indbo blev anset som et led i hans almindelige  

 næringsvirksomhed.
Se tillige t&s nyt 1991.17.954 (TfS 1991.409), hvor et  

 dødsbo blev anset for indkomstskattepligtigt af et beløb opnået ved salg af  

 53 malerier og ved udlæg efter vurdering af 94 malerier.
 Det har især været handel med malerier, mønter, frimærker og antikviteter,  

 der i praksis har givet anledning til problemer i relation til afgrænsningen  

 privat/erhverv/spekulation.
Erhvervsmæssige aktiver Hvad angår reglerne om gevinst og tab på erhvervsmæssige aktiver, f.eks.  

 varelager, driftsmidler, skibe, bygninger, finansielle aktiver og  

 immaterielle rettigheder henvises til omtalen i de respektive særafsnit.
 I ØLD af 27. feb. 1987 (Skat 1987.4.269) (TfS 1987.161) blev en skatteyder  

 ikke beskattet af fortjeneste ved salg af mønter, mineraler og andre  

 effekter, da det ikke tilstrækkeligt sikkert kunne antages, at der forelå  

 erhvervsmæssig virksomhed.
 Om beskatning ud fra et spekulationssynspunkt, se lsr. 1965.31 og 116.
Barrer af sølv og platin, ensartede mønter i stort antal f.eks.  

 Krügerrands og uindfattede diamanter anses normalt for erhvervet i  

 spekulationshensigt.
Se SD's revisionsmeddelelse 1983-2 om investering i ædelmetaller samt ØLD af  

 13. april 1984 (Skd. 71.717). En virksomhed havde i en årrække solgt ædelsten  

 til danske investorer til priser, der langt oversteg ædelstenenes reelle  

 værdi.
Efter virksomhedens konkurs rejste nogle investorer krav mod de  

 pengeinstitutter, der havde ydet lån til købene.
For at kravet kunne gøres  

 gældende, skulle lånet været ydet efter aftale med sælgerne, og at  

 investorerne skulle anses som forbrugere.
I 1992 blev der indgået forlig med  

 et pengeinstitut om nedskrivning af gælden med 70 pct.
Investorernes tab var  

 fradragsberettiget spekulationstab, men tabet skulle nedsættes med  

 gældsnedskrivning ved opgørelsen af størrelsen af det tab, der kunne  

 fradrages efter SL § 5 a, TfS 1996.147.LSR .
 Tab på sølvbarrer på grund af sælgerfirmaets underslæb og konkurs kan ikke  

 fratrækkes, idet fradrag af et spekulationstab i medfør af SL § 5 a  

 forudsætter, at der er tale om »et handelstab eller et tab, der ganske  

 kan sidestilles hermed«, jf. ØLD af 23. sept. 1985 (Skat 1985.10.273) og  

 ØLD af 29. okt. 1985 (Skat 1986.2.120) (TfS 1985.739).
Hvis private samlere går over til at drive erhvervsmæssig handel med deres  

 samlerobjekter godkendes det i praksis, at den del af den private samling,  

 der overgår til den nystartede forretning som varelager, kan optages til  

 handelsværdien (med fradrag af normal bruttoavance) på dette tidspunkt som  

 primovarelager, jf.
VLD af 6. okt. 1983 (Skd. 69.225), hvor overførslen af en  

 møntsamling til forretningen skete over en årrække.
Genstande, der bevises at  

 være erhvervet, før den erhvervsmæssige virksomhed er påbegyndt, og som ikke  

 er overført som varelager til forretningen, kan fortsat sælges uden  

 beskatning af fortjenesten.
Genstande, erhvervet efter at den erhvervsmæssige virksomhed er i gang,  

 vil som altovervejende hovedregel skulle anses for anskaffet som et led i  

 virksomheden.
Se også Skd. cirk. nr. 134 af 29. juli 1992 om KGL, pkt. 10.
 Om kunstneres varelager se E.B.2.6.1.
Spekulation Spekulationsbeskatningen i SL § 5a er ophævet for aktiver omfattet af ABL  

 og EBL samt aktiver og passiver omfattet af KGL.
Bortset fra disse særregler  

 skal fortjeneste ved salg af aktiver anskaffet i spekulationshensigt medtages  

 ved indkomstopgørelsen, ligesom tab kan fratrækkes.
 I spekulationsbegrebet ligger for det første et krav om, at det pågældende  

 aktiv skal være erhvervet i den hensigt at videresælge det, og for det andet  

 et krav om, at dette skal være sket med det formål at opnå en fortjeneste.  

 Kun når begge disse betingelser er opfyldt, foreligger der spekulation i  

 skattemæssig forstand.
 Ved bedømmelsen af om der foreligger spekulationshensigt, ser man i  

 praksis på, om det pågældende aktiv er et aktiv, der normalt kan forventes at  

 sælges med fortjeneste.
 Det antages i praksis, at en oprindelig foreliggende spekulationshensigt  

 ved erhvervelsen kan opgives med den virkning, at der ikke kan gennemføres  

 nogen beskatning ved afståelse.
 I lsr. 1969.113 blev spekulationsbeskatning gennemført, selv om aktivet  

 blev foræret bort som en gave.
 En bortgivelse af spekulationsobjektet indicerer dog normalt, at den  

 oprindelige spekulationshensigt må anses opgivet, se lsr. 1967.37 og  

 1976.129.
E.A.1.3.2 Gaver, arv og forskud på arv Efter SL § 5b skal gaver, der er omfattet af afsnit II i lov om afgift af  

 dødsboer og gaver, ikke medregnes ved opgørelsen af den skattepligtige  

 indkomst.
På tilsvarende måde er forskud på såvel falden som ikke falden arv  

 fritaget for indkomstbeskatning, uanset slægtsforholdet mellem yder og  

 modtager.
Arv kan, hvad enten der er tale om arv efter loven eller efter  

 testamente, aldrig beskattes som skattepligtig indkomst, men der vil ved  

 arvedelingen kunne forekomme gavedispositioner, der kan udløse beskatning.
Se  

 A.B.7.1.7.
E.A.1.3.3 Erstatning og forsikringsydelser En modtagen erstatning skal som udgangspunkt behandles som det tab,  

 erstatningen ydes for.
Erstatning for tab af et aktiv skal behandles som et afståelsesvederlag  

 for aktivet.
Dette fremgår udtrykkeligt af AL, ABL, EBL og LL § 16 E.  

 Skattefriheden for brandforsikringssummer mv., jf.
SL § 5b, skal således  

 forstås med de modifikationer, der følger af den øvrige lovgivning.  

 Erstatning for varelager skal også behandles som afståelsesvederlag og er  

 derfor skattepligtig.
Hvis erstatningen ikke dækker tab af et omsætteligt aktiv, vil det  

 afgørende være, om der er tale om erstatning for en mistet skattepligtig  

 indtægt eller dækning af en fradragsberettiget udgift - i så fald skal  

 erstatningen medregnes ved indkomstopgørelsen.
Se t&s nyt 1991.5.253 (TfS  

 1991.378) hvor en erstatning ydet i henhold til driftstabsforsikring blev  

 anset for almindelig indkomstskattepligtig for modtageren jf.
SL § 4. (VLD af  

 1.2.1991) samt ØLD af 9.11.1992, TOLD SKAT Nyt 1993.3.93 (TfS 1992.545).
Hvis erstatningen derimod dækker et tab af selve indkomstgrundlaget, et  

 ikke fradagsberettiget formuetab eller en skattefri indtægt, skal  

 erstatningen ikke beskattes, jf.
TOLD SKAT Nyt 1993.3.101.(lsr.) (TfS  

 1993.36) og TfS 1994.269 (TS), (godtgørelse for ophør med mælkeproduktion).  

 Se endvidere afsnit E.E.
 En erstatning som en skatteyder fik udbetalt fra sit pengeinstitut, til  

 dækning af et tab som følge af, at en udbudt "investeringspakke"  

 ikke forløb som det var stillet i udsigt, blev anset for at være skattefri.  

 Landsretten fandt at erstatningen dækkede den merskat skatteyderen måtte  

 betale, da "investeringspakken" skattemæssigt ikke blev godkendt.  

 TfS 1995, 47.
 Ligningsrådet har i en bindende forhåndsbesked fundet, at erstatninger for  

 opgivelse af privat lejemål ikke er omfattet af ligningslovens § 16 E, stk.  

 1, nr. 3. Godtgørelsen er derfor ikke skattepligtig.
 Periodisk løbende erstatningsydelser er normalt indkomstskattepligtige.
 Godtgørelse, ydet i anledning af forsinket udbetaling af et negativt  

 momstilsvar, blev anset for ydet til dækning af renter, og erstatningen var  

 derfor skattepligtig, Skd.64.41.
I Skat 1988.2.83 (TfS 1988.47) måtte en sparekasse betale en erstatning  

 til en køber af et hus, som havde anmodet sparekassen om at foretage  

 kurssikring af ejerskiftelånet.
Sparekassen undlod at foretage den aftalte  

 kurssikring, og køberen af huset blev derfor påført et tab i form af forøgede  

 prioritetsudgifter.
Skatteyderen gjorde gældende, at erstatningen er at betragte som en mangel  

 ved huset og derved en skattefri formuegevinst.
Landsskatteretten anså  

 erstatningen for skattepligtig.
Afgørelsen blev indbragt for landsretten,  

 hvor Skatteministeriet tog bekræftende til genmæle, således at skatteyderen fik  

 medhold, jf.
Skat 1990.9.699. Om erstatning ydet i henhold til en  

 sælgergarantiforsikring i forbindelse med hussalg se t&s nyt 1991.13.724.  

 (lsr.) (TfS 1991.312).
På grund af formalitetsmangler, som et revisionsfirma påtog sig ansvaret  

 for, var en skatteyder gået glip af muligheden for at foretage henlæggelse  

 til investeringsfond.
Revisionsfirmaet ydede en erstatning på 30.000 kr.
Den  

 del af erstatningsbeløbet, der kunne henføres til den forøgede formueskat  

 (13.831 kr.) og 8%-tillægget til restskatten i henhold til KSL § 61, stk. 2  

 (7.772 kr.), som ikke kunne genindvindes ved den fremtidige skattebetaling,  

 blev ikke anset for skattepligtig, hvorimod den resterende del af  

 erstatningsbeløbet, der var kompensation for den tidsmæssige fremrykning af  

 skattebetalingen, skulle beskattes, jf.
VLD af 27. aug. 1984 (Skd. 72.100).
Lsr. 1982.40, skattepligt af en del af en erstatning, der dækkede  

 tidligere fratrukne udgifter, hvorimod den resterende del af erstatningen,  

 der dækkede en yderligere skattebetaling, var skattefri.
Lsr. 1981.42,  

 skattepligt af erstatning for flyvehavre på en nyerhvervet landbrugsejendom.  

 Erstatningssummen svarede til udgifterne til rensning af ejendommen.  

 Landsskatteretten lagde vægt på, at der ikke var tale om en varig forringelse  

 af ejendommen, men derimod om en forringelse, som kunne afhjælpes ved  

 rensning af ejendommen, og de hermed forbundne udgifter ville kunne  

 fratrækkes.
Skat 1986.8.514 (TfS 1986.427), skattepligt af den del af  

 erstatningen for nogle mistede bundgarnsrettigheder, der skulle dække  

 indtægtstabet, hvorimod den resterende erstatning, der dækkede tab af  

 indkomstkilden, var skattefri.
I forbindelse med et revisorinteressentskabs opløsning havde parterne  

 aftalt en konkurrenceklausul, hvorefter der skulle betales erstatning, hvis  

 en af parterne overtog den andens klienter efter interessentskabets  

 opløsning.
En erstatning ydet i henhold hertil blev anset for almindelig  

 indkomstskattepligtig som henhørende under parternes næring, Skat 1987.7.514  

 (lsr.) (TfS 1989.600 VLD).
Erstatninger for forstyrrelse af stilling og forhold samt erstatninger for  

 rent private udgifter skal normalt ikke medregnes ved indkomstopgørelsen.
Det  

 samme er tilfældet med erstatninger for ærekrænkelser samt erstatning for  

 svie og smerte, lyde og vansir.
Om erstatning efter lov om  

 arbejdsskadeforsikring se A.B.4.4.1. Erstatning for opgivelse af eneretten  

 til et familienavn er skattefri.
Tab af indkomstkilde Ved opsigelse af en administrationsaftale før den ifølge aftalegrundlaget  

 kunne opsiges, modtog et administrationsselskab et vederlag for opgivelse af  

 aftalen.
Selskabet anså primært beløbet som vederlag for goodwill, subsidiært som  

 skattefri betaling for tab af indkomstkilde, jf. statsskatteloven § 5. Retten  

 fandt ikke, at vederlaget kunne anses som et skattefrit tab af indkomstkilde,  

 da selskabet ikke havde afståelsesret til filialnettet.
Vederlaget blev anset  

 for skattepligtig i henhold til statsskatteloven § 4, da vederlaget blev ydet  

 til dækning af mistede indtægter, TfS 1996.499.ØLD .
Afløsningssummer Afløsningssummer, der som engangsbetaling træder i stedet for en  

 skattepligtig løbende ydelse, er som udgangspunkt skattefri, se A.B.6.1 og  

 E.I.4.2.2.1.
E.A.1.4 Skattefri indtægter En række indtægter er i særlovgivningen fritaget for skattepligt, hvor  

 dette ikke følger af SL's regler.
E.A.1.4.1 LL § 7 LL § 7 hjemler skattefrihed for indtægter af vidt forskellig karakter,  

 uden at skattefriheden bygger på noget fælles synspunkt.
Det drejer sig dels  

 om nogle understøttelser og hædersgaver til deltagerne i de to verdenskrige  

 og disses efterladte, dels om en række socialt eller medicinsk betingede  

 ydelser og endelig om nogle ydelser, hvis størrelse er fastsat under hensyn  

 til skattefriheden.
Om det nærmere indhold af disse bestemmelser henvises til  

 A.A.3.1.
E.A.1.4.2 Visse indtægter ved spil Efter SL § 4 skal indtægter ved spil, herunder lotterispil, samt ved  

 væddemål medregnes ved indkomstopgørelsen, men en lang række gevinster fra  

 lotterispil, tipning, dansk lotto og præmieobligationer er dog undtagne fra  

 skattepligt, se nærmere A.B.7.5.
E.A.1.4.3 Bonus - og pensionsordninger Se A.C.1 om arbejdsgivers indbetaling til pensionsordning.
E.A.1.4.4 Visse legater Under visse betingelser skal legater, der ydes til gennemførelse af en  

 studierejse eller til gennemførelse af et videnskabeligt arbejde, ikke  

 beskattes, se A.B.6.5.2.
E.A.1.5 Afkald på indtægt En skattepligtig indtægt skal som hovedregel medregnes ved  

 indkomstopgørelsen på tidspunktet for den endelige retserhvervelse, se  

 E.A.3.1.
 Er der først erhvervet ret til en indtægt kan et efterfølgende afkald på  

 at modtage indtægten normalt ikke tillægges skattemæssig betydning, jf.  

 f.eks. lsr. 1950.142 og Skd. 76.753.
 Hvis der gives afkald på en indtægt forud for tidspunktet for den endelige  

 retserhvervelse, skal der normalt ikke ske beskatning.
 Beskatning indtræder dog, hvis modtageren i forbindelse med afkaldet  

 træffer beslutning om, hvordan indtægten skal anvendes (dispositivt afkald).  

 Se også A.A.1.3.11.
Det er en forudsætning for skattefrihed, at der gives et blankt afkald  

 over for den, der skulle have udredet vederlaget.
Der skal f.eks. ikke ske  

 beskatning af en skuespiller, der uden vederlag optræder for en velgørende  

 forening, hvorimod beskatning skal ske, såfremt der optrædes  

 »gratis« imod, at der betales et beløb til et af skuespilleren  

 nærmere angivet formål, jf. lsr. 1973.122 (blankt afkald), 1974.29  

 (dispositivt afkald), Skd. 28.89 (dispositivt afkald).
En tandlæge havde for tandbehandling af sin svigerfader udstedt kvitterede  

 regninger lydende på normalt honorar.
Svigerfaderen havde på grundlag heraf  

 modtaget delvis refusion fra Fortsættelsessygekassen Danmark og betalt det  

 modtagne beløb til svigersønnen, der eftergav svigerfaderen det resterende  

 beløb.
Tandlægen anførte, at det kun havde været meningen, at svigerfaderen  

 skulle betale et beløb svarende til de modtagne refusionsbeløb og havde  

 derfor kun indtægtsført disse beløb.
Da der var udstedt kvitteret regning som  

 grundlag for refusionen fra sygekassen fandt Landsskatteretten, at forholdet  

 måtte betragtes som et efterfølgende afkald, og at regningsbeløbene derfor  

 skulle medregnes i den skattepligtige indkomst med det fulde pålydende,  

 lsr.1986.3.
I VLD af 12.juni 1989 (Skat 1989.8.588) (TfS 1989.428) gav en lærer, der  

 var ansat under Skolesamvirket Tvind, afkald på løn.
Da afkaldet efter  

 omstændighederne alene fandtes begrundet i muligheden for at undgå at afregne A-skat, tillagdes afkaldet ikke skattemæssig virkning.
Hovedaktionærer - rentefri udlån Der henvises til S.F.1.5 om fikseret vederlag i hovedaktionærforhold, samt  

 A.D.1.7 om rentefri udlån.
 Om omgørelse henvises til A.B.7.1.9 (gavedispositioner) og S.F.1.2.6  

 (hovedaktionærdispositioner).
E.A.2 Fradrag i bruttoindkomsten SL § 6 indeholder hovedreglen for, hvilke udgifter, der kan fratrækkes ved  

 beregningen af den skattepligtige nettoindkomst.
E.A.2.1 SL § 6 a Driftsomkostninger De fradragsberettigede driftsomkostninger er i SL § 6 a beskrevet som  

 »de udgifter, som i årets løb er anvendt til at erhverve, sikre og  

 vedligeholde indkomsten, derunder ordinære afskrivninger«.
 Fastlæggelsen af driftsomkostningsbegrebet giver anledning til to  

 hovedafgrænsninger, dels over for private udgifter, dels over for anlægs- og  

 etableringsudgifter.
E.A.2.1.1 Drift - privat I SL § 6, stk. 2, beskrives privatforbruget som udgifter anvendt "til  

 egen eller families underhold, betjening, nytte eller behagelighed, ... til  

 gaver eller på anden måde«.
I praksis er der ofte tale om en vanskelig bevisbedømmelse af, om en  

 udgift er privat eller erhvervsmæssig.
Udgifter, der sædvanligt forekommer  

 for de fleste skatteydere, uafhængigt af om der udfoldes bestræbelser på at  

 erhverve indkomst, vil som hovedregel have karakter af privatforbrug.
Dette  

 gælder f.eks. udgifter til beklædning og fortæring og udgifter til privat  

 bolig og husførelse.
Uanset at sådanne udgifter indirekte kan siges at være  

 af betydning for muligheden for at erhverve indkomst, er fradrag udelukket,  

 fordi afholdelsen af udgiften ikke kan siges at være foranlediget af ønsket  

 om at erhverve indkomst, men derimod er et udslag af rent private interesser  

 om behovstilfredsstillelse.
 Fradragsret kommer dels på tale, hvor erhvervsudøvelsen påfører  

 skatteyderen påviselige merudgifter af den pågældende karakter, dels hvor der  

 i øvrigt påvises en konkret erhvervsmæssig begrundelse for at afholde  

 udgiften.
 I lsr. 1982.126 blev en tandlæges udgifter til briller anset for  

 privatudgifter.
Der var ikke tale om specielle arbejdsbriller, men almindelige briller,  

 der kunne anvendes privat.
Modsat Landsskatteretten i Skat 1989.4.336, hvor  

 en tandlæges udgifter til beskyttelsesbriller blev anset for driftsudgifter.  

 Se også TfS 1995, 18, hvor en psykolog blev indrømmet fradrag for udgifter til  

 supervision hos en anden psykolog.
 En hospitalsansat læge, som p.g.a. et handicap måtte benytte kørestol for  

 at passe sit arbejde, kunne ikke afskrive anskaffelsessummen, idet der blev  

 henset til, at kørestolen - ud over at tjene til udførelsen af det  

 indtægtsgivende arbejde - virkede til afhjælpning af brugerens handicap, se  

 lsr. 1984.98.
 I Skd. 71.760 nægtede Østre Landsret en regnskabschef fradrag for en  

 udgift på 9.550 kr. til børnepasning.
 Fiskere, der ikke anvender havfradraget, og som har afholdt merudgifter  

 til kost på grund af arbejdet, kan fratrække merudgiften, se Vestre Landsret  

 i TfS 1994,132 og A.F.2.16. I TfS 1996.161(VLD) blev en reception afholdt i  

 anledning af direktørens 60 - års - fødselsdag anset for forretningsmæssigt  

 begrundet for virksomheden, hvorefter udgifterne var fradragsberettiget, se  

 endvidere E.B.3.7.6 .
I praksis opstår der ofte spørgsmål om fordeling af en udgift på  

 henholdsvis fradragsberettigede driftsomkostninger og privatudgifter.
Dette  

 gælder f.eks. kørselsudgifter, repræsentationsudgifter samt kursus- og  

 rejseudgifter, se nærmere E.B.3.
E.A.2.1.2 Drift - anlæg/ etablering Afgrænsningen af driftsomkostningsbegrebet volder især vanskeligheder over  

 for de anlægs- og etableringsudgifter, der ikke er fradragsberettigede efter  

 LL § 8 I, § 8 J og § 8 N, se E.A.2.1.4.1 - E.A.2.1.4.3 om udgifter til  

 markedsundersøgelser, til advokat og revisor og til udarbejdelse af  

 forretningsplan for iværksættere.
Anlægs- og etableringsudgifter er udgifter  

 »til formueforøgelse, til forbedring af ejendom, til udvidelse af næring  

 eller drift«, jf.
SL § 6, stk. 2.
 Hvilke udgifter, der kan anses for etableringsudgifter, er nærmere  

 beskrevet nedenfor i E.A.2.1.4.
 Domstolspraksis synes at have vist en tendens til en udvikling af  

 driftsomkostningsbegrebet i retning af en udvidelse af fradragsmulighederne  

 for erhvervsmæssige udgifter, der afholdes inden for de hidtidige naturlige  

 rammer af en igangværende virksomhed.
Det altafgørende for fradragsretten er fortsat, at der foreligger en  

 aktuel driftsmæssig begrundelse for at afholde udgiften.
Det vil sige, at  

 formålet er at erhverve skattepligtig indkomst, og at disse  

 indkomstbestræbelser ikke overskrider virksomhedens hidtidige rammer, jf.
SL  

 § 6, stk. 2, om »udvidelse af næring eller drift«.
Udgifter, der  

 har til formål at tilveje- bringe et nyt indkomstgrundlag, enten i form af  

 start af en helt ny virksomhed eller ved udvidelse af en igangværende  

 virksomhed ud over dens hidtidige rammer, har karakter af  

 etableringsudgifter.
Se TfS 1996.555 (LSR).
Driftsmæssig begrundelse Hvis der foreligger en aktuel driftsmæssig begrundelse for at afholde en  

 udgift, vil der normalt ikke være grundlag for at kritisere størrelsen eller  

 den mere eller mindre rimelige begrundelse for at afholde udgiften, se bl.a.  

 lsr. 1974.156. Noget andet er, at en udgifts sædvanlighed ofte vil indgå i  

 overvejelserne over, om der overhovedet er tale om en erhvervsmæssig udgift,  

 se f.eks. lsr. 1974.159 og lsr. 1980.28. Udgifter, der er sædvanligt  

 forekommende i en erhvervsvirksomhed, f.eks. lønudgifter eller lejeudgifter i  

 erhvervslejemål, vil således i almindelighed kunne fratrækkes.
 Der kan ikke lægges afgørende vægt på, om en udgift er nødvendig.
 Nødvendighed, f.eks. i form af et lovkrav om at afholde udgiften, kan dog  

 i visse tilfælde være af betydning for bevisbedømmelsen af, om der foreligger  

 en driftsmæssig begrundelse for at afholde udgiften.
Anskaffelse af aktiver Der er ikke fradrag for udgifter til »opsparing«, jf.
SL § 6,  

 stk. 2. Det er derfor som udgangspunkt en forudsætning for fradragsret, at  

 afholdelsen af udgiften har påført skatteyderen et formueforbrug.
Hvis  

 udgiften går til anskaffelse af et aktiv med omsætningsværdi, er der alene  

 tale om en omplacering af formue i modsætning til et forbrug af formuen i  

 driftens interesse.
Først når og hvis anskaffelsessummen forbruges som følge  

 af den erhvervsmæssige brug af aktivet, indtræder der et forbrug af formuen i  

 driftens interesse, som eventuelt kan fratrækkes efter afskrivningsreglerne.
 Som undtagelser til denne hovedregel kan nævnes, at udgifter til  

 anskaffelse af faglitteratur, plader og edb (software) behandles som  

 driftsomkostninger, uanset at der er tale om anskaffelse af aktiver med  

 omsætningsværdi.
 Se endvidere E.C.1.1 om de særlige regler om afskrivning på software og  

 E.B.3.11 om anskaffelse af driftsmidler til forsøgs- og forskningsvirksomhed.
E.A.2.1.3 Domspraksis Kernen i driftsomkostningsbegrebet er en forudsætning om, at der  

 foreligger en aktuel driftsmæssig begrundelse for at afholde en udgift.
Det  

 skal være hensyn til en løbende indtjening (driften), der begrunder  

 dispositionen, og ikke hensynet til det underliggende indkomstgrundlag  

 (formuen). Hvis der foreligger en aktuel driftsmæssig begrundelse, udelukker  

 det ikke omkostningsfradrag, at udgiften på længere sigt har betydning for  

 indkomsterhvervelsen, og derfor må siges at have en afledet virkning på  

 indkomstgrundlaget.
I UfR 1942.335 H (Skandinavisk Grammofon), var der fradrag for  

 sagsomkostninger, som et selskab havde afholdt som følge af en strid om  

 selskabets ret til at forhandle et produkt.
Fradrag blev indrømmet, fordi  

 udgifterne havde til formål at sikre såvel tidligere opnået fortjeneste som  

 muligheden for fortjeneste ved fortsat salg af produktet.
Det bemærkes, at  

 selskabet tabte den underliggende retssag, og at det således var uden  

 afgørende betydning for omkostningsfradraget, at udgifterne var afholdt  

 forgæves.
I UfR 1959.69 H havde en skatteyder afholdt advokat- og revisorudgifter på  

 grund af uoverensstemmelser med den hidtidige medinteressent i forbindelse  

 med opløsning af interessentskabet og overdragelse af aktiverne heri til et  

 af interessenterne ejet aktieselskab.
Skatteyderen gjorde gældende, at  

 udgifterne var afholdt for at sikre og vedligeholde hans indkomst som  

 direktør og bestyrelsesmedlem i selskabet, hvilken indkomst var langt større  

 end aktieudbyttet.
Ministeriet gjorde gældende, at udgiften primært var  

 afholdt for at sikre skatteyderens formueinteresser, nemlig fordelingen af  

 aktierne i det nystiftede selskab.
Højesteret nægtede fradrag med den  

 begrundelse, at udgiften måtte anses for at vedrøre formuen og kun indirekte  

 havde betydning for skatteyderens indkomst.
I UfR 1980.712 H (skd.55.325, Trælastkompagniet) fik et selskab fradrag  

 for en årlig noteringsafgift til Fondsbørsen og for udgifter til ændringer af  

 selskabets vedtægter, som var nødvendige for, at den hidtidige virksomhed  

 kunne fortsætte.
Højesterets flertal udtalte følgende: »Efter det  

 foreliggende... findes optagelsen af selskabets aktier til notering på børsen  

 at være af en sådan betydning for selskabets status og almindelige omdømme og  

 dermed for dets indtjeningsmuligheder, at de årlige udgifter til den i § 8 i  

 loven om Københavns Fondsbørs nr. 220 af 7. juni 1972 hjemlede  

 noteringsafgift må anses for en fradragsberettiget driftsudgift efter  

 statsskattelovens § 6, stk. 1a.
De foretagne ændringer af selskabets  

 vedtægter var ubestridt alene foranlediget af de ved aktieselskabsloven af  

 1973 gennemførte ændringer, der efter lovens § 164, stk. 1, nr. 2, krævedes indarbejdet i vedtægterne for at bringe  

 disse i overensstemmelse med lovens krav, og undladelse heraf ville efter  

 bestemmelsens stk. 3 medføre selskabets opløsning.
Under disse omstændigheder  

 findes også udgifterne til vedtægtsændringerne ... at måtte anses for  

 fradragsberettigede driftsudgifter«.
I Skat 1986.1.41 (TfS 1985.747) nægtede Højesteret et selskab fradrag for  

 kloakbidrag og betalinger for tilslutning til et fjernvarmeværk for en  

 ubebygget industrigrund.
Grunden blev købt med henblik på udvidelse og  

 udflytning af den bestående produktion, der var spredt på flere forskellige  

 lokaliteter.
Selskabet fandt imidlertid en mere velegnet grund og solgte den  

 førstnævnte grund.
Fordi selskabet ikke på noget tidspunkt havde udøvet  

 erhvervsmæssig virksomhed på den ubebyggede grund, kunne de omhandlede  

 udgifter, der blev afholdt i ejertiden, ikke fratrækkes - hverken i medfør af  

 LL § 8 C eller SL § 6 a.
Hvis udgiften ikke sigter mod erhvervelse af skattepligtig indkomst, er  

 fradrag udelukket.
I Skat 1987.1.24 (TfS 1986.579) fik en skatteyder ikke  

 fradrag for rejseudgifter i forbindelse med tilsyn med en ejendom, der  

 tilhørte skatteyderen, og som var beboet af hans forældre i henhold til en  

 aftægtsaftale indgået i forbindelse med forældrenes afståelse af ejendommen.  

 Østre Landsret lagde vægt på, at der ikke var tale om erhvervsmæssig udleje,  

 hvorfor skatteyderen ikke modtog nogen løbende erhvervsmæssig indtægt fra  

 ejendommen, og at ejendommen var erhvervet i privat øjemed.
I TfS 1995, 51 blev en tidligere landmand nægtet fradrag for udgifter til  

 advokat- og revisorbistand i forbindelse med en frivillig akkord, som han  

 indgik ca. ½ år efter, at han var ophørt med landbrugsvirksomheden.  

 Landsskatteretten bemærkede, at udgifterne kun kunne trækkes fra, hvis de  

 kunne henføres til den aktuelle drift.
Om udgifter til certificering af  

 kvalitetsstyringssystemer, se E.B.3.15.
Interesseforbundne parter Hvis modtageren af den afholdte driftsudgift er nært forbunden med  

 skatteyderen og dermed har sammenfaldende interesser med denne, må der som  

 forudsætning for omkostningsfradrag stilles krav til skatteyderen om at  

 godtgøre tilstedeværelsen af en driftsmæssig begrundelse for dispositionen.
 Som udgangspunkt må det antages, at driftstilskud fra et moderselskab til  

 et datterselskab ikke er begrundet i hensynet til moderselskabets løbende  

 indtjening, men derimod i andre interesser, der er driften uvedkommende  

 -typisk sikring af formueinteresserne i datterselskabet.
I UfR 1976.60 H (Esso) blev et moderselskabs tilskud til dækning af  

 underskud i dets datterselskaber, som drev tankstationer, og som i kortere  

 eller længere tid ikke kunne drives uden underskud, anset for  

 fradragsberettigede driftsomkostninger.
Højesteret udtalte, at udgifterne  

 »havde været et sådant naturligt led i selskabets virksomhed, at de som  

 driftsudgifter har kunnet bringes til fradrag i selskabets indkomst, uanset  

 at dette ikke er sambeskattet med datterselskaberne«.
I modsætning hertil blev en murermester i UfR 1979.731 H nægtet fradrag  

 for et tilskud til et af ham stiftet og domineret aktieselskab, hvorigennem  

 han havde opført en ejendom med henblik på salg af aktielejligheder.  

 Højesteret fandt, at der ikke havde været en sådan forbindelse mellem støtten  

 til selskabet og murermesterens løbende indtjening, at der kunne indrømmes  

 fradrag.
På linie hermed nægtede Højesteret i Skat 1990.5.361 et moderselskab  

 fradrag for tilskud til dets udenlandske datterselskab, der blev ydet til  

 udligning af datterselskabets driftsunderskud.
I UfR 1984.90 H (Skd. 69.284, Segaltmøllen) fik et selskab fradrag for  

 udgift til betaling af en tidligere samarbejdspartners gæld til tredjemand,  

 hvilket to nye samarbejdspartnere havde stillet krav om som betingelse for en  

 fortsættelse af det nyligt indledte samarbejde.
Betalingen af gælden ansås  

 for at have en sådan tilknytning til den løbende drift, at den måtte anses  

 for en fradragsberettiget driftsomkostning.
Vestre Landsret indrømmede i TfS 1995, 339 et moderselskab fradrag for  

 kurstab og for tab på tilgodehavender hos dets engelske datterselskab.
Medens Landsskatteretten fandt, at der ikke var tale om vareleverancer på normale  

 forretningsmæssige vilkår, men om tilskud, der ikke havde direkte betydning  

 for moderselskabets omsætning og drift, lagde Vestre Landsret til grund, at  

 moderselskabets markedsføring gennem datterselskabet på det engelske marked  

 både direkte og indirekte havde stor betydning for moderselskabets afsætning.  

 Udgifterne blev derfor anset for at have været et naturligt led i  

 moderselskabets virksomhed og dermed fradragsberettigede.
Se tilsvarende TfS 1994, 412 om en tømrermesters tab på sit tilgodehavende i et selskab,  

 hvor han var anpartshaver.
 Et dansk selskab, der havde betalt 20% i factoringprovision til et  

 schweizisk selskab, blev i TfS 1994, 207, nægtet fradrag for den betalte  

 provision.
Eneanpartshaveren i det danske selskab havde optionsret til aktierne i det  

 schweiziske selskab, der ikke havde andre aktiviteter end factoring for det  

 danske selskab.
Desuden havde selskabet hverken eget kontor eller ansat  

 personale.
Højesteret fandt, at der bestod et interessefællesskab mellem de  

 to selskaber, og at factoringudgiften på 20% ikke var forretningsmæssigt  

 begrundet.
En selvstændig erhvervsdrivende drev virksomhed som agent på  

 provisionsbasis med et af ham behersket selskab og med udenforstående.
Han  

 var agent for et tysk firma, og han købte i firmaet varer, som blev  

 videresolgt til det af ham beherskede selskab.
Selskabet blev opløst af  

 skifteretten, da der ikke var aktiver i selskabet.
Han foretog ved  

 indkomstopgørelsen fradrag for tab på debitorer for manglende betaling for  

 leverede varer til selskabet.
Fradraget blev ikke godkendt af skattemyndighederne, da der ikke bestod et  

 normalt handelsmellemværende mellem ham og selskabet.
Landsretten fandt, at  

 tabet måtte anses som et formuetab, der ikke kunne fradrages ved  

 indkomstopgørelsen, da transaktionerne mellem ham og selskabet afgørende  

 adskilte sig fra et normalt forretningsmellemværende mellem uafhængige parter  

 og havde båret præg af hans personlige økonomiske interesser i selskabet, TfS  

 1996.816.VLD .
Iøvrigt forudsætter fradrag for en udgift, at udgiften vedrører det  

 selskab, der afholder udgiften, og ikke f.eks. andre selskaber inden for  

 samme koncern, se Ligningsrådets bindende forhåndsbesked i TfS 1994, 190 om udbetaling af  

 overskudsandele fra et holdingselskab via en medarbejderudbyttefond til alle  

 ansatte inden for samme koncern.
Om koncerntilskud, se S.D.4, TfS  

 1996.282.ØLD .
Udskudte driftsomkostninger I visse tilfælde er der mulighed for at opnå fradrag for »opsatte  

 driftsomkostninger«.
 I UfR 1963.954 H (Knuth) fik en godsejer fradrag for et engangsbeløb til 4  

 ansatte, der blev betalt som kompensation for deres dårlige aflønning gennem  

 en årrække.
I UfR 1984.160 H (Træskodommen) fik et interessentskab fradrag for et  

 tilskud til et af interessenterne ejet aktieselskab, der i 3 år havde  

 produceret træsko, som blev købt af interessentskabet.
Interessenterne gjorde  

 gældende, at der var tale om en regulering af den oprindeligt fastsatte  

 afregningspris, der alene havde været fastsat foreløbigt på grund af  

 beregningsvanskeligheder.
 Højesteret fandt, at tilskuddet var et sådant led i interessenternes  

 virksomhed, at det kunne fradrages.
 Se også lsr. 1984.23, hvor udgifter til opgravning af benzintanke i  

 forbindelse med ophør af virksomhed som benzinforhandler blev anset for  

 udskudte driftsomkostninger.
 Udgifter i forbindelse med retablering af en losseplads efter endt  

 anvendelse er fradragsberettigede, når de afholdes.
 Ligningsrådet har endvidere i en ikke-offentliggjort bindende  

 forhåndsbesked udtalt, at et selskab kunne fratrække udgifter til  

 undersøgelse og afrensning af et forurenet areal med den del, der kunne  

 henføres til forurening opstået efter virksomhedens erhvervelse af arealet.
Udgifter til faste installationer, som offentlige myndigheder måtte  

 foreskrive til imødegåelse af forurening, skulle medregnes til  

 driftsbygningens afskrivningsgrundlag.
I overensstemmelse hermed har  

 Landsskatteretten ved kendelse af den 23. september 1992 indrømmet et selskab  

 fradrag for udgiften til oprensning af en grund, der var forurenet i  

 selskabets besiddelsestid.
Da udgifter til destruktion, som sker efter senere  

 indført miljølovgivning, er en fradragsberettiget driftsudgift, fandt  

 Landsskatteretten, at de tidligere afholdte udgifter kunne fratrækkes enten  

 som opsat vedligeholdelsesudgift (SL § 6 e) eller som driftsomkostning (SL §  

 6 a), se TOLD SKAT Nyt 1993.1.37 (TfS 1992.581).
 Se E.A.2.3 om afskrivning i medfør af SL § 6 a på udgifter af  

 omkostningskarakter.
E.A.2.1.4 Etableringsudgifter Det er som nævnt en forudsætning for omkostningsfradrag efter SL § 6 a, at  

 dispositionen falder inden for virksomhedens naturlige rammer.
Udgifter til  

 tilvejebringelse af et nyt indkomstgrundlag, herunder startudgifter som  

 f.eks. stiftelsesomkostninger, er ikke fradragsberettigede efter § 6 a.
Der  

 er dog fradrag for udgifter til markedsundersøgelser og til advokat og  

 revisor i forbindelse med etablering af ny virksomhed eller udvidelse af  

 bestående virksomhed og for udgifter til udarbejdelse af forretningsplan for  

 iværksættere, jf.
LL § 8 I, § 8 J og § 8 N, der er nærmere beskrevet i  

 E.A.2.1.4.1 -E.A.2.1.4.3.
I Skat 1990.10.758 (TfS 1990.402) nægtede Østre Landsret et  

 grovvareselskab fradrag for udgifter til kreditprovisioner og stempel ved  

 låneoptagelse, da udgifterne i det væsentligste havde tjent til forbedring af  

 selskabets indtægtsgrundlag.
Udgifterne kunne heller ikke fradrages i medfør  

 af LL § 8, stk. 3, litra c.
 Se også Landskatterettens afgørelse i Skat 1986.2.158 (TfS 1986.146), hvor  

 låneomkostninger blev anset for ikke-fradragsberettigede etableringsudgifter.
Se tillige Landsskatteretten i Skat 1989.10.803 (TfS 1989.575), lsr.  

 1972.81, Lsr. 1982.69 og skd. 50.224.
I Skat 1988.6.353 (TfS 1988.320) blev en investeringsforening nægtet  

 fradrag for kapitaltilførselsafgift, der skulle betales som følge af  

 foreningens beslutning om at blive børsnoteret.
Foreningen havde drevet  

 virksomhed i 10 år, og der skete ikke nogen kapitaltilførsel i forbindelse  

 med børsnoteringen.
 Ligningsrådet fandt, at børsnoteringen ville indebære en sådan ændring i  

 foreningens almindelige status, at udgiften måtte antages at ligge ud over,  

 hvad der kunne siges at medgå til at sikre og vedligeholde foreningens  

 indkomst.
Udgifterne forbundet med børsnoteringen blev således anset for at ligge  

 uden for virksomhedens hidtidige naturlige rammer.
Landskatteretten  

 stadfæstede Ligningsrådets afgørelse ved kendelse af 14. aug. 1989. Kendelsen blev  

 indbragt for domstolene, men skatteyderen hævede sagen inden domsafsigelsen.
Om kapitaltilførselsafgift og andre udgifter i forbindelse med  

 børsintroduktion se E.A.2.1.6 og Skd. cirk. nr. 72 af 17. april 1996, pkt. 14.10.
Hvis en udgift ikke har til formål at udvide eller forbedre det hidtidige  

 indkomstgrundlag, men derimod alene at sikre de hidtidige  

 indtjeningsmuligheder, er der mulighed for fradrag, forudsat at der kan  

 påvises en aktuel driftsmæssig begrundelse for dispositionen.
Hvis den  

 driftsmæssige begrundelse foreligger, udelukker det således ikke fradrag, at  

 udgiften i realiteten indebærer en tidsubestemt sikring af  

 indkomstgrundlaget.
I Skat 1987.7.493 (TfS 1987.315) betalte et vognmandsfirma i forbindelse  

 med indmeldelse i en fragtmandshal et indskud i fragtmandshallen på 175.000  

 kr.
Ifølge foreningens vedtægter tilfaldt beløbet foreningen endeligt og blev  

 ikke betalt tilbage, da fragtmanden udtrådte af fragtmandshallen.
Beløbet  

 blev betalt, for at selskabet kunne få en ny holdeplads til erstatning for en  

 mistet holdeplads i københavnsområdet, hvor man i forvejen drev virksomhed.
Højesteret fandt, at formålet med at afholde af udgiften i det væsentlige  

 var at sikre virksomhedens hidtidige konkurrencedygtighed og indkomst, og  

 udgiften blev herefter anset for en driftsomkostning, der kunne afskrives  

 efter SL § 6 a.
Det bemærkes, at der for Højesteret ikke var nedlagt påstand om  

 fradrag for indskuddet i afholdelsesåret.
For landsretten var der nedlagt  

 påstand om afskrivning efter LOSI § 15, stk. 1, jf. § 2, nr. 5, hvilket blev  

 afvist, fordi selskabet ikke erhvervede en rettighed af økonomisk værdi.
I  

 TfS 1994, 296 fandt Østre Landsret, at en taxachaufførs udgift til indskud i  

 taxavognmændenes økonomiske forening i forbindelse med etablering som  

 selvstændig vognmand måtte betragtes som en ikke-fradragsberettiget  

 etableringsudgift.
 Se også UfR 1980.712 H (Trælastkompagniet), der er omtalt ovenfor.
I en ikke offentliggjort landsskatteretskendelse af 21. sept. 1987 havde 4  

 melmøller, der tilsammen stod for alt salg af mel til det danske marked, i  

 fællesskab opkøbt en konkurrerende virksomhed, hvis tilstedeværelse på  

 markedet i en kortvarig periode havde udløst en priskrig med deraf følgende  

 fald i de 4 møllers indtjening.
De 4 møller købte virksomheden med det formål  

 at nedlægge den og sikre, at der ikke fremover ville ske mølledrift fra  

 ejendommen, hvilket skete ved at ejendommen blev pålagt en servitut.
Ejendommen og produktionsapparatet blev herefter afhændet, hvorved de 4  

 møller blev påført et tab.
En væsentlig årsag til tabet var den servitut, der  

 blev pålagt ejendommen.
Landsskatteretten tiltrådte det daværende  

 Statsskattedirektorats indstilling om, at omkostningerne ved servitutten  

 (tabet) var fradragsberettigede.
I Skat 1988.6.344 (TfS 1988.321) havde en dyrlæge for at bevare sin  

 indtjening i forbindelse med skærpet konkurrence etableret nye klinikker i  

 omegnen.
Klinikkerne blev etableret som selvstændige anpartsselskaber,  

 hvorfra dyrlægen modtog et fast månedligt honorar for udført arbejde.
Dyrlægeforeningen anlagde sag mod dyrlægen, idet der ifølge foreningens  

 vedtægter kun måtte oprettes klinikker på den adresse, der var udgangspunkt  

 for dyrlægens praksisudøvelse.
Dyrlægen tabte sagen, og skattesagen vedrørte  

 de medgåede sagsomkostninger og en bøde til dyrlægeforeningen på 5.000 kr.
Landsskatteretten indrømmede fradrag for udgifterne, der ansås for afholdt  

 for at fastholde et hidtidigt indtægtsgrundlag.
Se nærmere E.B.5.5 om  

 fradragsret for bøder.
LL indeholder bestemmelser om fradrag for visse etableringsudgifter,  

 nemlig LL § 8 I om fradrag for udgifter til markedsundersøgelser og § 8 J om  

 fradrag for advokat- og revisorudgifter i forbindelse med etablering af en  

 erhvervsvirksomhed eller udvidelse af en bestående virksomhed, se E.A.2 .1.4.1 og E.A.2.1.4.2.
E.A.2.1.4.1 LL § 8 I Udgifter til markedsundersøgelser Der er fradrag for udgifter til undersøgelse af nye markeder med henblik  

 på etablering af en erhvervsvirksomhed eller udvidelse af en bestående  

 virksomhed.
Udgifterne skal være afholdt med henblik på at undersøge de praktiske og  

 økonomiske muligheder for at opnå salg af varer eller tjenesteydelser her i  

 landet eller i udlandet, f.eks. undersøgelse af afsætningsmuligheder og  

 markedsvilkår, særlige lovgivnings- eller handelshindringer, kutymer mv.
Det  

 er uden betydning for fradragsretten, om det er den skattepligtige selv, der  

 foretager disse undersøgelser, eller om der er tale om betaling til et lokalt  

 agentbureau eller lign.
 Ved nyetablering af en erhvervsvirksomhed, hvor udgiften er afholdt før  

 etableringen, er det en betingelse for fradrag, at udgiften er medvirkende  

 til etablering.
 Udgifterne kan efter eget valg fradrages fuldt ud i det år, hvori de er  

 afholdt, dog tidligst i det indkomstår, hvor etableringen finder sted, eller  

 de kan afskrives over en femårig periode med lige store årlige beløb.
 Fradrag for repræsentationsudgifter i forbindelse med markedsundersøgelser  

 er begrænset i overensstemmelse med reglerne i LL § 8, stk. 4, se E.B.3.7.
 Se endvidere cirk. nr. 72 af 17. april 1996, pkt. 14.9.
E.A.2.1.4.2 LL § 8 J Udgifter til advokat og revisor Ifølge LL § 8 J kan udgifter til advokat og revisor, som er afholdt i  

 forbindelse med etablering eller udvidelse af en erhvervsvirksomhed  

 fradrages.
Det samme gælder gebyrer til Erhvervs- og Selskabsstyrelsen.
Der vil  

 typisk være tale om udgifter til rådgivningshonorarer, honorarer for  

 udfærdigelse af kontrakter eller gebyrer i forbindelse med stiftelse af et  

 selskab.
Opregningen i bestemmelsen er udtømmende, og der vil således ikke  

 være fradrag for udgifter til øvrige honorarer eller gebyrer end de  

 udtrykkeligt nævnte.
I TfS 1996.556 (LSR) blev der afholdt udgifter til  

 revisor og advokat i forbindelse med udarbejdelse af ny  

 interessentskabskontrakt, som følge af optagelse af en ny medinteressent.  

 Landsskatteretten fandt, at fradraget var berettiget, da omkostningerne var  

 afholdt i forbindelse med udvidelse af en bestående virksomhed.
Udtrykket "revisor" i LL § 8 J omfatter statsautoriserede  

 revisorer, registrerede revisorer og medlemmer af Foreningen Danske Revisorer  

 og personer, der efter en konkret vurdering kan sidestilles med medlemmer af  

 foreningen.
Normalt vil en person, der udøver erhverv som revisor, kunne  

 sidestilles med medlemmer af nævnte forening.
 I det omfang, udgifterne må anses for et tillæg til købesummen eller som  

 fradrag i salgssummen ved køb og salg af erhvervsvirksomheder, er der med  

 virkning fra 1.1.95 ikke fradrag herfor, jf. cirk. nr. 179 af 30.9.94.
Advokat- og revisorudgifter, der er afholdt inden etablering eller  

 udvidelse af erhvervsvirksomheden, kan først fradrages i det indkomstår, hvor  

 etableringen eller udvidelsen faktisk finder sted. Øvrige advokat- eller  

 revisorudgifter, der er afholdt efter etableringen af virksomheden, og som  

 hidtil har været fradragsberettigede, vil stadig kunne fradrages efter de  

 almindelige regler.
Der er ikke mulighed for i stedet af afskrive disse  

 udgifter.
 Se endvidere cirk. nr. 72 af 17. april 1996, pkt. 14.10.
E.A.2.1.4.3 LL § 8 N Iværksættere - forretningsplan Ifølge lov om tilskud til iværksættere kan der ydes tilskud til  

 iværksætterens udgifter til udarbejdelse af forretningsplan, jf. lovens § 2,  

 stk. 2. Udgifterne kan fradrages ved opgørelsen af den skattepligtige  

 indkomst, jf.
LL § 8 N.
Fradraget skal ske i den personlig indkomst.
Udgifter, der er omfattet af  

 LL § 8 N, kan ikke fradrages efter LL § 8 J, stk. 1-3, jf.
LL § 8 J, stk. 4.
E.A.2.1.5 Start af virksomhed Udgifter, der afholdes i forbindelse med påbegyndelse af ny virksomhed, og  

 som efter sin art er engangsudgifter, har karakter af etableringsudgifter.
 Derimod har Landsskatteretten i flere tilfælde indrømmet fradrag for  

 sædvanlige, løbende driftsudgifter, der er afholdt i startfasen.
Der er således givet fradrag for lejeudgifter for tiden fra lejemålets  

 indgåelse til åbningen af forretningen, se lsr. 1971.142. Se også lsr.  

 1972.54, hvor der var fradrag for lønudgifter for tiden forud for  

 forretningens åbning, og Skat 1986.3.224 (TfS 1986.184), hvor udgifter til  

 annoncer, trykning af materialer mv. i forbindelse med åbningen af en  

 postordreforretning var fradragsberettigede.
I Skat 1989.5.400 (TfS 1989.310)  

 var driftsudgifter og afskrivning på en køreskolevogn fradragsberettigede,  

 selv om der ikke havde været elever i køreskolevirksomheden i startåret.  

 Modsat blev der i lsr. 1975.41 nægtet fradrag for huslejeudgifter, der  

 vedrørte en periode, der lå mere end 6 måneder forud for forretningens  

 åbning.
I Skat 1990.11.893 (TfS 1990.491) havde en ægtefælle overtaget driften af  

 et hotel efter den anden ægtefælle, der havde standset sine betalinger.
Den  

 overtagende ægtefælle var senere dømt til at betale Lønmodtagernes Garantifond det beløb, som garantifornden havde udbetalt i lønninger for  

 tiden inden overtagelsen.
Landsskatteretten anså ikke domsbeløbet og  

 sagsomkomstninger for fradragsberettigede efter SL § 6 a, men for  

 ikke-fradragsberettigede etableringsudgifter.
 Sammenfattende kan siges, at udgifter, der har karakter af sædvanlige,  

 løbende driftsudgifter, og som afholdes i tiden umiddelbart forud for starten  

 af virksomheden, er fradragsberettigede.
Selv om en planlagt virksomhed ikke kommer i gang, er der fradrag for  

 sædvanlige løbende driftsudgifter (husleje, lønninger, el, varme og  

 lignende), som naturligt har måttet afholdes en kortere tid før starten af  

 virksomheden, se bl.a. lsr. 1973.127 og 1980.142. Se dog TOLD SKAT Nyt  

 1992.8.236 (TfS 1992.222), hvor Landsskatteretten nægtede en interessent  

 fradrag for hans andel af underskuddet i en virksomhed, der ikke kom igang.  

 Retten fandt ikke, at udgifter, der for en dels vedkommende vedrørte husleje,  

 lønninger o.lign., kunne anses for driftsomkostninger, der var  

 fradragsberettigede efter SL § 6 a.
Der blev lagt vægt på, at der havde været  

 tale om en påtænkt virksomhed, som ikke havde nogen driftsindtægter, og at  

 udgifterne blev afholdt over et længere tidsrum.
I TfS 1996.117 (ØLD) blev  

 udvikling, produktion og salg/udlejning af en enkelt sejlbåd anset for  

 forgæves forsøg på at etablere selvstændig virksomhed, og et oparbejdet  

 underskud var derfor ikke fradragsberettiget.
Fradrags- eller afskrivningsretten for andre, mere ekstraordinære  

 erhvervsudgifter er betinget af et igangværende, indtægtsgivende erhverv,  

 således at disse forgæves afholdte udgifter må behandles som  

 ikke-fradragsberettigede etableringsudgifter.
Dette gælder f.eks. erstatning  

 for misligholdelse af kontrakt om varekøb, se lsr. 1985.21.
E.A.2.1.6 Særligt om selskabers finansielle grundlag Selve den omstændighed, at en udgift har en umiddelbar forbindelse med et  

 selskabs finansielle grundlag (aktie- eller anpartskapitalen) udelukker ikke  

 fradragsret, hvis der i øvrigt foreligger en aktuel driftsmæssig begrundelse  

 for dispositionen.
Også i disse tilfælde er det altafgørende, om den  

 driftsmæssige begrundelse falder inden for virksomhedens hidtidige, naturlige  

 rammer.
Som eksempel kan nævnes UfR 1980.712 H (Trælastkompagniet, der er  

 omtalt ovenfor under E.A.2.1.3, hvor selskabet blev indrømmet fradrag for den  

 årlige noteringsafgift til Fondsbørsen.
På linie hermed indrømmede Vestre  

 Landsret i skd. 59.384 fradrag for udgifter til annoncering om aktieudbytte,  

 hvilket skete i henhold til fondsbørsbekendtgørelsen.
Årligt tilbagevendende gebyrer til Erhvervs- og Selskabsstyrelsen er  

 fradragsberettigede efter SL § 6 a.
Om gebyrer ved stiftelse, se E.A.2.1.4.2.  

 og LL § 8 J.
I et retsforlig indgået for Østre Landsret har Skatteministeriet taget  

 bekræftende til genmæle over for et børsnoteret selskabs påstand om, at  

 årligt tilbagevendende udgifter til honorar til et pengeinstitut, der  

 forestod udbyttebetalingen vedrørende selskabets aktier og førte selskabets  

 aktiebog, havde karakter af fradragsberettigede driftsomkostninger.
Se  

 tilsvarende Landsskatteretten i Skat 1989.3.244 (TfS 1989.204).
 Hvis udgifterne ikke udelukkende kan anses for afholdt som et led i  

 opretholdelsen af det eksisterende kapitalgrundlag, men derimod afholdes i  

 forbindelse med en udvidelse af dette, kan udgifterne ikke fratrækkes.
 I t&s nyt 1991.7.366 (TfS 1991.12) havde en bank i forbindelse med en  

 udvidelse af aktiekapitalen afholdt udgifter til formularsæt,  

 tegningsindbydelser, interimsbeviser, annoncering, gebyr til Erhvervs- og  

 Selskabsstyrelsen, aktiebreve og kuponer, tegningsprovision samt  

 kapitaltilførselsafgift.
Udgifterne skyldtes bestemmelser i bankloven om, at egenkapitalen skal  

 udgøre mindst 8 pct. af bankens samlede gælds- og garantiforpligtelser.  

 Vestre Landsret anså ikke udgifterne for at være fradragsberettigede, og retten  

 udtalte følgende: »Det lægges som ubestridt til grund, at omkostninger  

 ved kapitaludvidelser sædvanligvis ikke er fradragsberettigede - ej heller  

 gennem afskrivning.
Den omstændighed, at bank- og sparekasselovgivningen  

 stiller bestemte krav til et pengeinstituts soliditet, og at dette krav i  

 visse tilfælde kan nødvendiggøre en udvidelse af aktiekapitalen, kan ikke  

 medføre nogen ændring heri, hvorved også bemærkes, at det modsatte resultat  

 ville føre til betydelige afgrænsningsproblemer i praksis.
Skatteministeriets  

 frifindelsespåstand tages derfor til følge«.
Som det fremgår af dommen i t&s nyt 1991.7.366 (TfS 1991.12) er  

 kapitaltilførselsafgift ikke fradragsberettiget.
Dette gælder såvel ved  

 frivillig som lovpåbudt kapitaludvidelse, se også Skat 1986.2.169 (SD) (TfS  

 1986.205), Skat 1988.10.605 (lsr.) (TfS 1988.571) og Skat 1988.6.353 (TfS  

 1988.328, der er omtalt ovenfor under E.A.2.1.4.
 I Skat 1990.6.473 (TfS 1990.384) fandt Landsskatteretten, at udgifter i  

 forbindelse med et selskabs børsintroduktion ikke var fradragsberettigede  

 hverken efter SL § 6 a eller efter LL § 8. Selskabet havde afholdt udgifter  

 til annoncer, konsulent, revisor, udarbejdelse af prospekt og  

 kapitaltilførselsafgift.
I lsr. 1982.118 fik et selskab fradrag for udgiften til omtrykning af  

 gamle aktiebreve, således at de opfyldte Fondsbørsens forskrifter.
Der var  

 for Landsskatteretten enighed om, at udgiften til trykning af nye aktiebreve i  

 forbindelse med en kapitaludvidelse ikke kunne fratrækkes.
 Der henvises desuden til E.A.2.1.4 om etableringsudgifter og til omtalen  

 af de forskellige typer driftsomkostninger under E.B.3.
Anlægs-/etableringsbetragningen i SL er i et vist omfang blevet  

 modificeret i senere særlovgivning.
Der henvises til:
- LL § 8, stk. 1, om rejser og reklameudgifter (E.B.3.2 og E.B.3.7.2) - LL § 8, stk. 3, om stiftelsesomkostninger og provisioner ved  

 lånoptagelse (A.E.1.3) - LL § 8 B om forsøgs- og forskningsudgifter (E.B.3.11) - LL § 8 C om tilslutningsafgifter (E.K.2.15) - LL § 8 I om udgifter til  

 markedsundersøgelser (E.A.2.1.4.1) og - LL § 8 J om advokat- og revisorudgifter ved etablering (E.A.2.1.4.2) E.A.2.2 Omkostninger uden fradrag Uafhængigt af almindelige omkostningsbetragtninger er der efter praksis  

 udgifter, som ikke kan fratrækkes, uanset hvor nært eller direkte udgiften i  

 øvrigt måtte være forbundet med den løbende indkomsterhvervelse.
Der er i  

 disse tilfælde tale om, at udgiften efter sin art er udelukket fra fradrag.  

 Dette gælder f.eks. udgifter til bøder, se nærmere E.B.5.5. Om udgifter til  

 advokat- og revisorbistand i skattesager se E.B.5.1.
I skd. 76.809 nægtede Højesteret en bygmester fradrag for  

 inkassoomkostninger, som han blev pålagt i forbindelse med for sen betaling  

 af varegæld.
Højesteret begrundede afgørelsen med, at inkassoomkostninger  

 ikke kan anses for naturlige og sædvanlige driftsomkostninger.
Se endvidere  

 E.B.5.3.
 Udgifter til støtte af politiske partier eller politiske formål i øvrigt  

 kan ikke fratrækkes.
 Om udgifter til erstatning henvises til E.B.3.9.
E.A.2.3 Afskrivninger Efter SL § 6 a sidestilles ordinære afskrivninger med driftsomkostninger.
Bestemmelsen er for de fleste erhvervsaktivers vedkommende blevet afløst  

 af særlovgivning, jf.
AL om fysiske aktiver og LL § 16 F (tidligere LOSI §  

 15) om immaterielle aktiver.
Herudover findes der særlige afskrivningsregler  

 i LL §§ 8 B-C, se E.K.2.15.
Ved siden af disse særlige afskrivningsregler kan der i et vist omfang  

 afskrives med hjemmel i SL § 6 a.
Dette gælder f.eks. afskrivning på  

 rationaliseringsudgifter, ombygningsudgifter af lejede lokaler, bygninger på  

 lejet grund og hjemfaldspligtige ejendomme, se nærmere afsnit E.C.
 I den Højesteretsdom, der er nævnt i E.A.2.1.4, blev et vognmandsfirmas  

 udgifter til indskud i en fragtmandshal anset for afskrivningsberettigede  

 efter SL § 6 a.
 I UfR 1985.134 H (Slusedommen) besluttede et skibsværft på grund af  

 afsætningsvanskeligheder at omlægge produktionen fra fiskekuttere til mindre  

 fragtskibe, hvilket nødvendiggjorde en udbygning af en kommunalt ejet sluse.
Skibsværftet påtog sig at afholde en del af anlægsudgifterne til bygningen  

 af en ny sluse og påtog sig yderligere visse forpligtelser med hensyn til  

 slusens drift og nedrivning.
Højesteret fandt, at udgiften udelukkende var en  

 erhvervsmæssig udgift, der tjente til sikring af værftets fremtidige  

 indkomst, og at udgiften derfor ikke havde en sådan karakter, at den kunne  

 fratrækkes fuldt ud som en driftsomkostning i afholdelsesåret.
Efter det  

 oplyste om værftets forpligtelser med hensyn til drift og eventuel nedrivning  

 af slusen fandtes udgiften derimod at have en sådan forbindelse med værftets  

 fremtidige indtægtserhvervelse, at udgiften kunne afskrives efter SL § 6 a,  

 idet det fandtes uden betydning, at værftet ikke var ejer af slusen, hvilket  

 alene skyldtes bestemmelse truffet af en anden offentlig myndighed.
 Se også TOLD SKAT Nyt 1993.4.148 (TfS 1993.54), hvor Landsskatteretten  

 fandt, at en forpagters udgifter til miljøforbedrende foranstaltninger på den  

 forpagtede landbrugsejendom ikke var omfattet af AL § 21 A om  

 straksafskrivning, men at udgifterne skulle afskrives efter SL § 6 a.
Efter Højesterets dom må erhvervsdrivendes bidrag til anlæg af offentlige  

 gågader og parkeringspladser anses for afskrivningsberettigede efter SL § 6 a.
Afskrivningsperioden kan i almindelighed sættes til 30 år.
Det  

 forudsættes, at anlæggene er udsat for en sådan fysisk forringelse, at  

 værdien ikke kan opretholdes gennem normal vedligeholdelse, se Skat  

 1987.2.144 (skd.) (TfS 1987.109).
 Se i modsætning hertil Skat 1988.8.493 (TfS 1988.444), hvor en virksomhed  

 blev nægtet afskrivningsadgang på bidrag til offentlige parkeringspladser.
Kommunens vedligeholdelsesforpligtelse var her ikke begrænset til  

 vedligeholdelse i dette begrebs skattemæssige forstand, men bestod reelt i,  

 at kommunen skulle sørge for, at parkeringspladserne var til stede og kunne  

 benyttes af virksomhedens kunder i en ubestemt fremtid.  

 Statsskattedirektoratet fandt, at de afholdte udgifter, der tilførte virksomheden et  

 »aktiv« i form af en nytteværdi for driften af virksomheden,  

 bevarede sin værdi for indkomsterhvervelsen i en ubestemt fremtid, hvorfor  

 der ikke indtrådte nogen værdiforringelse af »aktivet«.
Der kunne  

 derfor ikke foretages skattemæssige afskrivninger på nogen del af de afholdte  

 udgifter.
 Selskaber, der som lejere afholdt udgifter til udskibningsanlæg og  

 udgifter til forbedringer af en sejlrende, kunne afskrive udgifterne over 10  

 år i medfør af SL § 6 a, se Skat 1987.2.144 (skd.) (TfS 1987.109).
I Skat 1987.12.853 (TfS 1987.559) havde et selskab afholdt udgifter til  

 anlæg af en rørledning og et jernbanespor i tilslutning til selskabets  

 tanklager, der blev anvendt til opbevaring af flydende ammoniak.
Projektet  

 måtte imidlertid opgives bl.a. som følge af miljømæssige protester. Østre  

 Landsret lagde til grund, at anlægget, herunder projekteringsudgifterne, i  

 fuldført stand ville have været afskrivningsberettiget.
Da selskabet desuden  

 havde afholdt udgifterne ud fra berettigede forventninger om at kunne opnå de  

 fornødne tilladelser fra myndighederne til projektets gennemførelse, og da  

 alene kommunens ændrede holdning til projektet havde hindret dets udførelse,  

 fandt Landsretten, at selskabet kunne afskrive de forgæves afholdte udgifter i  

 medfør af SL § 6 a.
E.A.2.4 Vedligeholdelse Udgifter, der medgår til at sætte et formuegode i samme stand, som det var  

 ved anskaffelsen, kan fratrækkes som vedligeholdelsesudgift efter SL § 6 e,  

 forudsat der er tale om udgifter, der vedrører aktiver, hvis udbytte skal  

 medregnes ved indkomstopgørelsen, se UfR 1958.1173 H.
 Om vedligeholdelsesudgifter vedrørende fast ejendom, se E.K.2.3.
E.A.2.5 Driftstab Der findes ikke i SL § 6 eller andetsteds nogen direkte hjemmel til  

 fradrag af driftstab, men efter fast praksis er der adgang til at fratrække  

 egentlige driftstab ved indkomstopgørelsen ud fra et omkostningslignende  

 synspunkt.
Det kan være vanskeligt at adskille driftstab fra de  

 ikke-fradragsberettigede formuetab.
Tab vedrørende privatforbrugsområdet kan  

 ikke fratrækkes, men herudover lader der sig næppe opstille almindelige  

 regler, da man ikke, som det tidligere er sket, kan basere sondringen på  

 forskellen mellem omsætningsaktiver og anlægsaktiver og kun indrømme fradrag  

 for tab på omsætningsaktiver.
En skatteyder drev selvstændig virksomhed fra  

 den 1/6 1989 - 7/10 1991.
 Virksomhedens varelager blev solgt den 10/9 1992. Skatteyderen anså  

 differencen mellem skattemyndighedernes opgjorte værdi af varelageret på  

 55.000 kr. og den faktiske salgspris på 2.500 kr., som et fradragsberettiget  

 tab.
Retten anså varelagret for overgået til privatsfæren i ophørsåret 1991. Da  

 salget i 1992 herefter ikke var sket som led i næringsvejen blev fradrag  

 nægtet, jf.
TfS 1996.251.
Hvor der er tale om driftstab, som består i tab eller forringelse af  

 aktiver, må spørgsmålet om fradragsret afgøres for de enkelte aktivgrupper,  

 idet et fælles synspunkt næppe lader sig opstille.
Hvor et driftstab  

 fremkommer ved, at der påføres den skattepligtige et nyt passiv eller  

 pålægges ham en betalingspligt, er det en forudsætning for fradrag, at tabet  

 er påført den pågældende som udslag af en naturlig driftsrisiko forbundet med  

 driften af den pågældendes virksomhed.
Omsætningsaktiver Tab på omsætningsaktiver vil normalt være fradragsberettigede som  

 driftstab.
Således er tab på varelager, såvel normalt svind som mere ekstraordinære  

 tab, fradragsberettigede, medmindre tabet er opstået ved ejerens forsætlige  

 skadevoldelse.
Om kravene til dokumentation og sandsynliggørelse, se Vestre Landsret i skd. 66.293. Også tab ved tyveri fra lageret kan fratrækkes,  

 forudsat at de stjålne varer klart henhører til varelageret og ikke f.eks. er  

 udtaget til ejerens private forbrug.
 Tab på varedebitorer er ligeledes fradragsberettigede, se E.B.2.6.5.
E.A.2.6 Tab ved tyveri Tab ved tyveri af kassebeholdninger har givet anledning til mange  

 landsskatteretssager.
Thøger Nielsen sammenfatter i »Indkomstbeskatning  

 I«, s. 696, praksis således: »Praksis viser, at dette (tabsfradrag)  

 for det første forudsætter, at den (kassebeholdningen) har været anbragt på  

 en måde, der ikke kan siges at være usædvanlig for virksomheden, og ud fra et  

 forretningsmæssigt synspunkt kan siges at være naturligt.
Endvidere må det  

 kræves, at den ikke har været sammenblandet med private midler, eller at der  

 foreligger omstændigheder, som fører til at anse beholdningen som hævet til  

 privat forbrug, og endelig synes man at kræve, at beholdningen ikke har været  

 større end rimeligt i forhold til behovet i den daglige drift.« I praksis er der ofte tale om et bevisproblem, hvor det påhviler  

 skatteyderen at godtgøre, at tabet har ramt omsætningsformuen, og at der ikke  

 foreligger egen skyld.
 Det er normalt en forudsætning for fradrag, at tyveriet er anmeldt til  

 politiet, se lsr. 1969.128. Det er endvidere en forudsætning, at det lidte  

 tab kan dokumenteres via en tilfredsstillende bogføring, se lsr. 1969.37.
 Med hensyn til kravene om opbevaringsmåden henvises til lsr. 1960.128,  

 hvor der blev indrømmet fradrag for tab af en kassebeholdning, der var  

 anbragt i et uaflåst skab i privatboligen, der lå umiddelbart bag  

 forretningen.
 Se tilsvarende afgørelser i lsr. 1952.145, 1958.114, 1964.124 og 1977.49.
 I TfS 1996.297 (HD), fandt Højesteret at indehaveren af en forretning som  

 fik stjålet penge i et kontorlokale, der stødte op til forretningslokalet,  

 konkret havde udvist uagtsomhed ved midlertidigt at anbringe pengene i  

 kontorlokalet.
 Da imidlertid tyveriet faldt indenfor rammerne af en naturlig  

 driftsrisiko, kunne beløbet fradrages efter statsskatteloven § 6a. .
Hvor en virksomheds kassebeholdning opbevares i indehaverens tegnebog, vil  

 der sædvanligvis være anledning til at foretage en nærmere vurdering af, om  

 den stjålne beholdning fuldt ud har karakter af kassebeholdning.
Som regel  

 fører sammenblanding af kassebeholdningen og private midler til, at fradrag  

 nægtes, se lsr. 1952.146, 1962.116, 1964.123, 1967.127, 1968.38 og 1969.37.
 At fradrag for tab ved tyveri af kassebeholdningen fra en tegnebog, som  

 f.eks. er anbragt i privatlejligheden, ikke er udelukket, viser lsr. 1960.128  

 og 1964.124. Her var der ingen tvivl om beholdningens karakter af  

 kassebeholdning, og opbevaringsmåden fandtes efter de foreliggende forhold  

 forsvarlig.
 Se endvidere lsr. 1975.44.
Hvis den stjålne kassebeholdning er særlig stor, bør det undersøges, om  

 der er en særlig baggrund for tilstedeværelsen af den store beholdning.
Kan  

 det påvises, at der har været særligt store indbetalinger, se lsr. 1960.128,  

 eller særligt store hævninger af bankbeholdninger til imødegåelse af store  

 udbetalingskrav i virksomheden, kan fradrag foretages også for betydelige  

 tab.
 Se lsr. 1973.37, hvor en del af en stjålen kassebeholdning ikke blev anset  

 nødvendig til fyldestgørelse af skatteyderens forpligtelser i relation til  

 hans erhvervsvirksomhed.
I skd. 70.454 indrømmede Østre Landsret fradrag for tab ved tyveri af  

 72.381 kr., som udgjorde en benzinstations kassebeholdning fra weekendsalget,  

 der var blevet opbevaret i et pengeskab på tankstationen.
Det var oplyst, at  

 skatteyderen havde benyttet pengeskabet, fordi der var ret lang vej til den  

 nærmeste døgnboks, hvori salgsindtægterne kunne anbringes. Østre Landsret lagde til grund, at det stjålne beløb alene stammede fra tankens  

 salgsindtægter, og at de stjålne pengemidler havde været forsvarligt  

 opbevaret.
 Under hensyn til virksomhedens sædvanlige driftsform og den særlige  

 baggrund for tilstedeværelsen på tanken af de pågældende kasseindtægter  

 weekenden over måtte tabet betragtes som et udslag af driftsrisikoen og  

 dermed som et fradragsberettiget driftstab.
Tab af kontante beholdninger under rejser kan fradrages, når der ikke er  

 tvivl om, at rejsen har karakter af en forretningsrejse, se lsr. 1972.48,  

 hvor fradraget dog blev beskåret, da det ikke var godtgjort, at hele  

 beholdningen var bestemt til erhvervsmæssig anvendelse.
Tab af  

 kassebeholdning under privatrejse kan ikke fratrækkes, se lsr. 1964.123.
 Lønmodtageres begrænsede adgang til at fratrække tab ved tyveri er omtalt  

 i A.F.1.17.
Underslæb - Bedrageri Fradragsretten omfatter også tab ved underslæb fra de ansattes side, men  

 normalt ikke tab ved besvigelser fra ikke-ansattes side, se lsr. 1969.129,  

 der dog ikke vedrørte driften.
 Et aktieselskab, som i årets løb havde 70 ansatte, foretog ved  

 indkomstopgørelsen et fradrag for tab på kassedifferencer på 36.715 kr.  

 Landsskatteretten fandt, at differencerne kunne henføres til  

 uregelmæssigheder fra personalets side og derfor måtte anses for driftstab,  

 se lsr. 1982.83.
Et selskab, som havde kontrakt med DSB om udkørsel af gods, havde  

 fradraget et tab på 56.450 kr. som følge af besvigelser fra selskabets  

 chauffører.
Landsskatteretten godkendte fradraget, da tabet ikke fandtes at  

 overstige, hvad normal driftsrisiko under de oplyste forhold kunne medføre,  

 se lsr. 1982.122.
Bygninger - Driftsmidler Bestemmelserne i AL regulerer behandlingen af tab på aktiver omfattet af  

 loven.
Se E.C.4 om bygninger og installationer og E.C.1 om driftsmidler.
E.A.2.7 Interessenter I interessentskabsforhold opstår der undertiden spørgsmål om størrelsen af  

 det fradrag, som de enkelte interessenter kan foretage som deres del af  

 underskuddet ved interessentskabets drift.
Hvor en interessent i kraft af det  

 solidariske ansvar over for kreditorerne må afholde mere end sin  

 forholdsmæssige andel af et underskud, vil han som regel have fradrag for det  

 tab, som han måtte lide herved.
En skatteyder, der drev en byggevirksomhed med en medinteressent, måtte i  

 forbindelse med virksomhedens ophør betale samtlige interessentskabets  

 kreditorer.
Landsretten fandt, at interessentskabets underskud var opstået  

 løbende gennem afholdelse af udgifter, som havde været nødvendige for  

 interessentskabets drift, hvorfor skatteyderen kunne fratrække det lidte tab  

 ved sin indkomstopgørelse se Østre Landsret i skd. 68.38. En partreders  

 indfrielse af tre insolvente partrederes gæld for at få rederiets skib  

 frigivet til salg kunne hverken anses for en fradragsberettiget  

 handelsomkostning ved opgørelsen af særlig indkomst eller for en driftsudgift  

 efter SL § 6 a, eller dennes analogi, se Vestre Landsret i skd. 71.713.
En interessent overtog i forbindelse med interessentskabets opløsning  

 medinteressentens personlige firma.
Da overtagelsen ikke fandtes nødvendig  

 for at sikre fortsættelsen af interessentens eget personlige firma, kunne en  

 eftergivelse af et tilgodehavende, der opstod som led i handelen, hverken  

 fradrages som driftsomkostning eller driftstab, se Vestre Landsret i Skat  

 1987.7.496 (TfS 1987.316).
En arkitekt drev sammen med en murermester erhvervsmæssig  

 udstykningsvirksomhed.
Murermesteren, der tillige drev selvstændig  

 murermestervirksomhed, kom i økonomiske vanskeligheder, hvorfor det daværende  

 toldvæsen gjorde udlæg i hans anpart i interessentskabet.
For at undgå, at  

 udstykningsvirksomheden måtte standse med tab, havde arkitekten tiltrådt, at  

 interessentskabet optog lån og betalte gælden til toldvæsenet.
Da der var den  

 fornødne forbindelse mellem den tabsgivende disposition og den løbende  

 indtægtserhvervelse kunne arkitekten fratrække det tab, der var opstået i  

 forbindelse med kompagnonens insolvens, se lsr. 1982.82.
Skyldes tabet derimod, at medinteressenten har hævet for meget i  

 selskabet, må tabet normalt anses for et tab på udlån foretaget uden for  

 interessentskabets normale drift.
Tabet er derfor ikke fradragsberettiget, se  

 lsr. 1956.28, 1974.155 og 1981.205 og Østre Landsret i skd. 68.38. Om et  

 særligt tilfælde, hvor en skatteyder efter sin udtræden af interessentskabet  

 hæftede for betaling af husleje, og hvor hans udgifter derved blev anset for  

 et formuetab, se lsr. 1976.148. I TfS 1996.256 (LSR) blev der i forbindelse  

 med en interessents udtræden af et interessentskab konstateret et tab, skønt  

 interessentskabet i den givne periode havde haft overskud.
Grundet den  

 solidariske hæftelse led en anden interessent et tab, der ikke blev anset som  

 en fradragsberettiget driftsomkostning.
Tabet var en følge af, at den  

 udtrædende interessent havde foretaget sådanne hævninger i selskabet, at  

 interessenten ved sin udtræden, ikke var i stand til at betale den del af  

 gælden, der ifølge parternes aftale påhvilede ham.
Landsskatteretten fandt, at tabet var et formuetab.
Tabet kunne derfor  

 ikke fradrages ved indkomstopgørelsen, da dette ikke var opstået som følge af  

 interessentskabets drift.
En partreder, der i almindelighed hæfter pro rata, havde påtaget sig  

 solidarisk hæftelse for bankgælden, der stammede fra køb og drift af  

 partrederiets fiskekutter.
Højesteret fandt, at det tab, som partrederen i  

 kraft af det solidariske ansvar led ved indbetaling for en af de andre  

 partredere, var fradragsberettiget.
Højesteret udtalte, at den omstændighed,  

 at hæftelsen beroede på en aftale, ikke gav grundlag for at behandle tabet  

 anderledes end et tilsvarende tab, som lides af en interessent i et  

 interessentskab, se Skat 1989.9.708 (TfS 1989.506).
 I TOLD SKAT Nyt 1991.21.1206 (TfS 1991.487) nægtede Vestre Landsret en  

 partreder fradragsret for indfrielse af medpartrederens gæld på grund af  

 manglende retlig forpligtelse til at pådrage sig solidarisk hæftelse for  

 medpartrederens del af gælden.
TOLD SKAT Nyt 1991.20.1160 (TfS 1991.476). Et partrederi havde købt et  

 skib.
Købesummen fordeltes på 100 anparter, således at der skulle indbetales  

 20 pct. kontant i forhold til andelene i skibet.
Opstod der et behov for  

 likvide midler, skulle der indbetales det nødvendige beløb - ligeledes i  

 forhold til anparterne.
Partrederiet optog lån i Danmarks Skibskreditfond,  

 for hvilket der hæftedes solidarisk.
Da skibet gav med underskud, skulle der  

 indbetales yderligere beløb, bl.a. til betaling af renter og afdrag til  

 Danmarks Skibskreditfond.
På grund af den ene partreders manglende betalingsevne  

 måtte de øvrige partredere indbetale det nødvendige beløb.
Ligningsrådet  

 fandt, at dette tab vedrørte partredernes indbyrdes økonomiske mellemværende i relation til indkomstkilden, hvorfor det ikke var fradragsberettiget, se  

 også Højesteret i Skat 1988.3.119 (TfS 1988.44).
 Det er en forudsætning for at fratrække tab som følge af det solidariske  

 ansvar, at tabet er endeligt konstateret, d.v.s. at det er konstateret, at  

 regreskravet imod medinteressenten er værdiløst, se lsr. 1971.38.
 En dyrlæge og en landmand forpagtede i fællesskab 3 landbrugsejendomme.
 Det blev anerkendt, at parterne (interessenterne) ved den indbyrdes  

 fordeling kunne forøge driftsunderskuddet med arbejdsvederlag og forrentning  

 af kapitalindeståendet, da fordelingen af disse poster var sagligt begrundet,  

 og der ikke forelå omgåelseshensigt, se Østre Landsret i skd. 67.402.
 Se E.F.2 om de begrænsede fradragsmuligheder for kommanditister.
 E.A.2.8 Tab på udlån, kaution m.v.
 Erhvervsdrivende personer vil i visse tilfælde kunne fradrage tab på udlån  

 og finansiering og tab, som er opstået ved kaution eller anden  

 sikkerhedsstillelse.
 Fradragsretten afhænger af, om tabet er lidt i forbindelse med penge-  

 eller vederlagsnæring, eller - hvis dette ikke er tilfældet - om tabet er  

 fradragsberettiget ud fra et driftsomkostningssynspunkt.
E.A.2.8.1 Penge- eller vederlagsnæring Det er en forudsætning for fradrag ud fra et næringssynspunkt, at der  

 drives erhvervsmæssig udlånsvirksomhed (som bankier, vekselerer eller anden  

 finansieringsvirksomhed) eller erhvervsmæssig virksomhed med  

 sikkerhedsstillelse som f.eks. bankgarantier, kautionsforsikringer og  

 lignende.
Skattepligtige personer, der driver virksomhed som bankier eller lignende,  

 er omfattet af KGL § 3 og beskattes derfor af gevinst og tab på fordringer  

 efter reglerne i KGL.
KGL § 3 viderefører og præciserer næringsbeskatningen,  

 som forud for KGL skete på grundlag af SL §§ 4-6, og den praksis, der er  

 udviklet på grundlag heraf, vil stadig være vejledende.
Reglerne er blevet  

 yderligere præciseret ved lov nr. 440 af 1. juni 1994, der nu indgår i  

 lovbek. nr. 597 af 10. juli 1995.
 Ved afgørelsen af, om der drives erhvervsmæssig finansieringsvirksomhed,  

 må der lægges vægt på omfanget af den hidtidige virksomhed, og det er i denne  

 forbindelse ikke tilstrækkeligt, at den pågældende nu og da har udlånt penge,  

 se lsr. 1963.123 og 1985.76.
 Det forhold, at udlåneren tidligere har deltaget i spekulationsvirksomhed,  

 berettiger ikke uden videre til fradrag ud fra et næringssynspunkt.
 Vestre Landsret nægtede i Skat 1987.2.126 (TfS 1987.45) en skatteyder  

 fradrag efter SL § 5 a for tab på pengeudlån, da der alene var ydet to lån.  

 Der var derfor ikke tale om næring med pengeudlån.
Finansiering af afbetalingskontrakter betragtes som erhvervsmæssig  

 udlånsvirksomhed, og tab, der lides i forbindelse hermed, vil normalt være  

 fradragsberettigede.
I lsr. 1972.47 havde en skatteyder afviklet sin  

 forretning og var begyndt at diskontere købekontrakter som et led i  

 anbringelsen af de frigivne midler.
Skatteyderen fik dog ikke fradrag for  

 tab, han led i forbindelse med diskonteringen, da diskonteringen fandtes at  

 have karakter af formueplacering.
 Se også A.D.2.2 samt Skd. cirk. nr. 134 af 29. juli 1992, pkt. 9-12.
 Fradrag for tab på fordringer, som er erhvervet som vederlag for varer,  

 tjenesteydelser mv., er omtalt i A.D.2.3 og cirkulærets pkt. 13.
E.A.2.8.2 Tab på kaution og anden sikkerhedsstillelse Privatpersoners kautionstab vil som udgangspunkt blive anset for et  

 formuetab, der ikke er fradragsret for - hverken efter reglerne i SL eller  

 KGL.
 Erhvervsdrivende personer kan foretage fradrag for tab på  

 kautionsforpligtelser efter reglerne i SL § 6, hvis tabet kan anses for et  

 fradragsberettiget driftstab, dvs. ud fra et omkostningslignende synspunkt.  

 Dette gælder, uanset om kautionsforpligtelsen er påtaget i danske kroner  

 eller i fremmed valuta, se A.D.2.4.1.
 Tabet kan i sådanne tilfælde fratrækkes på det tidspunkt, hvor tabet er  

 konstateret i overensstemmelse med reglerne om fradrag for driftstab og tab  

 på debitorer.
Fradrag ud fra et omkostningssynspunkt forudsætter, at  

 kautionsforpligtelsen kan anses for foretaget som et led i de aktuelle  

 bestræbelser på at erhverve skattepligtig indkomst.
På linie med den  

 almindelige driftsomkostningsbedømmelse er det afgørende, om der foreligger  

 en aktuel driftsmæssig begrundelse, der falder inden for de naturlige rammer  

 af den hidtidige virksomhed.
Tab på kaution, som er påtaget med det formål at udvide  

 indkomstgrundlaget, f.eks. i form af start af produktion eller salg på helt  

 nye forretningsområder, vil således ikke kunne fratrækkes.
Om der foreligger  

 en aktuel driftsmæssig begrundelse, beror på en samlet vurdering, hvor der  

 bl.a. må foretages en afvejning af den indkomst, der forventes som følge af  

 kautionen, og den risiko, der løbes.
Mulighed for fradrag opstår typisk i de tilfælde, hvor kautionen påtages  

 for at sikre virksomhedens hidtidige afsætningsmuligheder eller leverancer og  

 derigennem den løbende indtjening.
Selve det forhold, at sikringen af  

 indtjeningen er af tidsubestemt virkning, er uden betydning, forudsat at der  

 foreligger en aktuel driftsmæssig begrundelse.
Tilstedeværelsen af en branchemæssig kutyme for at stille sikkerhed for  

 aftageren af ens produkter vil i almindelighed godtgøre den driftsmæssige  

 begrundelse.
Dette er f.eks. antaget i praksis vedrørende virksomhed som  

 melgrosserer, vinhandler, bagermester og restauratør.
Også i disse tilfælde  

 er det dog en forudsætning for fradrag for et efterfølgende tab, at der er en  

 driftsmæssig begrundelse for dispositionen.
 E.A.2.8.3 Tab på udlån m.v.
 Personer vil som udgangspunkt ikke være skattepligtige af gevinst på en  

 fordring, og der er heller ikke fradragsret for et eventuelt tab.
For selvstændige erhvervsdrivende, der ikke anses for  

 næringsskattepligtige efter KGL § 3, men efter SL §§ 4-6, vil der dog efter  

 en konkret vurdering kunne være fradragsret for tab på udlån ud fra et  

 driftsomkostningssynspunkt, se de under 2.8.2 omtalte kriterier.
Tab på  

 fordringer i udenlandsk valuta er omtalt i A.D.2.4.
 Fradrag indrømmet i:
- lsr. 1981.105 (kaution for forpagter) - lsr. 1983.65 (kaution for køber af hus) - lsr. 1985.78 (kaution for leverandør) - Skat 1985.10.281 (kaution for leverandør) - Skat 1986.12.344 (TfS 1986.284) (kaution for underentreprenørs  

 leverandør) - Skat 1988.2.83 (TfS 1988.47) (landmands udlån til slagteri) Fradrag nægtet i:
- lsr. 1967.124 (kaution for leverandør, ny produktion) - lsr. 1967.125 (landmandskaution for andelsselskab) - lsr. 1973.36 (kaution for leverandør, nyt virksomhedsområde) - lsr. 1976.4 (aktionærers kaution for køber af selskabets ejendom) - lsr. 1983.166 (advokats kaution for klient) - lsr. 1984.179 (depositum, udvidelse af virksomhed) - lsr. 1985.170 (depositum for forpagtningskontrakt, ny virksomhed) - lsr. 1986.71 (kaution for brancheforening, forbedring af leverandørveje) - TfS 1995. 295 (udlån til og ikke deltagelse i interessentskab) Hvis kautionisten/långiveren helt eller delvist er ejer af det  

 retssubjekt, der foretages udlån til, eller den gæld, der stilles sikkerhed  

 for, påhviler der kautionisten/långiveren en tung bevisbyrde for, at  

 dispositionen ikke er foretaget af hensyn til formueinteresserne i  

 støttemodtagerens virksomhed, men derimod er begrundet i hensynet til  

 kautionistens/långiverens egen løbende indtjening.
Eksempelvis skal kaution  

 mv. over for et datterselskab eller en hovedaktionærs kaution over for det af  

 ham ejede selskab behandles på samme måde som kaution mv. over for uforbundne  

 subjekter - dvs. at der må stilles krav om en aktuel driftsmæssig begrundelse  

 inden for de naturlige rammer af skatteyderens hidtidige virksomhed.
I  

 praksis er skatteyderen ofte ikke i stand til at løfte denne bevisbyrde.
Som  

 eksempler kan nævnes: Skd. 74.450, Skd. 74.465, Skat 1986.3.187 (TfS  

 1986.127), Skat 1986.6.367 (TfS 1986.269), Skat 1988.4.198 (TfS 1988.63),  

 Skat 1989.5.371 (TfS 1989.260), og Skat 1989.9.701 (TfS 1989.491) samt TOLD  

 SKAT Nyt 1992.24.804 og TOLD SKAT Nyt 1993.5.206 (lsr) (TfS 1993.78).
 Det følger af denne praksis, at det ikke er en tilstrækkelig driftsmæssig  

 begrundelse, at skatteyderen via kautionen tilstræber at sikre en løbende  

 lønindtægt fra selskabet, f.eks. fra et ansættelsesforhold som direktør.
I t&s nyt 1991.13.697 (TfS 1991.282) havde skatteyderen omdannet sin  

 personligt drevne tømrerforretning til et selskab.
Efter at selskabet var  

 trådt i likvidation som insolvent, havde skatteyderen som kautionist indfriet  

 selskabets kassekredit.
Vestre Landsret fandt, at der ikke var fradragsret  

 for den del af tabet, som måtte hidrøre fra kautionsforpligtelsen, som efter  

 skatteyderens relationer til selskabet måtte anses for et formuetab.
Derimod  

 godkendtes fradrag for tilgodehavende husleje og vedligeholdelsesudgifter.
 Dommen blev af skatteyderen indbragt for Højesteret, men anken blev hævet.
Østre Landsret nægtede i TfS 1992.302 et byggeselskab fradrag for tab på  

 kaution for et datterselskab.
Moderselskabet havde forpligtet sig til at yde  

 konsulentbistand og kautionerede for datterselskabets byggelån.
Til gengæld  

 herfor modtog moderselskabet et fast månedligt vederlag.
Da datterselskabet  

 gik konkurs, blev moderselskabets kautionsforpligtelse aktuel med deraf  

 følgende tab for moderselskabet.
Landsretten fandt ikke, at moderselskabet  

 havde været i næring med kaution, og kautionstabet kunne derfor ikke anses  

 for opstået i tilknytning til selskabets løbende indkomsterhvervelse.  

 Landsretten fandt derimod, at tabet var en følge af moderselskabets interesse  

 i at bevare sin kapital i datterselskabet.
I TfS 1996.713.ØLD drev en  

 skatteyder et personligt firma, som han omdannede til et selskab med sig selv  

 som direktør og hovedaktionær.
Selskabet skulle samarbejde med et ægyptisk selskab i forbindelse med  

 opførelse af en cementfabrik.
Som led i den indgåede kontrakt stillede et  

 pengeinstitut garantier over for den ægyptiske kontraktspart, og  

 hovedaktionæren påtog sig i den forbindelse kautionsforpligtelser over  

 pengeinstituttet.
Landsretten fandt, at det tab, som hovedaktionæren led ved at vedstå sig  

 kautionsforpligtelsen, var ikke fradragsberettiget.
Retten lagde vægt på, at  

 kautionsforpligtelsen vedrørte en kontrakt, hvori hovedaktionærens selskab og  

 ikke ham selv var kontrakspart, og at kautionsforpligtelsen havde tjent til  

 at værne hovedaktionærens kapitalinteresser i selskabet og selskabet som  

 indkomstkilde for ham.
 En skatteyder havde drevet virksomhed inden for modebranchen, her i landet  

 i form af anpartsselskab, men i andre lande som personlig virksomhed.
De personlige virksomheder var bl.a. afhængige af vareleverancer fra  

 selskabet.
Skatteyderen havde, medens dette samarbejde stod på, kautioneret  

 for det danske selskabs kassekredit.
På grund af selskabets konkurs måtte  

 skatteyderen indløse bankgælden.
Landsskatteretten godkendte i t&s nyt  

 1991.10.543 (TfS 1991.239) fradrag for den del af tabet, der svarede til  

 kassekredittens maksimum under samarbejdet med de personlige virksomheder.
I Skat 1990.6.468 (TfS 1990.275) anså 2 retsmedlemmer i Landsskatteretten  

 et indskud i et andelsselskab til opfyldelse af medlemmernes hæftelse for  

 selskabets forpligtelser for fradragsberettiget efter SL § 6 a.
Indskuddet  

 var pålagt i henhold til vedtægterne.
Retsformanden, var enig med Told- og Skattestyrelsen i at nægte fradrag.
Der blev truffet afgørelse efter  

 stemmeflertallet.
Praksis er meget tilbageholdende med at indrømme fradrag for tab på udlån  

 eller ved kaution, der påtages med henblik på at sikre løn og  

 honorarindtægter, se lsr. 1960.41, 1965.118, 1970.123, 1973.44, 1977.156, TfS  

 1995, 17 og Vestre Landsret i skd. 50.216, hvor en ingeniør sammen med nogle andre  

 medarbejdere i et ingeniørfirma kautionerede for et lån, som arbejdsgiveren  

 havde optaget.
Arbejdsgiveren gik konkurs og kautionsforpligtelsen blev  

 effektiv.
Ingeniøren fik ikke fradrag for det lidte tab, da  

 kautionsforpligtelsen måtte anses for påtaget, for at ingeniøren fortsat  

 kunne bevare sin arbejdsplads.
Tabet var derfor et formuetab.
I lsr. 1982.84 fik et selskab fradrag for et kautionstab, da selskabet  

 sammen med et andet selskab havde kautioneret for en repræsentants optagelse  

 af lån til køb af bil.
Repræsentanten var ansat i begge selskaber, der havde  

 samme kundekreds.
Påtagelsen af kautionsforpligtelsen blev anset for at være  

 sket i stedet for at købe en firmabil til repræsentanten og dermed en normal  

 driftsmæssig disposition.
Det er fast antaget i praksis, at der ud fra et omkostningslignende  

 synspunkt ikke er mulighed for at opnå fradrag for tab på aktier mv., der er  

 omfattet af ABL.
ABL indeholder således en udtømmende opremsning af  

 fradragsmulighederne for sådanne tab, se f.eks.
Skat 1987.4.276 (TfS  

 1987.206), 1988.6.347 (TfS 1988.334) og 1989.8.609 (TfS 1989.477).
E.A.3 Periodespørgsmål Under et system med progressiv beskatning og med periodiske  

 indkomstopgørelser spiller det en betydelig rolle, hvornår en given indkomst,  

 en omkostning eller et tab skal tages i betragtning ved indkomstopgørelsen.
I  

 de forskellige specialafsnit om de enkelte indkomst- og omkostningstyper er  

 der mere detaljeret redegjort for, hvornår disse indkomster og fradrag skal  

 tages i betragtning, hvorfor der i dette afsnit alene redegøres for nogle  

 hovedtræk.
De særlige spørgsmål om omlægning af regnskabsår behandles ikke i denne  

 vejledning.
Der henvises til Helkett, 16. udg. s. 132, og til Østergård i SO  

 1962, s. 258 ff og s. 300 ff, og til skd.cirk. nr. 135 af 14. nov. 1984, samt  

 til TfS 1991.51.543.
E.A.3.1 Beskatningstidspunktet Normalt vil der ikke være nogen tvivl om, hvornår en given indtægt skal  

 medtages ved indkomstopgørelsen, allerede fordi de forskellige tidspunkter,  

 der kan komme på tale - retserhvervelsestidspunktet, forfaldstidspunktet og  

 betalingstidspunktet - alle falder i det samme indkomstår.
Den almindelige  

 hovedregel er, at en indtægt skal medregnes ved indkomstopgørelsen på  

 tidspunktet for den endelige retserhvervelse.
Resolutive betingelser Hvis retten til en indtægt er betinget, er beskatningstidspunktet  

 afhængigt af betingelsens indhold.
Hvis betingelsen nærmest har karakter af en formsag, f.eks. tinglysning af  

 et skøde i forbindelse med en ejendomshandel, og der i realiteten ikke er  

 tvivl om, at betingelsen vil blive opfyldt, indtræder beskatning allerede på  

 aftaletidspunktet.
Betingelser, der ikke udskyder beskatningstidspunktet,  

 betegnes som resolutive.
Suspensive betingelser Hvis betingelsen derimod er af en sådan karakter, at der hersker reel  

 usikkerhed om, hvorvidt aftalen bliver gennemført, f.eks. ved køb af en  

 ejendom, hvor købet er betinget af salg af en anden ejendom til en bestemt  

 pris inden 1 måned, indtræder beskatning først, når betingelsen er opfyldt.  

 Sådanne betingelser, der udskyder beskatningstidspunktet, betegnes som  

 suspensive.
E.A.3.1.1 Hovedreglen - retserhvervelsesprincippet Erhvervsindtægter skal som hovedregel medtages ved indkomstopgørelsen, når  

 der er erhvervet endelig ret til en bestemt ydelse.
Hvor der ligger  

 kontraktsforhold til grund for erhvervelsen, kan det beskatningsmæssige  

 tidspunkt herefter fastlægges som det tidspunkt, hvor en kontraktspart har  

 udført det, han ifølge den gensidigt bebyrdende kontrakt har forpligtet sig  

 til at yde, og således har erhvervet et endeligt og ubetinget krav på en  

 modydelse, der er opgjort eller kan opgøres i penge eller penges værd.
Se til  

 illustration heraf TfS 1994, 409 om indkomstskattepligt ved en  

 genbrugsvirksomheds modtagelse af genbrugsmateriale.
TfS 1996.35 (LSR). Med  

 henblik på deltagelse i slutrunden til europamesterskaberne i 1992, modtog en  

 fodboldspiller i dette år en bonus.
Uanset at kampene var spillet i 1991,  

 ansås beløbet først optjent i 1992, hvor Danmark opnåede adgang til  

 slutrunden.
Det var en afgørende betingelse for udbetalingen, at Danmark  

 kvalificerede sig til slutrunden.
Selv om der ved entreprisearbejder er risiko for efterreparationer efter  

 aflevering af arbejdet, skal fortjeneste medregnes på tidspunktet for  

 opgavens afslutning.
Der er således ikke tale om nogen udskudt  

 retserhvervelse, se TOLD SKAT Nyt 1991.21.1221 (TfS 1991.507). Se også E.B.2.6.2.1.
 Indtægt i form af gaver anses for skattepligtig i det år, hvor  

 gavetilsagnet kommer til modtagerens kundskab, og han dermed erhverver ret  

 til gaven.
 Hvis gavemodtageren giver betingelsesfrit afkald på gaven, før gaveløftet  

 er opfyldt, skal der ikke ske beskatning.
Ved overdragelse af formuegoder - bortset fra sædvanlige handelsforhold - er tidspunktet for aftalens indgåelse afgørende for  

 beskatningstidspunktet, fordi ejendomsretten overgår til køberen ved aftalen,  

 selv om tidspunktet for opfyldelsen af handlen først indtræder på et senere  

 tidspunkt.
 Ved salg af fast ejendom er der derfor erhvervet ret til salgssummen  

 allerede ved underskrivelse af slutseddel, medens overtagelsesdagen,  

 tidspunktet for skøde eller tinglysning af skødet er uden betydning i denne  

 relation, se E.J.1.
 Også ved overdragelse af andre formuegoder er beskatningstidspunktet lig  

 med tidspunktet for indgåelse af aftalen, se E.C.5 og E.C.4.1.11 om  

 henholdsvis sælgers og købers afskrivningsadgang ved salg af aktiver, der er  

 omfattet af AL.
Ved salg af værdipapirer udløses avancebeskatningen også i det år, hvor  

 aftalen indgås, selv om handlen først opfyldes i et følgende år.
Se lsr.  

 1977.117, hvor parterne havde aftalt, at overdragelsen juridisk og  

 skattemæssigt først fandt sted samtidig med betalingen, men hvor  

 avance-beskatning alligevel fandt sted i det år, hvor aftalen var indgået.
Tilbagebetalte ejendomsskatter, der tidligere er trukket fra som  

 driftsudgifter, skal som hovedregel medtages i indkomstopgørelsen i det år,  

 hvor skatteyderen har erhvervet ret til beløbene.
Skattemyndighederne bør  

 imidlertid imødekomme anmodninger om, at beløbene beskattes i de indkomstår,  

 hvor de er trukket fra.
Imødekommelsen bør også gælde for efter- og  

 tilbagebetaling af moms, se Ligningsrådet i TfS 1995, 227 og nærmere E.B.2.5.  

 Det skal bemærkes, at genoptagelse kun kan foretages inden for de almindelige  

 frister.
 Om kommanditister, se Skat 1989.4.331 (TfS 1989.267) og E.F.2.
E.A.3.1.2 Undtagelser Til hovedreglen gælder der dog en række undtagelser.
 Ved almindelig erhvervsmæssig handel erhverver sælger af en vare først ret  

 til modydelsen, når han har opfyldt sin leveringspligt, hvorfor indtægten  

 først skal tages i betragtning på leveringstidspunktet, se lsr. 1952.120 og  

 1970.16.
 At modydelsen først forfalder eller betales senere er uden betydning, se  

 lsr. 1971.119.
 Leje-/leasingindtægter skal henføres til den periode, som lejen vedrører.
Dette gælder også, selv om lejen måtte være forudbetalt for en flerårig  

 periode, og selv om lejekontrakten er uopsigelig fra begge parters side.
En  

 eventuel tinglysning af lejekontrakten er uden betydning for  

 beskatningstidspunktet.
Se dog E.J.7 om timeshare.
 Tilsvarende har Østre Landsret i TfS 1994, 462 fastslået, at  

 forudbetalinger for løbende edb-ydelser skulle periodiseres over de de  

 skatteår, som forudbetalingerne vedrørte.
Skatteministeriets departement har i sin kommentar i TfS 1995, 811 udtalt,  

 at dommen ikke antages at få konsekvenser for de situationer, hvor der  

 leveres serviceydelser i forbindelse med salg af en hovedydelse, f.eks. en  

 vare.
Her vil der stadig skulle ske beskatning på  

 retserhvervelsestidspunktet, dvs. ved betalingen.
Oprettes der derimod en  

 særskilt kontrakt om levering af serviceydelser i tilknytning til salget af hovedydelsen, vil der skulle foretages  

 periodisering i overensstemmelse med dommen.
Skatteydere, hvis forhold ikke er behandlet efter dommen, vil kunne anmode  

 om genoptagelse, hvorefter anmodningen vil blive behandlet efter reglerne i SSL § 4, stk. 1. Der vil således kunne ske genoptagelse, hvis anmodningen  

 er fremsat inden 3 år efter udløbet af et givent indkomstår.
Anmodninger om  

 genoptagelse, der er indgivet inden udgangen af 1996, vil derfor have  

 virkning for indkomstårene1993, 1994 og 1995.
 Dommen er også nævnt i E.B.2.6.7 for så vidt angår udgiftssiden.
 Udbytte beskattes i det år, hvor det endeligt vedtages på  

 generalforsamlingen.
 Det er uden betydning, at udbyttet først kan hæves senere, se lsr.  

 1962.98.
Renteindtægter skal som hovedregel først beskattes på det tidspunkt, hvor  

 de forfalder til betaling.
Se A.D.1.1 og LVD om afvigelser herfra, herunder  

 om reglerne i LL § 5A og § 5B.
 For bygningshåndværkere, entreprenører mv. fører reglerne om igangværende  

 arbejder til, at indtægter og udgifter på enkeltstående arbejdsopgaver, der  

 strækker sig over flere år, først skal medregnes ved indkomstopgørelsen i  

 året for opgavens afslutning, se E.B.2.6.2. Om hensættelser til imødegåelse  

 af service- eller garantikrav, se E.B.2.6.7.
Honorarindtægter for flerårige arbejder inden for liberale erhverv skal  

 som hovedregel beskattes, når arbejdet er tilendebragt, eller når kravet i  

 øvrigt måtte være regningsmodent, se bl.a.
Højesteret i skd. 64.104.
Acontohonorarer skal medregnes, når acontoregning er eller kunne have  

 været fremsendt og forlangt betalt.
Dette vil ofte være tilfældet, når  

 acontohonoraret modtages.
En egentlig forudbetaling skal ikke indtægtsføres,  

 før der erhverves ret til beløbet.
 Arkitekters og rådgivende ingeniørers indtægtsføring af honorarer mv. er  

 omtalt i E.B.2.6.2.3, ligesom der henvises til SD's revisionsmeddelelse  

 1981-3 om indtægtsføring af salærindtægter i advokatvirksomheder.
 Efterregulering af skatteansættelser på grundlag af korrektion af moms er  

 behandlet i E.B.2.5. Se også Ligningsrådet i TfS 1995, 227 om  

 ejendomsskatter, der er omtalt i E.A.3.1.1.
 Lønindtægter og anden A-indkomst, feriegodtgørelse, tantieme o.lign. er  

 omtalt i A.B.1.1-A.B.1.3.
 Om underhold og understøttelser i henhold til en forpligtelseserklæring  

 henvises til A.B.6.
E.A.3.1.3 Afgørelser Provisionsindtægter for en salgsagent inden for møbelbranchen, der ikke  

 havde nogen skriftlig aftale med agenturgiverne, blev i skattemæssig  

 henseende anset for erhvervet ved agenturgiverens fakturering til køberen, se Landsskatteretten i Skat 1988.12.776 (TfS 1988.663).
De forudbetalinger, som et selskab havde modtaget og afgivet i forbindelse  

 med licensaftaler, blev anset for omfattet af SL, da der ikke var tale om  

 salg af patenter.
Forudbetalingerne skulle således indtægts-/udgiftsføres i  

 de år, hvor de var modtaget eller erlagt, da de ikke kunne kræves tilbage, se Landsskatteretten i Skat 1989.4.328 (TfS 1989.224).
 En landmands gård brændte i slutningen af 1987, og branderstatningen fra  

 forsikringsselskabet dækkede bl.a. tab på besætning, beholdninger og  

 inventar.
 Dette erstatningsbeløb, der i alt androg ca. 2 mio. kr., skulle  

 principielt indtægtsføres i 1987, hvorved indkomsten i dette år ville blive  

 usædvanlig høj.
Tilsvarende ville indkomsten i de følgende år blive usædvanlig lav.
Fordi  

 der var tale om periodeforskydninger, som gældende lovbestemmelser ikke kunne  

 antages at have taget højde for, tillod Ligningsrådet under hensyn til  

 skadens omfang mv., at avancerne først blev indtægtsført i 1988, se Skat  

 1988.2.95 (TfS 1988.70).
E.A.3.2 Fradragstidspunktet Udgifter, der er fradragsberettigede, kan normalt fradrages, når der er  

 opstået en retlig forpligtelse til at afholde udgiften.
Udgifter, der har karakter af fradragsberettigede driftsomkostninger, kan  

 normalt fratrækkes, når der er indtrådt en endelig forpligtelse til at  

 afholde udgiften, også selv om beløbet endnu ikke er forfaldent.
I TfS  

 1996.227 bemærkede LSR, at betingelsen for fradrag er, at der er opstået en  

 endelig, retlig forpligtigelse til at betale det pågældende beløb, samt at  

 beløbet kan opgøres endeligt.
En ekstraordinær leasingafgift, skulle ikke periodiseres, da den blev  

 anset for betaling for den værdinedgang, der skete ved en maskines  

 ibrugtagning, se TOLD SKAT Nyt 1992.18.545 (TfS 1992.436).
I t&s nyt 1991.16.913 (TfS 1991.394) drejede sagen sig om tidspunktet  

 for fradragsret for forpagtningsafgifter.
Sagsøger havde forpagtet fire  

 landbrug.
Forpagtningsafgiftens størrelse afhang af den såkaldte kapiteltakst, dvs.  

 et beregnet gennemsnit af salgspriserne for årets høst.
Den endelige  

 forpagtningsafgift kunne således først opgøres efter årets udløb.
Afgiften  

 blev derfor erlagt dels som acontobeløb, dels gennem en restafregning, der  

 forfaldt til betaling efter indkomstårets udløb.
Spørgsmålet var, om det var  

 en betingelse for fradrag, at afgiften var forfalden, eller om det var  

 tilstrækkeligt, at der forelå en retlig forpligtelse til at opgøre afgiften  

 efter kapiteltaksten, således at den for det pågældende indkomstår skyldige  

 afgift kunne fradrages i det indkomstår, hvor også høstindtægten skulle  

 beskattes.
I SL § 6 a benyttes terminologien udgifter, "som i årets løb  

 er anvendt". Efter bestemmelsen kræves hverken, at en udgift er  

 forfalden eller faktisk afholdt.
LL § 14, stk. 1, anvender samme terminologi,  

 idet forpagtningsafgifter mv. skal være anvendt i indkomstårets løb.
Af denne  

 årsag tog Skatteministeriet bekræftende til genmæle over for sagsøgerens  

 påstand, således at fradrag for den del af forpagtningsafgiten, der ikke var  

 forfalden ved årets udløb, blev godkendt.
 Hvor der foreligger en forudbetaling for en flerårig periode, kan udgiften  

 ikke fratrækkes i betalingsåret, men skal afskrives over vedkommende periode.
 Hvis udgiften går til anskaffelse af et aktiv med omsætningsværdi, følger  

 periodefordelingen af de forskellige afskrivningsregler.
Forfaldstidspunktet er som hovedregel afgørende for fradragsretten for  

 renteudgifter.
Forfalder renten for en længere periode ved låneoptagelsen,  

 vil alene renteudgifter, der vedrører indkomståret, kunne fratrækkes, se  

 nærmere A.E.1.1.2.
 Beløb, der er anvendt til ejendomsskatter, er i et vist omfang  

 fradragsberettigede, se LL § 14 og E.K.2.2.
 Fradrag for underholdsbidrag og ydelser efter en forpligtelseserklæring er  

 betinget af, at betaling faktisk har fundet sted, se lsr. 1957.72. Fradraget  

 forudsætter endvidere, at beløbet er forfaldent, se lsr. 1972.77 og A.F.4.
 Fradragstidspunktet i henhold til reglerne i PBL er omtalt i A.C.1.1.
Tab kan normalt fratrækkes, når tabet og dets størrelse er endeligt  

 konstateret.
I Skat 1987.12.853 (TfS 1987.559) henviste Østre Landsret dog  

 nogle forgæves afholdte projektudgifter til afskrivning i medfør af SL § 6 a.  

 En speditør havde i 1988 misligholdt sine forpligtigelser ifølge nogle  

 speditøraftaler.
Selvom speditøren ikke havde anerkendt et heraf følgende  

 erstatningskrav, lagde retten vægt på, at det må have stået speditøren klart,  

 at denne havde misligholdt sine forpligtigelser, og at det med stor sikkerhed  

 ville føre til et erstatningskrav.
I 1988 solgte speditøren speditørfirmaet  

 og et parcelhus og afsatte provenuet til dækning af erstatningskravet.  

 Speditøren anerkendte kravet i 1989. Da det med fornøden sikkerhed kunne  

 fastslås, at driftstabet var opstået i 1988, havde speditøren fradrag for  

 tabet i dette indkomstår.
TfS 1996.174 (VLD).
 Tab på debitorer er omtalt i E.B.2.6.5.
 Om fradrag for en lønmodtagers erhvervsudgifter, se A.F.1.
E.A.4 Selvstændig erhvervsvirksomhed - afgrænsning overfor lønmodtagere E.A.4.1 Selvstændig erhvervsvirksomhed Efter PSL § 3, stk. 2, nr. 1, kan driftsomkostninger - dog ikke  

 renteudgifter mv. - fragå ved opgørelsen af den personlige indkomst, hvis der  

 er tale om driftsomkostninger i forbindelse med selvstændig  

 erhvervsvirksomhed.
 Afgrænsningen mellem lønmodtagere og selvstændige erhvervsdrivende er  

 beskrevet i skd.cirk. nr. 129 af 4. juli 1994.
Efter VSL § 1, stk. 1, kan personer, der driver selvstændig  

 erhvervsvirksomhed, benytte virksomhedsordningen.
Det betyder bl.a., at  

 virksomhedens renteudgifter fragår ved opgørelsen af virksomhedens overskud i  

 stedet for at fragå ved opgørelsen af kapitalindkomsten.
 I begge tilfælde vil virkningen være den, at de pågældende udgifter  

 nedsætter indtægten ved selvstændig erhvervsvirksomhed på en sådan måde, at  

 kun nettooverskuddet medregnes ved opgørelsen af den personlige indkomst.
 Efter IFL §§ 2 og 4 er det en betingelse for at foretage henlæggelse til  

 investeringsfonds, at henlæggelse foretages af overskuddet af selvstændig  

 erhvervsvirksomhed.
 Efter KSL § 25 A kan der overføres visse beløb til særskilt beskatning hos  

 en medarbejdende ægtefælle, når ægtefællen er medarbejdende i den anden  

 ægtefælles selvstændige erhvervsvirksomhed.
 Ingen af de nævnte love indeholder en definition af begrebet selvstændig  

 erhvervsvirksomhed.
Selvstændig erhvervsvirksomhed er normalt kendetegnet ved, at der for egen  

 regning og risiko udøves en virksomhed af økonomisk karakter og med det  

 formål at indvinde økonomisk udbytte.
Endvidere må det være en forudsætning,  

 at virksomheden udøves nogenlunde regelmæssigt og gennem en ikke helt kort  

 periode.
Endelig må det være en forudsætning, at virksomheden ikke er af  

 ganske underordnet omfang.
Det er uden betydning, om den skattepligtige  

 herudover har indkomst som lønmodtager.
Begrebet selvstændig erhvervsdrivende  

 må i øvrigt fortolkes ens i alle skattemæssige relationer.
I TfS 1995, 211 fandt Vestre Landsret, at en selvstændig vognmand ikke var  

 omfattet af cirkulærerne TSCIR 1991-10, jf.
SDCIR 1986-51, da han ikke var  

 lønmodtager.
Vognmanden var derfor ikke berettiget til standardfradrag for  

 rejser i udlandet med overnatning, selv om han arbejdede under samme vilkår  

 som en lønmodtager.
En virksomhed, der efter sin art og omfang hidtil har været omfattet af  

 reglerne i IFL og KSL, må også i forbindelse med anvendelse af reglerne i PSL og VSL behandles som selvstændig erhvervsvirksomhed.
Skattepligtige, der udøver fremstillingsvirksomhed inden for industri,  

 håndværk og landbrug, vil normalt blive anset for at være selvstændige  

 erhvervsdrivende.
Det gælder også normalt virksomhed inden for handel og  

 service og liberale erhverv som f.eks. advokat, arkitekt, læge, revisor og  

 vekselerer.
Også udlejningsvirksomhed anses som hovedregel for selvstændig  

 erhvervsvirksomhed.
Udleje af driftsmidler mv. betragtes således som  

 selvstændig erhvervsvirksomhed, hvis den har et vist omfang.
Udlejning af  

 fast ejendom betragtes ligeledes som selvstændig erhvervsvirksomhed.
Udlejning af en andel af et enfamilieshus anses for selvstændig  

 erhvervsvirksomhed, uanset om den udlejes til en fremmed eller til en  

 medejer, jf.
Skat 1987.2.146 (skd.) (TfS 1987.107). Der foreligger dog ikke  

 selvstændig erhvervsvirksomhed ved udlejning til beboelse af en og  

 tofamilieshuse og udlejning af fritidshuse, når ejeren også selv benytter  

 ejendommen til beboelse, jf.
TOLD SKAT Nyt 1992.8.239 (TfS 1992.223).  

 Bortforpagtning af fast ejendom, erhvervsvirksomhed eller landbrug, herunder  

 bortforpagtning/udleje af en del af et landbrug, vil i almindelighed også  

 være selvstændig erhvervsvirksomhed.
 Hvis en skatteyder ved omdannelse af sin virksomhed til aktieselskab  

 beholder en fast ejendom, som han udlejer til selskabet, anses han for  

 fortsat at drive selvstændig virksomhed, skd. 24.70. Dette ansås også for at  

 være tilfældet, hvor en hovedaktionær til selskabet udlejede en tegnestue,  

 indrettet i en tilbygning til hans villa, lsr. 1981.65.
 En hovedaktionærs udlejning af driftsmidler til selskabet kan også  

 betragtes som selvstændig virksomhed, jf. bl.a. lsr. 1982.52 og 53. Har en  

 skatteyder i forbindelse med omdannelsen af virksomheden til aktieselskab kun  

 beholdt ejendomsretten til få og uvæsentlige eller ubetydelige driftsmidler,  

 som derefter udlejes til selskabet, anses »udlejningsvirksomheden«  

 dog ikke for selvstændig virksomhed, lsr. 1980.68, (hvor der var tale om  

 udlejning af en varevogn) og forudsætningsvis 1981.5.
 Bestyrelseshonorarer anses for indkomst ved selvstændig  

 erhvervsvirksomhed, når indtægten indgår i et interessentskab, der driver  

 sådan virksomhed, eller når sådanne indtægter i øvrigt er et naturligt led i  

 erhvervsvirksomheden.
 For advokater indgår sådanne bestyrelseshonorarer således i virksomhedens  

 indkomst, uanset at honoraret er A-indkomst for modtageren.
 Vekselerere, bankierer og skattepligtige, der driver  

 finansieringsvirksomhed, opfattes som selvstændige erhvervsdrivende.
I/S eller K/S Skattepligtige, der deltager i en selvstændig erhvervsvirksomhed, som  

 drives som interessentskab eller kommanditselskab, er selvstændige  

 erhvervsdrivende.
Det medfører ingen ændring heri, at der forlods tillægges  

 interessenterne »løn« for deres arbejdsindsats eller andet, lsr.  

 1963.90.
En sømand, der mod sædvanlig hyre arbejder på et skib, hvori han ejer 10  

 pct. eller mindre som partreder, og som er omfattet af lov om særlige fradrag  

 til sømænd mv. § 1, stk. 3, anses for at være lønmodtager for så vidt angår  

 hyren.
Over/underskud ved skibet i øvrigt, dvs. bortset fra hyren, er derimod  

 resultatet af selvstændig erhvervsvirksomhed.
E.A.4.2 Lønmodtagere Indkomst, der er omfattet af LL § 9, stk. 1, og indkomst, der efter KSL §  

 43 er A-indkomst, anses ikke for indkomst ved selvstændig erhvervsvirksomhed.
Efter KSL § 43, stk. 1, henregnes til A-indkomst enhver form for vederlag  

 i penge samt i forbindelse hermed ydet fri kost og logi for personligt  

 arbejde i tjenesteforhold, herunder løn, feriegodtgørelse, honorar, tantieme,  

 provision, drikkepenge og lignende ydelser.
Se endvidere § 20 i  

 bekendtgørelse nr. 795 af 1.oktober 1994.
I de fleste tilfælde vil det ikke være vanskeligt at afgøre, om der  

 foreligger et tjenesteforhold, idet indkomstmodtageren udfører arbejdet efter  

 arbejdsgiverens anvisninger og i det hele for dennes regning.
Selvstændig  

 erhvervsvirksomhed er normalt kendetegnet ved, at virksomheden udøves for  

 egen regning og risiko.
Der kan dog i praksis forekomme tilfælde, hvor det er  

 vanskeligt at afgøre, om indkomstmodtageren står i et tjenesteforhold til  

 hvervgiveren eller er selvstændig erhvervsdrivende.
I tvivlstilfælde må  

 afgørelsen ske på grundlag af en samlet bedømmelse af forholdet mellem den,  

 der udfører arbejdet, og den, for hvem det udføres.
Se bl.a.
TfS 1995, 458  

 (VLD) (assurandør). Ved bedømmelsen lægges der vægt på, om der i vederlaget i  

 væsentligt omfang indgår betaling for andet end den personlige arbejdsydelse.
 Såfremt indkomstmodtagerens kontraktsforhold med hvervgiveren forudsætter,  

 at der af vederlaget afholdes væsentlige erhvervsmæssige omkostninger, der er  

 atypiske for lønmodtagerforhold, f.eks. leje af erhvervslokaler, udgifter til  

 anskaffelse af væsentlige driftsmidler, bortset fra biludgifter, betaling for  

 maskinanvendelse, løn til ansat personale, reklame- og annonceudgifter, vil  

 der oftest være tale om selvstændig erhvervsvirksomhed.
Driftsudgifterne skal både efter deres art og omfang ligge væsentligt ud  

 over, hvad der er sædvanligt i lønmodtagerforhold.
Væsentlige udgifter til  

 transport, egen bil, fortæring, overnatning eller andre udgifter, der efter  

 deres art ligger tæt op ad private udgifter, bevirker ikke i sig selv, at der  

 er tale om selvstændig erhvervsvirksomhed.
Den omstændighed, at  

 indkomstmodtageren i et vist omfang selv afholder driftsudgifter, f.eks. til  

 håndværktøj eller andre mindre driftsmidler, udgifter til kontorhold i  

 hjemmet eller repræsentationsudgifter, bevirker ikke, at der foreligger  

 selvstændig erhvervsvirksomhed.
At den skattepligtige afholder lønudgifter fører ikke i sig selv til, at  

 den pågældende anses for selvstændig erhvervsdrivende, f.eks. vil dette ikke  

 være tilfældet, hvis arbejdet, der udføres af den pågældende medhjælp, er af  

 begrænset karakter.
Hvis den pågældende medhjælp er den skattepligtiges  

 ægtefælle, samlever eller en nærtstående, skal betingelserne med hensyn til  

 dokumentation for arbejdets omfang og udførelse for medarbejdende ægtefæller  

 være opfyldt, dvs. som udgangspunkt mindst 3-4 timers daglig arbejdsindsats,  

 der ellers skulle have været udført af fremmed arbejdskraft.
At indkomstmodtageren tilrettelægger arbejdet selvstændigt, behøver ikke  

 at betyde, at der foreligger selvstændig erhvervsvirksomhed.
Der kan f.eks.  

 være tale om højt uddannede personer eller overordnet personale, herunder  

 direktører.
Der behøver heller ikke at foreligge en egentlig  

 ansættelseskontrakt.
Det afgørende er en bedømmelse af de faktiske forhold.  

 Der kan også være tale om, at forhold, man ellers ville bedømme som  

 selvstændig erhvervsvirksomhed, f.eks. levering af enkeltstående ydelser, kan  

 skifte karakter til et tjenesteforhold, hvis der opstår mere fast tilknytning  

 til en hvervgiver.
 En buschauffør, der drev et buschaufførbureau som en  

 enkeltmandsvirksomhed, blev anset for at være lønmodtager, se TfS 1995, 154.
Skatteydere, hvis indkomst ikke er A-indkomst, kan ikke automatisk anses  

 for selvstændige erhvervsdrivende.
Honorar for undervisning, artikler, mindre  

 forfattervirksomhed mv., kan f.eks. ikke betegnes som egentlig erhvervsmæssig  

 virksomhed.
En statsautoriseret revisor, der var ansat i et revisionsfirma,  

 kunne ikke foretage henlæggelse til investeringsfond af en B-indkomst på ca.  

 10.000 kr. som honorar for udført revisionsarbejde for et interessentskab og  

 de to interessenter, idet man ikke fandt, at en sådan begrænset  

 revisorbistand kunne anses som selvstændig erhvervsvirksomhed, lsr. 1985.47.
E.A.4.3 Eksempler på selvstændig erhvervsvirksomhed I VLD af 7. april 1988 (Skat 1988.6.322) (TfS 1988.228) blev en  

 provisionslønnet filialbestyrer i et større forsikringsselskab anset  

 berettiget til at overføre en overskudsandel til hustruen.
Filialbestyreren  

 var ansat på funktionærvilkår, selskabet stillede kontor til rådighed for  

 ham, og hans driftsomkostninger androg efter overførsel af en del af  

 overskuddet til den medhjælpende ægtefælle ca. 25.000 kr. årligt.
Flertallet  

 af dommerne lagde til grund: »at sagsøgeren uanset sin stilling som  

 lønmodtager i meget vidt omfang selv har tilrettelagt sit arbejde.
Det lægges  

 videre til grund, at sagsøgeren, der alene er provisionslønnet uden  

 garanteret minimumsløn, ikke har kunnet oppebære en indtægt, der ligger  

 væsentligt over den gennemsnitlige for assurandører i det pågældende selskab  

 uden at gøre brug af betydelig mere kontorassistance end den, selskabet ville  

 stille til rådighed for ham.
Sagsøgerens driftsudgifter findes således at  

 ligge væsentligt udover, hvad der er sædvanligt i lønmodtagerforhold.  

 Herefter og når tillige henses til karakteren og omfanget af det arbejde,  

 sagsøgerens ægtefælle har udført, findes sagsøgeren at have drevet  

 erhvervsvirksomhed i den forstand, hvori begrebet er anvendt i den tidligere § 37 A i kildeskatteloven«.
 Se også Skat 1989.4.330 (lsr.) (TfS 1989.248), hvor en assurandør med en  

 indtægt på 558.598 kr. og driftsudgifter på 94.521 kr. blev anset for  

 selvstændig erhvervsdrivende, samt TfS 1995, 458.
Skat 1988.4.220 (TfS 1988.182). En arkitekt, der var vurderingsinspektør  

 for et realkreditinstitut, blev anset for at drive selvstændig  

 erhvervsvirksomhed.
Han var provisionslønnet og havde aflønnet en freelance  

 vurderingsinspektør med honorar pr. vurderingssag.
Der var ydet et mindre  

 tilskud til hans kontorhold, men det havde langt fra dækket de faktiske  

 kontorholdsudgifter mv.
Kontorarbejdet var udført af ægtefællen, der dagligt  

 havde arbejdet 5-6 timer for ham.
Landsskatteretten fandt efter de  

 foreliggende oplysninger, herunder karakteren, omfanget og  

 vederlæggelsesformen for klagerens hverv, sammenholdt med, at klageren selv  

 afholdt lønomkostninger og til dels økonomisk bar omkostningerne ved  

 kontorholdet, at klageren måtte anses som selvstændig erhvervsdrivende,  

 hvorfor han var berettiget til at foretage fradrag for medhjælpende  

 ægtefælle, idet ægtefællens bistand opfyldte betingelserne herfor.
I ØLD af 28. aug. 1980 (Skd. 56.67) anerkendtes en handelsagent som  

 selvstændig erhvervsdrivende.
Den pågældende arbejdede fra egne lokaler med  

 to væsentlige agenturer fastlagt i skriftlige aftaler.
Agenturerne blev  

 drevet uden fremmed medhjælp fra agentens hjem.
Alle udgifterne ved  

 salgsarbejdet afholdtes af agenten, der selv disponerede over sin tid uden  

 nogen form for instruktion fra agenturgivernes side i øvrigt.
Agenten optog  

 ordrer, der blev sendt til agenturgiveren, som derefter sendte  

 ordrebekræftelse til kunden.
Agenten hæftede ikke for varernes betaling.
En  

 ingeniør havde i en periode været udlånt til Naturgas Syd.
Efter periodens  

 udløb fik ingeniøren mulighed for fortsat tilknytning til virksomheden.
Det  

 var Naturgas Syd's politik, at medarbejdere, for hvilke der ikke kunne  

 påregnes varig ansættelse i virksomheden, ikke blev ansat i selskabet, men  

 blev tilknyttet selskabet som konsulenter, enten som selvstændige eller  

 gennem større ingeniør -og konsulentfirmaer.
Da ingeniøren ikke kunne påregne  

 videreansættelse i sit oprindelige firma, etablerede ingeniøren sig som  

 selvstændig erhvervsdrivende, blev momsregistreret, meldte sig ind i en  

 arbejdsløshedskasse for selvstændige, tegnede forsikring for at sikre sig i  

 tilfælde af sygdom og indrykkede annonce om sin rådgivningsvirksomhed i den  

 lokale telefonbog.
Ingeniøren blev herefter tilknyttet Naturgas Syd som  

 konsulent på samme vilkår som andre konsulenter.
Dette indebar, at der alene  

 blev ydet honorar for faktisk udført arbejde, og ingeniøren var således ikke  

 berettiget til ferie, feriepenge eller løn under sygdom.
Aftalen afskar ikke  

 ingeniøren fra at have andre hvervgivere, og ingeniøren indrettede et lokale  

 til brug for virksomheden i hjemmet og anskaffede ligeledes edb-udstyr.
En  

 ikke uvæsentlig del af virksomheden blev udført fra bopælen.
Retten lagde til  

 grund, efter indhentede branceoplysninger, at det ikke kunne anses for  

 usædvanligt, at aftalen var tidsbegrænset og indeholdt opsigelsesvarsel,  

 eller at den månedlige afregning af honorar skete efter forud aftalte  

 takster.
Det blev heller ikke anset for usædvanligt, at selvstændig  

 rådgivningsvirksomhed drives som enkeltmandsvirksomhed uden medarbejdere og  

 uden lejede lokaler.
Efter en samlet bedømmelse fandt retten, at ingeniøren  

 drev selvstændig erhvervsvirksomhed, selvom Naturgas Syd reelt var  

 ingeniørens eneste hvervgiver. (Dissens) TfS 1996.7 (VLD). Efter ændringer i  

 forhandlerkontrakterne mellem grossist og tupperwareforhandlere fandt  

 Højesteret efter en samlet vurdering det for mest nærliggende at anse  

 tupperwareforhandlere for selvstændig erhvervsdrivende.
Forhandlerne solgte i  

 henhold til en distributionsaftale firmaets produkter ved  

 "homeparties", og honoraret udgjorde en procentdel af de vejledende  

 udsalgspriser.
Bestillinger blev modtaget på stedet og indkøbt hos firmaet.
Forhandlerne  

 havde således ikke noget lager.
Retten lagde vægt på, at forhandlerne frit  

 kan bestemme deres arbejdstid, at de selv afholder alle udgifter, at disse  

 medfører en betydelig omkostningsprocent, at forhandlerne ikke anses som  

 lønmodtagere ved praktiseringen af ferieloven m. v., at de kan have andre  

 hvervgivere og antage medhjælp, at de er momsregistreret, samt at de påtager  

 sig en vis økonomisk risiko.
TfS 1996.449 (HD).
Lsr. 1973.163. En repræsentant, der fra sin bopæl drev agentur med salg af  

 møbler fra flere fabrikker mod provision på 5-6 pct. og som ikke modtog nogen  

 godtgørelse for sine udgifter og ikke fik feriepenge, blev anset for  

 selvstændig erhvervsdrivende.
Se også Skat 1989.2.153 (skd.) (TfS 1989.75).
I ØLD af 19. marts 1984 (Skd. 70.508) blev en direktør, der på  

 provisionsbasis solgte anparter for en investeringsfond, anset berettiget til  

 at overføre en overskudsandel til hustruen.
Salgsarbejdet foregik fra et  

 kontor på ægtefællernes bopæl.
Hustruen passede kontor og telefon i  

 dagtimerne, hvor manden var fuldtidsbeskæftiget som direktør i en anden  

 virksomhed.
Overskuddet havde andraget 154.668 kr.
Retten lagde vægt på, at  

 direktøren efter aftalen med fonden var berettiget til selv at tilrettelægge  

 salgsarbejdet, der var forbundet med et vist kontorhold, og den fornødne  

 kontorhjælp skulle han antage på egen hånd og i eget navn.
Når dette  

 sammenholdtes med salgsarbejdets omfang og med den omstændighed, at hans  

 vederlag beroede på de præsterede salgsresultater, fandtes han at have drevet  

 »erhvervsvirksomhed«, således at KSL § 37 A (nu § 25 A) kunne anvendes.
Skat 1988.5.299 (Ligningsrådet) (TfS 1988.233). En avisdistributør med 20  

 ansatte blev anset for at drive selvstændig erhvervsvirksomhed.
Han antog  

 selv budene, og han afgjorde selv, hvor mange der skulle ansættes.
Vederlaget  

 blev udbetalt som et fast månedligt grundbeløb samt et beløb pr. avis.  

 Herudover modtog distributøren 12½ pct. af foregående års honorar til  

 dækning af udgift til ferieafløser.
Ligningsrådet fandt efter en samlet  

 bedømmelse, at distributøren drev selvstændig erhvervsvirksomhed, navnlig  

 fordi der anvendtes lønnet medhjælp i betydeligt omfang.
Skat 1988.5.299 (Ligningsrådet) (TfS 1988.234). En professionel bokser  

 blev anset for at drive selvstændig erhvervsvirksomhed.
Hans indkomst, der  

 udgjorde ca. 500.000 kr. i alt, bestod af bokse-, sponsor- og  

 reklameindtægter mv.
For at opnå denne indkomst havde han udover bil- og  

 rejseudgifter, driftsudgifter på 55.000 kr. bl.a. til træningsophold mv. og  

 sparringspartnere.
Skat 1988.5.300 (Ligningsrådet) (TfS 1988.222). Medlemmerne af en  

 folkemusikgruppe, hvis indtægter ved orkestervirksomheden i 1986 udgjorde ca.  

 400.000 kr. og i 1987 ca. 600.000 kr., kunne anvende virksomhedsordningen.
I  

 1986 udgjorde udgifterne til impressario, reklame mv., mindre nyanskaffelser,  

 forsikring og vedligeholdelse ca. 82.000 kr., hvortil kom rejse- og  

 befordringsudgifter på ca. 40.000 kr. og udgifter til bånd og plader.
Skat 1988.5.301 (TfS 1988.236). En vognmand, der var ansat hos et renseri,  

 hvor han afhentede og udbragte vaske- og rensetøj, blev anset for at drive  

 selvstændig erhvervsvirksomhed.
Han skulle selv anskaffe varevogn og sørge  

 for vedligeholdelsen af denne.
Ved sygdom skulle han for egen regning ansætte  

 en afløser.
Han fik ikke feriepenge, og han havde afståelsesret til sin rute,  

 dog således at køberen skulle godkendes af renseriet.
Vognmanden modtog på  

 provisionsbasis 336.000 kr. i 1986, hvor hans udgifter til drift af varevogn  

 udgjorde 44.000 kr. ekskl. moms med tillæg af 8.000 kr. til renteudgifter på  

 varevognen og 25.000 kr. til afskrivning.
Ligningsrådet fandt efter en samlet  

 bedømmelse af vognmandens ansættelsesforhold, at han kunne benytte reglerne i  

 VSL på indkomsten fra renseriet.
Told- og Skattestyrelsen har truffet afgørelse om, at vognmænd, der  

 foretager kørsel med handicappede og bringer mad ud til disse, driver  

 selvstændig erhvervsvirksomhed.
Vognmændene ejer selv deres vogne og har  

 betydelige driftsomkostninger, som de selv skal afholde.
TfS 1995,155.
Skat 1988.3.146 (lsr.) (TfS 1988.102). En provisionslønnet sælger af  

 avlsdyr blev efter det oplyste, herunder især aflønningsformen, anset for  

 omfattet af KSL § 37 A (nu § 25 A), hvorfor han var berettiget til overførsel af  

 indkomst til medarbejdende ægtefælle, da betingelserne i øvrigt var opfyldt.
Skat 1987.6.449 (skd.) (TfS 1987.327). Lægevagtskørsel ved Københavns Lægevagt, der udføres af vagtlæger med selvstændig ydernummer, anses for  

 at være selvstændig virksomhed.
Det samme gælder lægevagtskørsel uden for København, hvor lægevagtsordningen udføres af de praktiserende læger, jf.
 Skat 1988.2.86 (lsr.) (TfS 1988.67).
 Skat 1987.10.743 (Ligningsrådet) (TfS 1987.483). En skatteyder, der på en  

 nedlagt landbrugsejendom havde etableret døgnplejehjem med plads til 4  

 beboere, blev anset for at drive selvstændig erhvervsvirksomhed.  

 Bruttoindtægten udgjorde 1 mio. kr., mens udgifterne til lønninger, kost,  

 administration, lokaleomkostninger og renteudgifter mv. beløb sig til 800.000  

 kr.
 Lsr. 1979.164. En kreaturhandler på et eksportmarked blev på grund af sin  

 særlige stilling som kommissionær, der handlede for egen regning og risiko,  

 anset for berettiget til at henlægge til investeringsfond af  

 provisionsindtægter, som ansås at hidrøre fra selvstændig virksomhed.
 Indtægt ved almindelig forfattervirksomhed må anses for erhvervet ved  

 selvstændig erhvervsvirksomhed.
E.A.4.3.1 Eksempler, hvor der ikke forelå selvstændig erhvervsvirksomhed Lsr. 1980.85. Stillingen som postekspeditør anses ikke for selvstændig  

 virksomhed.
 Skd. 32.102. Partfiskeri blev ikke anset for selvstændig  

 erhvervsvirksomhed i et tilfælde, hvor fiskeren ikke selv ejede kutteren.
Aktiebesiddelse anses ikke for selvstændig virksomhed.
Dette gælder selv  

 om skatteyderen er hovedaktionær og har den afgørende indflydelse på  

 selskabet.
Se endvidere lsr.1974.189 (licensindtægter fra et af skatteyderen  

 behersket selskab ikke anset som indtægt ved selvstændig virksomhed).
En assurandør, der fik stillet kontor og sekretærhjælp til rådighed af  

 arbejdsgiveren, blev anset for lønmodtager, og derfor ikke berettiget til at  

 indtræde i virksomhedsordningen.
Hans egne udgifter i forbindelse med  

 erhvervet afveg ikke væsentligt fra sædvanlige lønmodtagerudgifter.
Skat  

 1990.5.378 (lsr.) (TfS 1990.247) T&s nyt 1991.4.223 (Told- og Skattestyrelsen) (TfS 1991.108). Lodser  

 ved regulerede lodserier anses for lønmodtagere.
En disponent i et vinfirma havde samtidig indtægter fra kurser om vin  

 inden for fritidsundervisningssektoren.
Indtægterne herfra kunne ikke anses  

 for erhvervet ved selvstændig virksomhed.
Skat 1990.8.624 (lsr.) (TfS  

 1990.370).
