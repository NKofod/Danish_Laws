1 Indledning Formål Formålet med denne vejledning er at give den kommunale tilsynsførende et  

 overblik over omfanget af den tilsynsopgave, der er forbundet med et samlet  

 miljøtilsyn på en landbrugsejendom.
Opbygning Vejledningen er opdelt i to dele.
Første del indeholder beskrivelser af,  

 hvordan landbrugstilsyn rent praktisk tilrettelægges, gennemføres og følges  

 op i tre udvalgte kommuner.
Vejledningens anden del er en generel del, der  

 samler alle de tilsynspunkter, der forekommer ved et kommunalt miljøtilsyn på  

 en landbrugsejendom.
Afgrænsning Vejledningens generelle del afgrænses til alene at omfatte  

 kommunalbestyrelsens tilsynsforpligtelser på landbrugsejendomme ved  

 miljøtilsyn, medens beskrivelsen af de praktiske erfaringer på visse områder  

 går ud over de egentlige tilsynsforpligtelser.
Henvisninger I den generelle del er der henvisninger til kapitlerne med beskrivelse af  

 de praktiske erfaringer, og der er endvidere henvisninger til andre  

 vejledninger inden for de respektive tilsynsområder.
En liste over de  

 relevante vejledninger, bekendtgørelser m.v. er anført i bilag 1.
Vejledningens udarbejdelse Nærværende vejledning er udarbejdet for Miljøstyrelsen af en arbejdsgruppe  

 bestående af:
Åge Ebbesen, Silkeborg Kommune Elva Hansen, Løgumkloster Kommune Peter Laursen, Fjerritslev Kommune Jens Dengsø Jensen, N&R Consult A/S Projektet blev fulgt af en følgegruppe bestående af:
Jørgen Elsborg, Kommunalteknisk Chefforening Flemming Jørgensen, Foreningen af Miljømedarbejdere i Kommunerne Ole Kirk, Landbrugets Rådgivningscenter, for De Danske Landboforeninger og  

 Dansk Familielandbrug Søren Hjortsø Kristensen, Kommunernes Landsforening Ole Kaae, Miljøstyrelsen Anne-Sofie Nielsen, Miljøstyrelsen Gudmund Nielsen, Miljøstyrelsen (formand) 2 Beskrivelse af tilsynspraksis Tre eksempler på tilsynspraksis er beskrevet i kapitel 2. Eksemplerne  

 repræsenterer tilsynspraksis i kommunerne: Fjerritslev, Løgumkloster og  

 Silkeborg.
Kommunernes profil i relation til landbrugstilsyn er opstillet i  

 nedenstående skema.
2.1 Tilsynspraksis i Fjerritslev kommune 2.1.1 Tilrettelæggelse af tilsyn Præsentation af kommune Fjerritslev kommune er en typisk landkommune med ca. 8.500 indbyggere.  

 Kommunen er placeret mellem Jammerbugten og Limfjorden i Han Herred og har et  

 areal på 28.966 ha.
 Jordbunden består i overvejende grad af sand og sandmuldet jord, og der  

 bliver kørt husdyrgødning ud på lidt over halvdelen af kommunens areal.
Brugstyper Der er 798 landbrugsejendomme i kommunen. 384 af disse ejendomme er  

 plantebrug, hvilket svarer til ca. 48 pct.
Husdyrbrugene fordeler sig med 218  

 kvægejendomme (27 pct.), 132 svineejendomme (17 pct.) og 64 blandede  

 ejendomme (8 pct.), herunder minkfarme og fjerkræbrug.
Husdyrbrugenes størrelse fordeler sig fra brug med 3 dyreenheder op til  

 495 dyreenheder.
De største brug er typisk svinebedrifter, og de lidt mindre  

 kvægbedrifter.
De større svinebedrifter er typisk placeret i den vestlige del  

 af kommunen på den magre jord, og en del af disse har et for lille  

 jordtilliggende.
Kvægbrugene er generelt placeret på den lidt federe jord i  

 den østlige del af kommunen.
De 414 ejendomme med husdyrhold har tilsammen ca. 16.500 dyreenheder.
Et  

 gennemsnitsbrug er således en ejendom med 40 dyreenheder og et  

 jordtilliggende på 36 ha.
Ved opstart af det intensive tilsyn i 1987 var der ca. 500 ejendomme med  

 dyrehold.
Frem til i dag har 86 ejendomme afviklet deres dyrehold.  

 Afviklingen skyldes i overvejende grad strukturelle problemer i landbruget.
Forhistorie Spørgeskema Frem til 1985 har tilsyn med landbrugsejendomme haft en lav prioritet i  

 kommunen.
Ved fremkomst af NPO-handlingsplanen blev det besluttet at lave en  

 registrering af landbrugsejendommene.
I samråd med landbo- og  

 husmandsforeningerne blev der udsendt et spørgeskema til samtlige  

 landbrugsejendomme.
I spørgeskemaet skulle der oplyses om  

 udspredningsarealer, afløbsforhold, vandforsyning, gødningsopbevaringsanlæg,  

 husdyrhold m.m.
I forbindelse med udsendelsen af spørgeskemaerne blev der arrangeret et  

 oplysningsmøde for alle interesserede landmænd.
På mødet var der bl.a.  

 mulighed for at stille spørgsmål til de udsendte skemaer.
Endvidere var  

 forstanderen for Askov Forsøgsstation indbudt til at tale over emnet  

 »Landbrugets gødningsanvendelse og miljø«.
Målsætning Kommunens målsætning med tilsynet var at skabe ordnede forhold for  

 gødningsopbevaringen og -anvendelsen, således at der kunne ske en sikring af  

 grundvandsressourcen og en forbedring af vandkvaliteten i overfladevandet.  

 Det var samtidig et mål, at tilsynet skulle foregå på en måde, så den enkelte  

 landmand skulle føle sig som medspiller og ikke som modspiller.
Planlægning De indkomne spørgeskemaer dannede grundlag for den egentlige  

 tilrettelæggelse af miljøtilsynet på landbrugsejendommene.
Idet der var tale  

 om mange ensartede tilsynsobjekter, blev det besluttet af systematisere  

 tilsynet og sagsbehandlingen i så vid udstrækning, som det kunne lade sig  

 gøre.
Herved ville man opnå en ressourcebesparelse og samtidig få så  

 struktureret og ensartet et tilsyn som overhovedet muligt.
Administrativ praksis Forvaltningen aftalte den administrative praksis med det politiske udvalg,  

 således at resultatet ville blive en smidig og effektiv sagsbehandling.
Det  

 blev besluttet, at sager først skulle forelægges det politiske udvalg,  

 såfremt der var tale om principielle sager eller egentlige overtrædelser af  

 påbud og forbud.
Retningslinier Retningslinier for tilsynet blev ligeledes fastlagt.
Tilsynet skulle sigte  

 mod at registrere og forbedre landbrugets gødningsopbevarings- og  

 udledningsforhold.
Andre emner af miljømæssig betydning blev ligeledes  

 inddraget, idet det ville være en fordel at lave et samlet tilsyn, hvorved  

 der ikke skulle påtales nye ting fra gang til gang.
Ved tilsynet blev der  

 også inddraget vandforsyning, afledning af spildevand, opbevaring og  

 aflevering af olie- og kemikalieaffald, opbevaring af bekæmpelsesmidler,  

 kontrol af BBR-oplysninger og olietanke m.v.
Tilsynesskema Tilsynsmappe Til brug ved tilsynet blev der udarbejdet tilsyns- og beregningsskemaer.  

 Det var et mål fra starten at gøre disse så enkle og overskuelige som muligt.  

 Herved ville man opnå et godt og præcist overblik og samtidig undgå at  

 »overdænge« landmanden med papirer.
Til hver enkelt ejendom blev der udarbejdet en egentlig tilsynsmappe.
En  

 sådan tilsynsmappe indeholder et oversigtskort i 1:10.000, en udskrift af  

 BBR-registeret (nr.
C 182), det besvarede spørgeskema, oplysninger om evt.  

 byggesager og evt. eksisterende beliggenhedsplan over ejendommen.
I tilfælde,  

 hvor amtskommune har udarbejdet recipientforureningsrapport, indgår de også i  

 tilsynsmappen.
Standardskrivelser Oversigtskort For at lette sagsbehandlingen blev der udarbejdet standardskrivelser til  

 brug ved udstedelse af henstillinger og indskærpelser.
Det blev samtidig  

 besluttet at klassificere ejendommene og plotte dem løbende ind på et  

 oversigtskort over hele kommunen.
Herved ville man have et godt materiale til  

 at danne sig et overblik over den aktuelle miljømæssige tilstand på  

 landbrugsejendommene.
Kortet skulle samtidig vise, hvorledes kommunens  

 miljøtilsyn skred frem, og hvorledes landbrugets miljøforhold udviklede sig.
EDB-system For at holde styr på registreringen, indgåede aftaler, tilsynsfrekvens  

 m.v. blev det besluttet at anskaffe et EDB-system, hvor disse oplysninger  

 kunne gemmes og trækkes ud efter behov.
Kommunedatas miljøinformationssystem  

 blev valgt til denne opgave.
Koordinering Inden opstarten af tilsynet blev der afholdt møde med den lokale  

 bygningskonsulent.
Her blev principperne for beregning af  

 opbevaringskapacitet, dyrehold m.v. koordineret, således at landmændene ville  

 få samme vejledning, hvad enten de henvendte sig til landboforeningen eller  

 kommunen.
 Målet var også her at opnå en smidig og hurtig sagsbehandling i  

 forbindelse med opførelse af de mange gødningsopbevaringsanlæg.
Informationskampagne Inden opstarten af tilsynet, blev der i samarbejde med den lokale avis  

 gennemført en informationskampagne.
Formålet hermed var at afmystificere og  

 oplyse konkret om, hvad den kommunale miljømedarbejder ville fokusere på, når  

 vedkommende kom rundt på ejendommene.
Opstart Infopjece I februar 1987 startede det egentlige systematiske tilsyn med  

 landbrugsejendommene.
Ca. 14 dage før et tilsyn blev landmanden skriftligt  

 kontaktet med oplysning om, at der indenfor de næste 14 dage ville finde et  

 tilsynsbesøg sted.
Ligeledes blev landmanden bedt om at opdatere relevante  

 oplysninger om bedriften.
Samtidig fremsendtes en til lejligheden fremstillet  

 pjece om landbrug og miljø, der på en let tilgængelig måde beskrev de nye  

 regler på området.
Helt bevidst blev det undladt at aftale et konkret tidspunkt for tilsynet,  

 da miljømedarbejderen herved kunne gennemføre et mere rationelt tilsyn og  

 bruge den tid, der var nødvendig på den enkelte ejendom.
Der kunne således  

 gennemføres et tilsyn, der var tilpasset den enkelte landmand.
Samtidig  

 undgås den spildtid, som ofte kan opstå ved i forvejen fastlagte  

 tilsynstidspunkter.
Tilsynsfrekvens I forbindelse med gennemførelsen af førstegangstilsynet blev det besluttet  

 at gå frem efter vejkoder.
Det var endvidere et mål, at ejendommene efter  

 førstegangstilsynet skulle besøges med en tilsynsfrekvens på mindst 1 tilsyn  

 hvert 3. år.
2.1.2 Gennemførelse af tilsyn Påklædning Inden det praktiske tilsyn gennemføres, er der ting, som skal være til  

 rådighed for tilsynet.
Påklædningen skal selvfølgelig være i orden, og det  

 vil være udmærket at have både gummistøvler og waders til rådighed.
Regntøj  

 er også en vigtig ting, idet mange anlægs kvalitet først virkelig kan  

 bedømmes i regnvejr.
Rekvisitter Det er herudover nødvendigt at have en række tekniske hjælpemidler til  

 rådighed.
Et oprulleligt målebånd til opmåling, tommestok til måling af  

 dybder m.v., fotografiapparat til dokumentation, sporstof og diverse simple  

 testsæt til måling af udledninger og forurening.
Her tænkes der på NH3-, P-,  

 og pH-måleudstyr.
Det kan endvidere være praktisk at have en ketcher og hvid  

 fotobakke til bestemmelser af smådyrfaunaen i vandløb, som er udsat for  

 udledninger fra landbrugsejendomme.
Disponering Førstegangstilsynet er som ovenfor nævnt anmeldt ca. 14 dage i forvejen.  

 Dette er praktisk, da man netop ved dette tilsyn har behov for at foretage  

 den egentlige registrering af ejendommen.
Landmanden kan i ro og mag inden  

 tilsyn finde de nødvendige oplysninger frem.
I brevet til landmanden er det  

 beskrevet, hvilke oplysninger tilsynet er interesseret i.
Det er samtidig  

 præciseret, at kommunen er interesseret i at skabe et samarbejde med den  

 enkelte landmand, fremfor en decideret kontrol.
Adfærd Ved ankomst til ejendommen, bør benyttes den dør, som husstanden i  

 almindelighed selv benytter.
Det lader sig næsten altid afsløre ved, at  

 diverse fodtøj er placeret foran døren.
Den del af tilsynsskemaet, som kan udfyldes sammen med landmanden, bør  

 udfyldes omkring køkkenbordet.
Herved kan man, hvis der er behov for det, få  

 løst lidt op for situationen og ligesom få hinanden set lidt an.
Det er  

 vigtigt at tage sig tid til at snakke, også om løst og fast, for der igennem  

 at skabe et tillidsforhold.
Som kommunal tilsynsmedarbejder bør man endvidere  

 være fortrolig med de produktionsprocesser og den rytme, der er i  

 landbrugsproduktionen.
Landmanden bør føle, at han har en kvalificeret  

 medspiller.
Besigtigelse Efter at have ufyldt den del af skemaet, som skal udfyldes sammen med  

 landmanden, gås der over til den egentlige gennemgang af ejendommen.
De  

 forskellige anlæg og indretninger besigtiges og registreres.
Ejeren af  

 ejendommen bør gå med rundt.
Herved kan man give information og vejledning,  

 komme med bemærkninger og forklare sammenhænge m.v., så ejeren får en  

 forståelse for, at reglerne er, som de er.
Det kan ofte være en meget stor  

 faglig og pædagogisk opgave, men det er alt andet lige nemmere at få  

 landmanden til at foretage ændringer, som han selv kan se en mening med.
Aftale Ved gennemgangen får man ofte en fornemmelse af, om landmanden er villig  

 til at foretage de påtalte ændringer.
Fornemmes det, at landmanden er  

 indforstået med at gennemføre ændringerne inden for den aftalte frist, kan  

 man i langt de fleste tilfælde nøjes med at bekræfte aftalen skriftligt eller  

 evt. give en henstilling.
Ved grove overtrædelser af miljøbeskyttelsesloven,  

 og ved tilfælde, hvor landmanden ikke er villig til at foretage ændringer,  

 foretager kommunen en fotoregistrering til dokumentation, hvis sagen i sin  

 yderste konsekvens skulle havne ved domstolene.
I langt de fleste tilfælde  

 løses problemerne uden anvendelse af lovens tvangsmidler.
Tidsfrist Efter at det praktiske tilsyn er tilendebragt, aftales der tidsfrister for  

 eventuelle påtalte ændringer.
Det er her vigtigt, at landmændene behandles  

 ens.
Dialogen Tilsynsbesøget sluttes altid af med, at landmanden spørges, om han har  

 bemærkninger til det udførte tilsyn eller spørgsmål af mere generel karakter.  

 Der gøres desuden opmærksom på, at landmanden altid er velkommen til at rette  

 henvendelse til kommunen, hvis han løber ind i problemer i relation til  

 miljøbeskyttelsesloven.
Kommunen lægger vægt på, at landmanden ikke kun  

 opfatter kommunen som en kontrolinstans, men også som en servicepartner, der  

 kan virke som konsulent over for landmanden.
Tilsynsrapport Tilsynsbesøget er ikke afsluttet, før der på forvaltningen er skrevet en  

 udførlig tilsynsrapport.
Tilsynsrapporten og de udførte registreringer tastes  

 efterfølgende ind på EDB-anlægget.
Da der i Fjerritslev i gennemsnit kan gå 3  

 år mellem tilsynsbesøgene, er det en god hjælp at opfriske notaterne fra  

 sidste tilsynsbesøg.
Samarbejde med landmanden Konsulentrolle Efterhånden som tilsynene skrider frem, vil der i de fleste tilfælde opstå  

 et tillidsforhold mellem landmanden og tilsynsmedarbejderen.
Landmændene  

 begynder at bruge den kommunale tilsynsmedarbejder som en form for offentlig  

 konsulent.
Henvendelse til offentlige myndigheder kommer ofte til at gå via  

 tilsynsmedarbejderen.
Det kan være spørgsmål om f.eks. byggelovgivning,  

 vandindvindingstilladelse, råstofloven, naturbeskyttelsesloven og spørgsmål  

 omkring pension.
Mange af disse spørgsmål kan man ikke selv  

 myndighedsbehandle, men det er vigtigt, at landmanden guides hen til de rette  

 myndighedspersoner.
Også herved udbygges og styrkes tillidsforhold.
Miljøstøtte Fjerritslev kommune er organiseret således, at tilsynsmedarbejdere  

 administrerer miljøstøtteloven.
Dette er en fordel, da man under  

 tilsynsbesøget kan informere landmanden om støttemuligheder i forbindelse med  

 opførelse af gødningsopbevaringsanlæg.
Miljøstøtten kan mange gange være den  

 »gulerod«, der får landmanden til at opfylde lovens bestemmelser.
2.1.3 Opfølgning af tilsyn Prioritering Efter førstegangstilsynet er tilsynsindsatsen prioriteret således, at den  

 miljømæssige effekt af tilsynet bliver optimal.
Dette er gjort udfra et  

 princip om tilsyn efter behov.
 Tilsynsarbejdet er herefter koncentreret der, hvor det efter en vurdering  

 af miljøbelastningen, bedriftens størrelse og jordtilliggende, den hastighed,  

 hvormed henstillinger og indskærpelser bliver efterkommet m.v., skønnes at  

 være vigtigst.
Tilsynet er primært placeret på tidspunkter, hvor de miljøbelastende  

 aktiviteter på landbrugsejendommen finder sted.
Omvendt er tilsyn, der er  

 mere tidskrævende, som f.eks. vejledning og rådgivning, placeret på passende  

 tidspunkter i forhold til de arbejdsintensive perioder i landbruget.
Det er  

 f.eks. en dårlig ide at føre tilsyn midt i høst- og forårsarbejdet.
Hvor det har været miljømæssigt forsvarligt, har landmanden fået en  

 rimelig frist til at bringe forholdene i orden.
Fristen er i Fjerritslev  

 typisk 1/2 år.
Landmanden føler, at han har fået en rimelig behandling, og  

 skulle sagen havne ved domstolene, er tidsfristen normalt aldrig et  

 konfliktpunkt.
Miljøindikatorer Samarbejde med amtet For at følge kvaliteten og udviklingen i landbrugstilsynet har kommunen  

 forsøgt at opstille nogle miljøindikatorer.
De valgte miljøindikatorer er i  

 den forbindelse vandløbskvalitet, grundvandskvalitet og badevandskvalitet.  

 Recipientovervågning er en amtskommunal opgave, og kommunen har derfor fået  

 forelagt de måleresultater, amtskommunen indhenter som recipientmyndighed.  

 Fra opstarten af landbrugstilsynet og frem til i dag, har kommunen kunnet se  

 en forbedring af vandløbskvaliteten.
De steder, hvor vandløbskvaliteten har  

 været stagnerende eller vigende, har kommunen i samarbejde med amtet forsøgt  

 at finde årsagerne hertil.
I de tilfælde, hvor den vigende kvalitet har kunnet tilskrives  

 landbrugsudledninger, har kommunen og amtet ført fælles tilsyn på  

 landbrugsejendommene.
De to miljømyndigheder har på denne måde kunnet  

 supplere hinanden.
Amtet har kunnet udpege udledninger bl.a. ved hjælp af  

 kommunens lokalkendskab, og kommunen har haft det administrative ansvar for  

 at bringe forholdene i orden.
Luftfoto I de situationer, hvor det kan være svært at påvise sammenhænge mellem  

 vandløb og landbrugsejendommen, kan det være en god hjælp at studere  

 luftfotos.
På fotografierne kan det ud fra afgrødernes vækst ofte ses,  

 hvorledes drænledninger forløber i marken.
Endvidere kan det være en god ide  

 at rette henvendelse til Hedeselskabet, der ofte ligger inde med gamle  

 drænkort.
Med hensyn til de andre miljøindikatorer, har der kunnet registreres en  

 markant forbedring af badevandskvaliteten de steder, hvor vandløb løber ud  

 over badestrande.
For at nå dette, har det udover det almindelige  

 landbrugstilsyn været nødvendigt at håndhæve hegningspligten langs  

 vandløbene.
Det har endnu ikke været muligt at registrere en forbedring af  

 grundvandskvaliteten, hvilket kan skyldes tidsfaktoren for grundvandets  

 dannelse.
I dag opfylder stort set alle landbrug i kommunen  

 husdyrgødningsbekendtgørelsens indretningskrav.
Tilsynet har derfor ændret  

 karakter i forhold til førstegangstilsynene.
De områder, der nu fokuseres på,  

 er drift og vedligeholdelse af opbevaringsanlæggene samt anvendelsen af  

 husdyrgødningen.
Uanmeldte tilsyn Da det i den forbindelse er interessant at få et indtryk af den daglige  

 drift, gennemføres tilsynene som uanmeldte tilsyn.
De uanmeldte tilsyn har  

 den fordel, at den tilsynsførende får et korrekt billede af, hvordan driften  

 foregår på landbrugsejendommen.
Ejendommen er ikke »pyntet op« i  

 anledning af tilsynsbesøget.
Det er normalt ikke et problem at føre uanmeldte  

 tilsyn.
Tages der hensyn til de arbejdsintensive perioder, har landmanden  

 næsten altid tid til at gennemgå ejendommen.
Skulle det alligevel ske, at  

 landmanden ikke har tid, aftales der nyt tilsynstidspunkt på stedet.
Er  

 landmanden ikke hjemme, lægges der et til lejligheden fremstillet visitkort  

 med opfordring til landmanden om at ringe til kommunen og aftale nyt  

 tilsynstidspunkt.
Tilsyn efter ny bekendtgørelse Udbringningsregler Den ny husdyrgødningsbekendtgørelse har skærpet kravene til udbringning af  

 flydende husdyrgødning væsentligt.
Reglerne betyder, at brugene allerede i  

 dag i praksis mindst skal have 4-5 mdr. opbevaringskapacitet til rådighed.  

 Reglerne om tilstrækkelig opbevaringskapacitet træder først i kraft pr. 31.  

 december 1994. Da en del landmænd ikke umiddelbart vil kunne overholde  

 udbringningsreglerne p.g.a. for lille kapacitet, betyder det reelt, at disse  

 landmænd allerede på nuværende tidspunkt skal bringe harmoni mellem  

 husdyrholdet og opbevaringsanlæggene.
Dette kan gøres ved at reducere  

 husdyrholdet, opføre nyt opbevaringsanlæg eller indgå aftale med en anden  

 landmand, som har overskydende opbevaringskapacitet.
Informering For at informere om disse regler og de umiddelbare problemer der kan være  

 i forbindelse med at opfylde dem, har kommunen i starten af 1993 gennemført  

 en oplysningskampagne.
Der er informeret om reglerne i den lokale avis, og  

 ved hjælp af EDB-anlægget er de landmænd søgt ud, som ikke umiddelbart vil  

 kunne overholde udbringningsreglerne.
Kommunen har henvendt sig skriftligt  

 til hver enkelt landmand for at gøre ham bekendt med problematikken og har  

 efterfølgende ført et målrettet tilsyn med disse ejendomme.
Tilsynsbesøgene  

 har fokuseret på vejledning i, hvorledes udbringningsreglerne vil kunne  

 overholdes.
 Hvis udbringningsreglerne ikke overholdes, påregner kommunen at informere  

 Plantedirektoratet, i h.t. almindelige forvaltningsretlige principper, da en  

 sådan overtrædelse vil kunne have betydning for, at kravet om udnyttelse af  

 kvælstof i husdyrgødningen ikke kan overholdes.
Ensartet tilsyn Miljøsamarbejde I forbindelse med håndhævelsen kan man komme ud for, at især landmænd, som  

 ligger periferisk i kommunen, er af den opfattelse, at den kommunen, som han  

 er beliggende i, er mere restriktiv end nabokommunen.
For at tage brodden ud  

 af denne kritik og for at have et forum til erfaringsudveksling har  

 kommunerne i vores politikreds etableret en samarbejdsgruppe for  

 miljømedarbejdere.
Gruppen mødes efter behov, normalt ca. 2 gange om året, og  

 nye love, bekendtgørelse m.v. diskuteres.
Derefter forsøges at lægge en  

 fælles strategi for håndhævelse og fortolkning m.m.
Gruppen tager  

 selvfølgelig også andre emner op i relation til miljøbeskyttelsesloven.
Prioritering af det fremtidige tilsyn Kommunen har planlagt, at landbrugstilsynet i 93-94 primært skal være  

 rettet mod de ejendomme, som ikke vil kunne overholde udbringningsreglerne.  

 Under tilsynet vil landmanden blive opfordret til at få udarbejdet en  

 opgørelse af den tilstrækkelige opbevaringskapacitet i forbindelse med  

 udarbejdelse af gødnings- og markstyringsplaner, således at opgørelserne  

 tilgår kommunen løbende, og der ikke opstår en pukkel omkring 1. januar 1995.  

 Efter 1. januar 1995 er det planlagt, at tilsynet skal fokuseres på reglerne  

 om tilstrækkelig kapacitet.
2.2 Tilsynspraksis i Løgumkloster kommune 2.2.1 Tilrettelæggelse af tilsyn Præsentation af kommunen Løgumkloster kommune er med sine 20.290 ha og ca. 7.100 indbyggere en  

 typisk landkommune.
Løgumkloster by med det tilhørende Løgumgårde er  

 kommunens hovedby, med ca. 4.000 indbyggere.
Der findes desuden 2 lokalbyer,  

 en del mindre landsbysamfund og det åbne land med spredt bebyggelse og  

 ejendomme med besætninger, der ligger forholdsvis tæt koncentreret.
 En stor del af kommunens indbyggere er beskæftiget ved landbruget eller  

 landbrugsafhængige erhverv, og landbruget må stadig betragtes som kommunens  

 hovederhverv.
Vestegnen i Sønderjylland udmærker sig bl.a. ved at være en af de mest  

 kvægbrugsintensive egne af landet.
Ca. 10 pct. af Danmarks landbrugsjord  

 findes i Sønderjyllands amt, og de fleste kvægbesætninger findes i den  

 vestlige del af amtet.
Dette giver en forholdsvis større koncentration af  

 kvæg pr. arealenhed end i det øvrige land.
Den overvejende del af landbrugsarealerne i Løgumkloster kommune er  

 placeret på hedeslettearealer med let sandjord, hvor jordboniteten er af den  

 sådan karakter, at kvægholdet helt naturligt er det fremherskende.
Dette  

 kommer bl.a. til udtryk i sammensætningen af sædskifteplaner, hvor grovfoder  

 er dominerende i forhold til salgsafgrøder som f.eks. raps.
Dyrehold Ved udgangen af 1992 var der registreret ca. 350 landbrugsejendomme med  

 erhvervsmæssigt dyrehold, fordelt med Herudover finder der 3 pelsdyrfarme og nogle hjortefarme i kommunen.
Forhistorie I forbindelse med bl.a. folketingsbeslutningen i 1986 om at bringe alle  

 ulovlige udledninger fra kommunale renseanlæg, industrier og landbrug til  

 ophør inden den 1. maj 1987, blev der i årene 1984-1987 foretaget miljøtilsyn  

 på alle landbrugsejendomme i kommmunen.
Herefter fulgte en periode, hvor  

 landbrugstilsynet blev nedprioriteret i forhold til andre miljøopgaver som  

 forurenende virksomheder, branchevirksomheder, vandforsyning o.s.v.
Struktureret tilsyn Årsværk I begyndelsen af 1991 blev der påbegyndt et struktureret miljøtilsyn på  

 samtlige landbrugsejendomme med erhvervsmæssigt dyrehold i kommunen, og  

 kommunens totale ressourceforbrug til miljøopgaver blev derfor udvidet til  

 2,4 årsværk, hvoraf 1,3 årsværk blev brugt til intensiveret tilsyn på  

 landbrugsejendomme.
I 1992 var det totale ressourceforbrug til miljøopgaver  

 1,6 årsværk, hvoraf 0,7 årsværk blev anvendt til miljøtilsyn på  

 landbrugsejendomme.
 I 1993 og de nærmeste år fremover vil det totale årsværk svare til  

 forbruget i 1992, men fordelingen af ressourcerne på de enkelte miljøopgaver  

 vil variere år for år.
Målsætning Oplyse og vejlede I forbindelse med miljøtilsyn på landbrugsejendomme er det Løgumkloster  

 kommunes målsætning at vejlede om nuværende og kommende miljøkrav, samt  

 oplyse om konsekvenser i et større perspektiv ved uhensigtsmæssige forhold,  

 så der sker en påvirkning af holdningen til gavn for miljøet.
Miljømæssige forbedringer Ulovlige eller uhensigtsmæssige forhold følges op med aftaler om  

 iværksættelse af miljømæssige forbedringer til aftalte individuelle  

 tidspunkter, afhængig af forholdets art og omfang, ejendommens driftsforhold  

 m.v.
Udførelse af de nødvendige miljømæssige forbedringer følges op med et  

 miljøtilsyn rimeligt hurtigt efter de aftalte tidsfristers udløb.
Alle  

 ulovlige- eller uhensigtsmæssige forhold skal være afklaret, før ejendommen  

 kan henlægges til næste tilsynsrunde.
Planlægning Miljøarbejdsplan Ud fra en analyse af miljøtilsynet i årene 1987-89, blev der i 1990  

 udarbejdet en plan for tilsynsaktiviteterne i 1991-1993. Planen skulle bl.a.  

 virke som en arbejdsplan for kommunens miljøtilsyn de kommende 3 år, hvad  

 ressourceforbrug angik, men skulle også styrke miljøtilsynet ved en bedre  

 prioritering af opgaverne efter miljømæssige krav, så der blev opnået større  

 effektivitet af tilgængelige ressourcer.
 I planen lægges der op til, at samtlige tilsynsobjekter i kommunen mindst  

 besøges hvert 3. år.
Oplande til søer og særligt følsomme vandløb Udløb af spildevand fra oplande til søer skal stoppes inden udgangen af  

 1993, og udløb til særligt følsomme vandløb skal stoppes inden udgangen af  

 1994, jvf.
Sønderjyllands amts recipientkvalitetsplan.
Det blev derfor  

 besluttet at påbegynde miljøtilsynet i 1991 på ejendomme, som lå i oplande  

 til søer, herefter fulgte oplande til særligt følsomme vandløb og siden  

 resten af kommunen.
Topografisk prioriteret landbrugstilsyn Det blev planlagt at udføre miljøtilsynet gadevis i husnummerorden, dog  

 med den undtagelse, at ejendomme, der var besøgt inden for de sidste par år,  

 i første omgang blev sprunget over, så ingen kunne føle sig specielt  

 »forfulgt« p.g.a. hyppigere tilsyn i forhold til naboerne.
Opstart Formidling af tilsynskampagne Formidling af kommunens beslutning om intensiveret miljøtilsyn på  

 landbrugsejendomme skete ved at indbyde Vestslesvigs landbrugscenter, DSH og  

 Landwirtschaflicher Hauptverein fur Nordschleswig til et møde, hvor planerne  

 blev forelagt og foreningerne blev anmodet om at formidle budskabet ud til  

 deres medlemmer.
Mødet blev starten på et årligt møde mellem Løgumkloster  

 kommune og landboforeningerne for orientering og drøftelse af kommunale  

 tekniske anliggender, som berører landbruget.
Samarbejde med landboforeninger og planteavlskonsulenter Koordinerende møde Det årlige møde med landboforeningerne har bevirket et tæt samarbejde og  

 større tolerance mellem parterne i det daglige arbejde og medvirket til et  

 gnidningsløst miljøtilsyn.
På møderne har begge parter haft mulighed for at  

 begrunde eksisterende praksis eller nye tiltag, og der er blevet justeret og  

 tilrettet, hvor det har været muligt.
Møderne har desuden banet vejen for  

 direkte samarbejde i forbindelse med bl.a. miljøstøttesager, nybyggeri,  

 bortskaffelse af affald samt udveksling af div. oplysninger af faglig art,  

 tolkning af lovstof o.s.v.
Vandløbslaug I forbindelse med kommunens arbejde med vandløbsregulativer samt  

 registrering af vandløb med 2 m bræmmer, har der været afholdt et fælles  

 arrangeret offentligt møde for bredejere.
Kommunen blev geografisk delt op i  

 4 vandløbslaug, med vedtægter, bestyrelse og formand som fremover vil virke  

 som kontaktled mellem bredejere og kommune.
Sekretariat er oprettet på  

 Vestslesvigs landbrugscenter, dækkkende kommuner i Vestslesvig.
Samarbejde med Sønderjyllands amts miljøafdeling og  

 Embedslægeinstitutionen Nedsivningstilladelse For at imødegå unødvendig administrationstid i forbindelse med udstedelse  

 af nedsivningstilladelser, er der indgået en aftale mellem Sønderjyllands  

 amts grundvandsafdeling, Embedslægeinstitutionen i Sønderjylland samt  

 Løgumkloster kommune om generelle vilkår for at give dispensation fra  

 nedsivningsbekendtgørelsens krav om afstand på mindst 300 m fra  

 drikkevandsboring til nedsivningsanlæg med tilløb af husspildevand.
Aftalen  

 indebærer, at Løgumkloster kommune i praksis virker som tilladelsesmyndighed  

 i dispensationssager.
På miljøtilsynet er kommunen nu i stand til med det  

 samme at sige, hvor det er sandsynligt, der kan gives nedsivningstilladelse,  

 så forgæves fremsendelse af ansøgning undgås, og unødvendig tid både ved  

 kommune, amtet og embedslægeinstitutionen spares.
Ofte er kommunen derfor i  

 stand til at give nedsivningstilladelse fra dag til dag, hvilket giver et  

 mere positivt syn på myndighederne generelt, og det har en afsmittende effekt  

 på indstillingen til at udføre andre miljømæssige forbedringer.
Forsøg i lerjord For at undgå fejlplacering af nedsivningsanlæg i lerjord er der desuden  

 udført et forsøg med et nedsivningsanlæg på en bakkeø med typisk moræneler.  

 Forsøget er udført i 1993 af amtet og kommunen i fællesskab, og  

 forsøgsperioden er fastsat til 1 år.
Fælles front Med baggrund i amtets recipientkvalitetsplan vedr. stop for ca. 6000  

 udledninger til søer og særlige følsomme vandløb i Sønderjyllands amt inden  

 udgangen af 1994, er der nedsat en arbejdsgruppe bestående af repræsentanter  

 fra Sønderjyllands amt, AMU-centret og 4 kommuner, herunder Løgumkloster  

 kommune, med det formål at sikre de teknisk/økonomisk bedste løsninger både  

 for miljøet og den enkelte borger.
En stor del af de 6000 udledninger er  

 husspildevand og mælkerumsvand fra landbrugsejendomme.
Efteruddannelse af kloakmestre Arbejdsgruppens første tiltag har været afholdelse af en temadag med  

 deltagelse af kommunale sagsbehandlere, aut. kloakmestre og landbrugets  

 bygningskontorer.
På temadagen blev den elementære grundviden om etablering  

 og drift af nedsivningsanlæg genopfrisket.
Desuden blev placeringsmuligheder,  

 de forskellige jordarter, lovgivning og »papirarbejdet« gennemgået,  

 samt alternative muligheder som f.eks. minibiologiske renseanlæg.  

 Arbejdsgruppen har desuden udarbejdet en referenceliste over hjælpemidler til  

 sagsbehandlingen, og den har planlagt iværksættelse af arbejdsgrupper omkring  

 udarbejdelse af datablade og standard-nedsivningsansøgninger/tilladelser,  

 o.s.v. til brug for de enkelte kommuner.
Samarbejdet med arbejdstilsynet Staldtips om arbejdsmiljø På baggrund af Miljøstyrelsens cirkulæreskrivelse om tættere samarbejde  

 mellem de eksisterende ydre- og indre miljømyndigheder, er der i  

 Sønderjyllands amt nedsat en fælles arbejdsgruppe, som bl.a. har udarbejdet  

 et samarbejdsnotat.
Løgumkloster kommunes miljømedarbejder deltager i denne  

 arbejdsgruppe, og på grund af de mange landbrugsejendomme har kommunen  

 medvirket til, at Arbejdstilsynet i Sønderjylland har udarbejdet folderen  

 »Staldtips«, indeholdende oversigt over hvilke regler der gælder på  

 arbejdsmiljøområdet inden for landbruget.
Folderen er sendt ud til alle  

 kommuner i Sønderjyllands amt og giver de kommunale myndigheder mulighed for  

 at vejlede på den anden myndigheds område, ved at udlevere folderen på  

 kommunens miljøtilsyn.
Udveksling af medarbejder For yderligere at få indblik i arbejdstilsynets arbejdsområde på  

 landbrugsejendomme, har Løgumkloster kommunes landbrugstilsyn været  

 »føl« for en dag ved arbejdstilsynets besøg på landbrugsejendomme.  

 Et tiltag som sammen med folderen har resulteret i en vejledning til  

 landmanden, som er blevet meget positivt modtaget.
Samarbejde med andre Kloakmestre og håndværkere Løgumkloster kommune har et nært samarbejde med autoriserede kloakmestre  

 og andre håndværkere, der udfører landbrugsbyggeri.
Inden for de sidste par  

 år er der sket en løbende målrettet vejledning om lovkrav og konsekvenser ved  

 afvigelser.
Dette har resulteret i, at det er en selvfølge, at kloakmesteren  

 eller håndværkeren ringer i stedet for at sende en ansøgning forgæves.
Herved  

 spares meget administrationstid, og landmanden bliver sparet for falske  

 forhåbninger, som måske kan virke negativt på holdningen til nye miljøtiltag.
 Der er ikke etableret direkte ER-FA grupper omkring landbrugstilsyn i  

 området, men efter behov er der telefonkontakt nabokommunerne imellem.
Samarbejde i forvaltningen Løgumkloster kommunes miljømedarbejder og byggesagsbehandler har et nært  

 samarbejde omkring landbrugsbyggeri, miljøstøtte- og spildevandssager.
Ofte  

 bliver der udført opfølgningstilsyn m.v. på tværs af arbejdsområder, så der  

 undgås besøg af forskellige personer inden for korte tidsintervaller.
2.2.2 Gennemførelse af miljøtilsyn Samarbejdet med landmanden Målsætningen for kommunens miljøtilsyn på landbrugsejendomme er bl.a. at  

 tilsynet skal ske i samarbejde med landmanden.
Anmeldt besøg Når kommunen har planlagt et miljøtilsyn kontaktes landmanden pr. telefon.  

 Baggrunden for og varigheden af besøget forklares og landmanden får mulighed  

 for at vælge et tidspunkt inden for de nærmeste dage, som passer ind i hans  

 tidsplan.
Opringningen hindrer, at kommunen kommer farende ind på den private  

 ejendom som en form for »politimand«, der skal tage en  

 »miljøsynder« på fersk gerning.
En situation som ikke vil være  

 særligt befordrende for et godt samarbejde.
Forberedelse og tilsyn Før den første kontakt til landmanden har miljøtilsynet »klædt sig  

 på« til opgaven, i form af indsamling af oplysninger omkring den  

 konkrete ejendom, da det er spild af landmandens tid at spørge om  

 oplysninger, som allerede findes på forvaltningen.
Forhåndsoplysninger Relevante forhåndsoplysninger, som kan være til gavn for et gnidningsløst  

 samarbejde, kan f.eks. være at gennemlæse tidligere miljørapporter m.v. vedr.  

 bl.a.:
 Besætningsstørrelse og type.
 Gødningssystemer.
 Evt. hængepartier som endnu ikke er afklaret.
 Er der givet miljøstøtte.
 Er der lavet aftaler med andre ejendomme om overførsel, modtagelse, eller  

 opbevaring af husdyrgødning.
 Modtages der spildevand fra mejerier.
 Modtages der græssaft.
 Modtages der frugtsaft fra kartoffelmelsfabrik.
 Modtages der slam fra kommunens eget renseanlæg.
 Er der udført nybyggeri inden for de sidste par år.
 Er der udført nedsivningsanlæg o.s.v.
 Alle disse oplysninger er en god ballast for planlægning og gennemførelse  

 af miljøtilsynet, og det viser over for landmanden, at der er gjort et reelt  

 forsøg på at sætte sig ind i forholdene omkring hans ejendom.
Alment landbrugskendskab Som noget sekundært, men ikke mindre relevant for et vellykket  

 miljøtilsyn, er det forvaltningens opfattelse, at den tilsynsførende skal  

 have rimeligt kendskab til, hvad der rører sig omkring landbrugsdrift  

 generelt, som landbrugspolitik, støtteordninger o.s.v.
Den almene viden fås  

 bl.a. ved at abonnere på landbrugsfaglige tidsskrifter, samt ved deltagelse i  

 relevante faglige kurser for landmænd, som f.eks. »anvendelse af  

 gylle«.
Disponering Tidsforbrug til tilsyn Det første indtryk Selve miljøtilsynet strækker sig som regel over ca. 2 timer, når det er et  

 1. gangs tilsyn.
Opfølgningstilsyn kan klares på 15-30 min.
Det er vigtigt at  

 have afsat så meget tid til tilsynet, at der er tid til at besvare spørgsmål  

 og vejlede om andre forhold, men på den anden side skal man også være i stand  

 til meget hurtigt at få afviklet miljøtilsynet.
Mennesker er forskellige, det  

 skal respekteres.
Det er derfor vigtigt ved tilsynets start at danne sig et  

 indtryk af, om besøget ønskes afviklet hurtigt, eller der lægges op til, at  

 man i fred og ro skal gennemgå ejendommen.
Totaltilsyn Efter nøje overvejelser er det besluttet at føre tilsyn med alle forhold  

 omkring den enkelte ejendom, som kan have indflydelse på miljøet.  

 Beslutningen er bl.a. truffet for at hindre misforståelser, idet landmanden  

 med rette kunne antage, at et ulovligt eller uhensigtsmæssigt forhold var  

 godkendt, hvis ikke det blev kommenteret.
Man har desuden fra forvaltningens  

 side vurderet, at det var mest rimeligt over for landmanden, at udføre en  

 samlet vurdering af miljøforholdene på ejendommen, da omkostningerne i  

 forbindelse med til- og fraflytning af entreprenørmateriel m.v. er så  

 bekosteligt, at det vil være en ikke uvæsentlig besparelse at udføre alt  

 gravearbejde, transport af materialer m.v. på en gang.
Af hensyn til den  

 hidtidige miljøstøtteordning, som kun kunne tildeles hver ejendom een gang,  

 har det hidtil været vigtigt for landmanden at få alle støtteberettigede  

 arbejder udført samtidig.
Registrering Udvendig besigtigelse Alle miljøtilsyn indledes med en besigtigelse af ejendommen sammen med  

 landmanden, hvor ulovlige eller uhensigtsmæssige forhold bliver bemærket.  

 Hvis forvaltningen ikke er i besiddelse af grundrids over bygninger med alle  

 afløbsledninger indtegnet, udføres en skitse med følgende indhold:
Skitse Alle bygninger, både beboelse og driftsbygninger.
 Afløbsledninger og brønde fra beboelse og driftsbygninger.
 Møddings- og ensilagepladser/siloer incl. afløb.
 Køre- og betonarealer incl. afløb.
 Tagrender.
 Gyllebeholder, indløbsforhold, flydelag.
 Ajlebeholder, dæksel.
 Andre opbevaringsbeholdere incl. afløb.
 Ovenstående eller nedgravede olie- og benzintanke incl. standere.
 Boringer og brønde for vandindvinding.
 Opbevaring af bekæmpelsesmidler.
Smittefare Af hensyn til smittefare betrædes stalde ikke uden speciel tilladelse.
Foto Der tages principielt ikke fotos på miljøtilsynet.
Det er forvaltningens  

 helt klare holdning, at de eventuelle miljømæssige forbedringer i videst  

 muligt omfang skal udføres nærmere aftale med landmanden, og det vurderes, at  

 fotografering vil forringe mulighederne for at få forbedringerne udført i  

 samarbejde.
Fotograferingen kan indikere, at kommunen ikke tør tro på en  

 aftale og derfor vil forberede bevismateriale til evt. kommende retssag.
Beregningsarbejde Efter den udvendige besigtigelse forestår der en del skrive- og  

 beregningsarbejde, hvorfor den resterende del af miljøtilsynet som regel  

 fortsætter fra ejendommens køkken.
Efter en kort gennemgang af tilsynsskemaet  

 registreres og beregnes følgende:
Besætning Besætningstype og -størrelse Tilgængeligt udspredningsareal Produktion af gylle, ajle og fast gødning Disponible opbevaringsanlæg Vand udefra til opbevaring Vand udefra Vand udefra kan f.eks. være regnvand i gyllebeholder og på møddings- og  

 ensilagepladser eller andre betonarealer, vaskevand fra rengøring,  

 mælke/malkerumsvand, afløb fra saftgivende ensilage, drikkevandsspild o.l.
Disponible opbevaringsanlæg De samlede gødnings- og spildevandsmængder sammenlignes herefter med  

 ejendommens disponible opbevaringsanlæg, og der udregnes, hvor mange måneders  

 opbevaringskapacitet, der eksisterer for hver gødningstype.
Harmoniregel Er der ikke harmoni imellem udspredningsareal og ejendommens besætning,  

 aftales, hvornår forholdet skal være bragt i orden, og der vejledes omkring  

 aftaler for overførsel af husdyrsgødning, modtagelse af spildevand, slam  

 o.s.v.  Alternative opbevaringsmuligheder Er der problemer med opbevaringskapaciteten, drøftes forskellige  

 muligheder for at reducere mængderne, herunder evt. etablering af  

 nedsivningsanlæg for mælkerumsvand, reduktion af drikkevandsspild,  

 bortledning af regnvand fra betonarealer og tagflader samt betingelser for  

 opbevaring af husdyrsgødning på anden ejendom.
Gamle beholdere Indregnes »gamle« gyllebeholdere i opbevaringskapaciteten,  

 henledes opmærksomheden på de kommende krav til dokumentation af tankens  

 egnethed.
Afværgeforanstaltninger Der drøftes desuden, hvilke muligheder der for at mindske evt. miljøuhelds  

 omfang ved udførelse af afværgeforanstaltninger som f.eks. jordvold mod  

 vandløb, eller metalbånd om beholdere, der er støbt af fundablokke.
 »Gamle« beholdere, skal som regel også have etableret dykket  

 indløb for at kunne anvendes til opbevaring af gylle.
Manglende kapacitet Før ikrafttrædelse af den nye husdyrsgødningsbekendtgørelse blev der efter  

 ønske ofte beregnet den manglende kapacitet, ud fra evt. fremtidig forøget  

 eller reduceret besætning, så størrelse af fremtidig gyllebeholder eller  

 møddingplads kunne vurderes.
Men efter ikrafttrædelse af den nye  

 bekendtgørelse udregnes manglende kapacitet ikke mere.
Tilgængelig kapacitet i gyllebeholder Til gengæld lægges der stor vægt på orientering om de forskellige forhold,  

 der kan få indflydelse på tilgængelig rumfang af evt. ny gyllebeholder.
Det  

 kan f.eks. være de store mængder spildevand udefra, herunder regnvand i selve  

 gyllebeholderen, sikkerhedsafstand fra flydelag til overkant beholder,  

 flydelagets tykkelse og slamlag i bunden, som tilsammen kan beslaglægge en  

 meget stor del af gyllebeholderens volumen.
Skitse Herefter gennemgås den udarbejdede skitse.
Manglende oplysninger tilføjes,  

 herunder opførelsesår, rumfang og areal for diverse opbevaringsbeholdere for  

 husdyrsgødning, olie og benzin.
Olie- og benzintanke Hvis der er nedgravede olietanke eller benzinstandere, som skulle have  

 været fjernet, vejledes om reglerne herfor, ligesom der for olietanke, der  

 ikke er anmeldt, skal fremsendes attest på tanken.
Dybstrøelse Hvis der er kalve på dybstøelse i lader og lignende, undersøges det, om  

 der er fast bund på afløb, og der vejledes om muligheder og krav ved  

 dispensation fra fast bund.
Driftsvejledningen fra landbrugets byggeblad for  

 løsdriftsstalde uden fast bund til ammekøer og ungdyr m.v. indeholder  

 oplysninger om kalve på dybstrøelse uden fast bund.
Denne driftsvejledning  

 fremsendes som vilkår sammen med dispensationen.
Opbevaring i markstakke På næsten alle ejendomme der producerer dybstrøelse ved kalve- eller  

 slagtesvineproduktion, er det nødvendigt at præcisere definitionen af  

 dybstrøelse samt krav til opbevaring i markstakke.
Der henvises til  

 landbrugets vejledninger herom.
Nedsivning og vandforsyning Ulovlige udledninger Ved henstillinger om ændring af ulovlige udledninger af husdyrsspildevand  

 eller mælkerumsvand er den mest nærliggende løsning i Løgumkloster kommune at  

 etablere et nedsivningsanlæg.
Dette skyldes de store sandjordsarealer samt  

 det udbyggede net til fælles drikkevandsforsyning over hele kommunen.
Vejledning om nedsivning Principper for nedsivningsanlæggets biologiske funktion, anlæggets fysiske  

 udformning og krav til fremtidig vedligeholdelse gennemgås.
Der udleveres  

 ansøgningsskema, og problematikken omkring placering af anlægget gennemgås  

 nærmere ud fra de faktiske forhold på stedet.
Privat vandforsyning I de fleste tilfælde er ejendommens vandforsyning den største hindring for  

 placering af nedsivningsanlægget.
For Løgumkloster kommune har  

 hygiejnelaboratoriet udtaget vandprøver af de private boringer/-brønde, hvor  

 der ingen analyseresultater forelå.
Af de ca. 250 ejendomme i kommunen med  

 enkelt vandforsyning, er det ca. halvdelen, der skal forbedre vandkvaliteten.
Retningslinier for godkendelse og brug Der er derfor udarbejdet retningslinier for godkendelse af anlæggenes  

 fortsatte brug og bestemmelser om frist for, hvornår anlæggene skal være  

 ændret således, at de overholder gældende grænseværdier.
Retningslinierne har  

 været drøftet med amt og embedslægen og er i korte træk følgende:
Coliformebakterier Mikrobiologisk forurenet drikkevand Forbud mod brug før kogning a.
Forbud mod brug før kogning, der gælder til tilfredsstillende  

 vandkvalitet er opnået, senest 1/2 år efter forbudet.
b.
Kortfattet teknisk beskrivelse af boringen/brønden, med forslag til  

 afværgeforanstaltninger mod forureningskilder.
c.
Efter udbedring af anlægget skal ejeren foranstalte udtaget ny  

 vandprøve.
Nitrat Overholdelse af grænseværdier for nitrat.
a.
Ved nitratindhold under 25 mg/l - ingen bemærkninger.
b.
Ved nitratindhold mellem 25 og 50 mg/l meddeles at vandet af  

 sundhedsmæssige grunde ikke bør anvendes til spædbørn.
c.
Ved nitratindhold mellem 50 og 100 mg/l meddeles, at der anbefales  

 anden vandforsyning, og at der ved større ændringer i anlægget skal ske  

 nedbringelse af nitratindhold til under 50 mg/l.
 Vandet må af sundhedsmæssige årsager ikke anvendes til spædbørn.
 Senest 3 år efter skal ejer foranstalte ny analyse af nitratindhold.
Dispensationsmuligheder d.
Ved nitratindhold over 100 mg/l meddeles, at grænsen for  

 dispensationsmulighed er overskredet, samt at vandet af sundhedsmæssige  

 årsager ikke må anvendes til spædbørn.
 Inde 2 år skal nitratindholdet bringes under 50 mg/l og dokumenteres ved  

 analyse.
 Ved ejerskifte eller udlejning skal vandforsyning bringes i orden.
Beslutningsgrundlag for nedsivning På miljøtilsynet anbefales det at vurdere om det, ud fra  

 analyseresultaterne fra 1991, vil være en bedre løsning at tilslutte sig  

 fælles vandforsyning, og sløjfe egen vandforsyning, frem for at skulle føre  

 evt. nyt nedsivningsanlæg 300 m bort fra boringen.
Ansøgning om nedsivning Den grundige og tidskrævende vejledning i forbindelse med miljøtilsynet,  

 som kommunen er i stand til at give på grund af aftalen med Sønderjyllands  

 amt om dispensationsansøgninger, bevirker, at der som regel kun bliver  

 fremsendt ansøgninger, hvor det er muligt at give tilladelse.
Tilsynets afslutning Tilsynsrapport Tilsynet afsluttes med udfyldelse af en tilsynsrapport.
De anvendte  

 rapportblanketter er vist bagest i afsnittet.
Tidsfrister Midlertidige foranstaltninger De forskellige bemærkninger, som er afgivet i løbet af miljøtilsynet,  

 drøftes, og der aftales en tidsfrist for afvikling af ulovlige eller  

 uhensigtsmæssige forhold, som tager rimeligt hensyn til ejendommens drift,  

 hvor det er miljømæssigt forsvarligt.
Evt. aftales der at lave midlertidige  

 foranstaltninger, f.eks. placering af halmballer omkring møddingpladsen for  

 at forhindre udsivning, indtil møddingpladsen kan tømmes så meget, at  

 randzone, eller mur kan udføres.
Miljøstøtte Olie- og kemikalieaffald Tom emballage I slutningen af miljøtilsynet berøres emner som miljøstøtteordninger og  

 bortskaffelse af affald.
Der oplyses om bortskaffelsesmuligheder for olie- og  

 kemikalieaffald, og anmeldelsesskema udleveres.
Som en service over for  

 landmanden kan tom emballage fra sprøjtemidler afleveres til kommunens  

 »Rottemand« i forbindelse med kommunens 2 årlige rottekampagner.  

 Dette forudsætter dog en forudgående frasortering af emballage, som efter  

 afskylning kan bortskaffes med dagrenovationen.
Hvis afskylningsvæsken ikke  

 anvendes til udsprøjtning, skal den bortskaffes igennem kommunens etablerede  

 indsamlingsordninger, sammen med andre former for olie- og kemikalieaffald.
Døde kadavere Halmafbrænding Afhængig af den konkrete situation kan snakken desuden komme ind på  

 bortskaffelse af døde kadavere, afdækningsplastik, anvendelse af  

 bygningsaffald, halmafbrænding, regler for udsprøjtning af husdyrgødning,  

 afdækning af gyllebeholdere o.l.
Ansøgningsprocedure støtteordninger Er der planer om etablering af nedsivningsanlæg, ny gyllebeholder,  

 udvidelse af møddingplads o.s.v. oplyses om de forskellige muligheder for  

 støtte, og ansøgningsprocedure gennemgås med henvisning til kommunens  

 byggesagsbehandler og landbrugskonsulent.
Staldtips om arbejdsmiljø Slutteligt orienteres om arbejdstilsynets folder »Staldtips«,  

 vedr. sikkerhed i landbruget.
Folderen udleveres med anbefaling om at  

 rekvirere relevant informationsmateriale.
AT-anvisning om gylleanlæg Forefindes der spaltegulve og gyllebeholdere på ejendommen, fremvises  

 AT-anvisningen om gylleanlæg, som beskriver både sikkerhedsforanstaltninger,  

 afskærmning, advarselsskilte og førstehjælpsoplysninger.
Specielt denne  

 anvisning er der stor tilfredshed med at blive gjort bekendt med.
Service over for landmanden og andre myndigheder Følgebrev til miljørapport En af de nærmeste dage efter miljøtilsynet renskrives tilsynsrapport og  

 skitse, hvorefter begge dele fremsendes til landmanden, ledsaget af bilag  

 samt følgebrev med evt. yderligere vejledning.
Bilag Eksempler på bilag:
Nedsivning Oversigtskort 1:25.000, med formodet grundvandsstrøm indtegnet.  

 (medsendes, når der på miljøtilsynet er udleveret skema til ansøgning om  

 tilladelse til etablering af nedsivningsanlæg).
Anmeldelse byggeri Anmeldelsesskema til landbrugsbyggeri. (medsendes, når det er planlagt at  

 opføre ny gyllebeholder eller udvide/ændre møddingplads m.v.).
Landzonetilladelse Skema til ansøgning om landzonetilladelse. (medsendes, når  

 gyllebeholderen ikke ønskes opført i tilknytning til bestående bygninger).
Byggetilladelse Skema til ansøgning om byggetilladelse. (medsendes, når der på  

 miljøtilsynet er konstateret opførelse af udestue, garage eller lign. uden  

 tilladelse).
Markboringer Skema til ansøgning om etablering/fornyelse af markboring, eller Byggeblade Diverse byggeblade, driftsvejledninger o.s.v.
Naturbeskyttelseslov Den nye naturbeskyttelseslov har medført en del spørgsmål i forbindelse  

 med miljøtilsynet og bevirket mere tidskrævende sagsbehandling.  

 Opmærksomheden er tydeligt skærpet omkring fortidsminder, diger, vandhuller,  

 overdrev o.s.v.
Der spørges om regler for adgang til private skove og veje,  

 hvor jorden må bearbejdes, hvor der må gødes o.s.v.
Kontaktled til andre myndigheder Generelt kan siges, at den kommunale miljømedarbejder i mange tilfælde  

 opfattes som »hele teknisk forvaltnings udsendte medarbejder«.  

 Kommunens faste åbningstider kan ofte være et problem at indrette sig efter  

 for landmanden, som derfor benytter lejligheden, når miljømedarbejderen er på  

 besøg, til at få forskellige spørgsmål afklaret.
Miljømedarbejderen bruges  

 desuden som kontaktled til andre myndigheder som f.eks. amt, arbejdstilsyn  

 eller andre organisationer.
Besigtigelse af udførte foranstaltninger Afslutningsskrivelse Når de miljømæssige forbedringer på ejendommen er udført og meldt klar,  

 synes arbejdet på et nærmere aftalt tidspunkt.
Det er forvaltningens  

 vurdering, at det er meget vigtigt at »tage sig tid« til at besøge  

 ejendommen, når de miljømæssige forhold er bragt i orden.
Ikke kun for at  

 konstatere at de anmeldte arbejder er udført håndværksmæssigt korrekt, men i  

 lige så høj grad for at påskønne landmandens indsats for et bedre miljø.  

 Efter besigtigelsen fremsendes en skrivelse, der viser, at miljøforholdene på  

 ejendommen nu er i orden.
Dette som erstatning for den tidligere fremsendte  

 miljørapport, hvor de ulovlige eller uhensigtsmæssige forhold på ejendommen  

 er anført.
2.2.3 Opfølgning af tilsyn MIS-system Næste tilsynsrunde Når 1. tilsynsrunde med »totaltilsyn« er afsluttet, er kommunen  

 i besiddelse af en stor mængde konkrete grunddata om den enkelte ejendom.  

 Dataerne opbevares på Kommunedatas miljøsystem MIS og bliver løbende  

 revideret, efterhånden som der udføres miljømæssige forbedringer.
Den  

 udarbejdede skitse over alle relevante miljøforhold er blevet et naturligt  

 bilag ved sagsbehandling omkring den enkelte ejendom.
Forvaltningen vurderer,  

 at den gennemførte, tidskrævende tilsynsrunde med vejledning og  

 »totaltilsyn« vil bevirke, at der i de nærmeste år ikke er behov  

 for så tidskrævende miljøtilsyn på landbrugsejendomme, idet den indsamlende,  

 reviderede datamængde vil kunne indgå som forhåndsoplysninger på kommende  

 miljøtilsyn.
På det næste miljøtilsyn vil der i stor udstrækning være tale om  

 revision af kendte data.
Kun få nye områder skal besigtiges.
Ressourceforbrug fremover Efter 1. tilsynsrunde er der derfor ikke planlagt nye systematiske  

 tilsynsrunder på landbrugsejendomme med erhvervsmæssigt dyrehold, men der vil  

 ske et kontinuerligt miljøtilsyn på 100-150 landbrugsejendomme pr. år, jvf.  

 kommunens målsætning om besøg hvert 3. år på alle tilsynsobjekter i kommunen.  

 I de nærmeste år fremover vil gennemførelse af kommunens spildevandsplan for  

 det åbne land kræve ekstra ressourcer til tilsyn/vejledning, ligesom  

 ikrafttrædelsen af krav til opbevaringskapacitet vil kræve ekstra  

 tilsynsaktivitet.
Tilsyn fremover Det er kommunens vurdering, at miljøtilsyn fremover vil blive tilrettelagt  

 ud fra emner eller temaer, f.eks. som følge af nye lovtiltag eller kommunens  

 egne ønsker om eller behov for mere tilbundsgående oplysninger omkring  

 afgrænsede områder.
Tilsyn efter ny husdyrgødningsbekendtgørelse Status Løgumkloster kommune er endnu ikke i besiddelse af »totale«  

 miljøoplysninger omkring samtlige landbrugsejendomme i kommunen, og der er  

 derfor også behov for at udføre 1. gangsbesøg som »totaltilsyn«  

 efter ikrafttrædelse af den nye husdyrgødningsbekendtgørelse.
Fremtidig struktur af tilsyn Miljøtilsynet vil derfor i store træk have samme struktur som hidtil.
Både  

 den indledende gennemgang af ejendommen vil kunne udføres som hidtil og også  

 den efterfølgende registrering og beregning af f.eks. besætningens størrelse,  

 udspredningsareal, gødningsproduktion pr. måned og øvrige spildevandsmængder,  

 der føres til opbevaring, dog med »nye« enhedsværdier ved beregning  

 af gødningsproduktion.
Tilstrækkelig opbevaringskapacitet Det nye i miljøtilsynet fremover vil bl.a. være, at kommunen ikke mere  

 skal og næppe heller kan udregne manglende opbevaringskapacitet, idet kravene  

 er ændret fra at være et krav om 9 måneders kapacitet til at være et krav om  

 at have »tilstrækkelig opbevaringskapacitet« til at opfylde  

 reglerne om udbringning af husdyrgødning samt krav om udnyttelse af  

 næringsstofferne i gødningen.
Beregning af tilstrækkelig kapacitet kan kun  

 udføres korrekt af en landbrugsfaglig konsulent, idet beregningerne kræver  

 faglig viden og indblik i ejendommens gødnings- og sædskifteplan samt i  

 ejendommens generelle drift.
Kontrol af opbevaringskapacitet Efter den nye husdyrgødningsbekendtgørelse skal alle landmænd indsende  

 »erklæring om tilstrækkelig kapacitet« inden den 31. december 1994.  

 Før denne dato skal erklæringen kun fremsendes til kommunen i forbindelse med  

 ansøgning om miljøstøtte eller udvidelse eller nyetablering af besætning.  

 Efter den 31. december 1994 skal kommunen kontrollere, om oplyst  

 opbevaringskapacitet forefindes på ejendommen.
Overgangsperiode Perioden indtil 31. december 1994 er en overgangsperiode.
Hvor der ikke  

 foreligger en erklæring om tilstrækkelig kapacitet i denne periode kan  

 miljøtilsynets eventuelle udregning af »antal måneders  

 opbevaringskapacitet« kun bruges som en vejledende oplysning, der kan  

 indikere, om det er sandsynligt, at de nye udbringningsregler samt  

 udnyttelsesprocenter for næringsstoffer i husdyrgødningen kan overholdes.
For lille kapacitet Finansieringsproblemer Lån med statsgaranti Der har været flere forespørgsler fra landmænd, der allerede nu er  

 nødsaget til at investere i nye opbevaringsanlæg for at kunne opfylde den  

 gældende lovgivning omkring udbringning og udnyttelse af husdyrgødningen, men  

 som ikke er i stand til at finansiere investeringen.
Da der ikke er nogen  

 dispensationsmuligheder fra udbringnings- og udnyttelsesreglerne, har  

 forvaltningen henvist til landbrugskonsulent for bistand i forbindelse med  

 ansøgning om lån med statsgaranti.
Betingelser for garanti Lån med statsgaranti kan principielt opnås af alle, som opnår miljøstøtte  

 til den pågældende investering.
En betingelse for garanti er dog, at  

 ansøgeren ikke kan finansiere investeringen på anden måde, samt at ansøgeren  

 har rimelig mulighed for at opfylde sine økonomiske forpligtelser efter  

 investeringen.
Lokalisering De nye regler om lokalisering af erhvervsmæssigt dyrehold samt de nye  

 skærpede regler for miljøstøtte til svinebesætninger vil kræve skærpet  

 opmærksomhed og vejledning i forbindelse med miljøtilsynet, men også et  

 udbytte samarbejde mellem kommunens miljømedarbejder og byggesagsbehandler.
Udbringning og udnyttelse af husdyrgødning Overførsel af husdyrgødning De opstrammede regler for udbringning og udnyttelse af husdyrgødningen,  

 usikkerhed omkring braklægningsordningen, samt indførelse af 2 m bræmmer har  

 taget en del tid på miljøtilsyn i 1993. Udspredningsperioden og tilgængelige  

 udspredningsarealer for flydende husdyrgødning er reduceret væsentligt, og  

 der er indført vilkår og begrænsninger for fast gødning.
Dette har en del  

 steder givet problemer med harmonien mellem udspredningsareal og  

 besætningsstørrelse, som har resulteret i opsigelse af aftaler om overførsel  

 af husdyrgødning eller resulteret i fordeling af husdyrgødningen på flere  

 ejendomme, herunder også agerbrug, som hidtil ikke har benyttet  

 husdyrgødning.
Harmoniregel Gamle beholdere Harmonikravet og gødningsproduktionen vil derfor i fremtiden kræve mere  

 tid, både i form af vejledning, men også ved kontrol af aftaler om overførsel  

 og opbevaring af gødning.
Der er stigende tegn på, at alle ubenyttede  

 ajlebeholdere, gl. gyllebeholdere uden dykket indløb og lignende nu tages i  

 brug eller udlejes for at opnå tilstrækkelig opbevaringskapacitet til at  

 opfylde de skærpede krav til gødningen.
Nedlagte landbrug Det forudses derfor, at der fremover skal udføres flere miljøtilsyn på  

 nedlagte landbrugsejendomme for at kontrollere gamle beholderes egnethed til  

 opbevaring af husdyrgødning, tilstedeværelse af overskydende  

 udsprøjtningsareal o.s.v.
2.3 Tilsynspraksis i Silkeborg kommune 2.3.1 Tilrettelæggelse af tilsyn Præsentation af kommunen Silkeborg kommune er beliggende i det såkaldte  

 »Søhøjland« omkring søerne i den centrale del af Gudenåsystemet.  

 Kommunen har et areal på 255 kvm. og et indbyggerantal på 50.000.
 Ca. 80 pct. af arealet ligger indenfor Gudenåens topografiske opland, de  

 resterende 20 pct. er beliggende indenfor Karup Å's topografiske opland.
Vandløb Vandløbene i Silkeborg kommune er karakteriserede ved, at der er mange små  

 vandløb med et relativt stort fald.
Jordtyper Jordtyperne er meget varierende fra stiv lerjord til gamle  

 flyvesandsområder.
Kommunen betragtes overordnet som mest velegnet til  

 grovfoder- og kvægproduktion.
Store dele af den dårligste jord er i dag  

 skovområder.
Dyrehold typer Der er registreret ialt 912 landbrug, 491 med erhvervsmæssigt dyrehold og  

 421 plantebrug.
Silkeborg kommune's beliggenhed i »Søhøjlandet« har tiltrukket  

 et meget stort antal »hobbybrug«, der ofte drives med et mindre  

 dyrehold med kødkvæg, heste, får eller slagtesvin.
Der er ca. 250 husdyrbrug  

 med 3-15 dyreenheder i denne kategori.
Målsætning De resterende ca. 240 husdyrbrug er overvejede mindre brug på 15-50  

 dyreenheder.
Der er kun registreret 11 brug med over 100 dyreenheder.
Silkeborg kommune påbegyndte i 1987 et tilsyn med samtlige  

 landbrugsejendomme.
Der blev fastlagt en række målsætninger for tilsynet:
 Samtlige ejendomme skulle besøges, både husdyrbrug og plantebrug.
 Tilsynet skulle være et totalt tilsyn, hvor alle ejendommens miljøforhold  

 blev gennemgået.
I forbindelse med landbrugstilsynet skulle udløb af dræn i vandløbene  

 registreres.
Tilstanden i vandløbene ved drænudløbene skulle vurderes 1-2  

 gange årligt.
Planlægning Opstart Den lokale landboforenings bestyrelse og konsulenter blev inddraget i  

 forberedelserne til tilsynsrunden.
Der blev afholdt møder, hvor tilsynet blev  

 drøftet.
De ejendomme, hvor ejeren var medlem af bestyrelsen i  

 Landboforeningen, fik et prøvetilsyn, hvor tilsynsformen blev »pudset  

 af«.
I den lokale avis blev tilsynet annonceret.
Samtlige ejendomme fik  

 tilsendt et spørgeskema, vedlagt en svarkurvert, hvor ejeren blev bedt om at  

 lave en skitse af ejendommen.
Møddingplads, ajlebeholder, gylletank, ensilage oplag,  

 drikkevandsforsyning, septiktank, rør og dræn kunne på skitsen angives med  

 standardsymboler.
Der blev desuden bedt om at oplyse et eventuelt dyreholds  

 art og størrelse.
Der var en god besvarelse af disse spørgeskemaer, ca. 85  

 pct. blev returneret.
Dræntilsyn Samtlige åbne vandløb og brønde i større drænsystemer blev gennemgået.  

 Alle drænudløb blev registreret og indtegnet på luftfoto.
Hvis der nedstrøms  

 drænudløb eller i drænbrønde blev konstateret lammehaler, mørkt farvet vand  

 med lugt af ajle/gylle/ensilagesaft, aflejringer af slam og halmstrå eller  

 kraftige skumdannelser blev forureningen sporet opstrøms til kilden.
En  

 forurening udløste umiddelbart et landbrugstilsyn, der ikke blev anmeldt på  

 forhånd.
En mulig udledning fra møddingsplads m.v. blev kontrolleret ved  

 anvendelse af sporstof.
Sporstoffet (Uranin gulgrøn fluorecerende) blev i  

 samarbejde med landmanden hældt ud ved det formodede afløbs-/nedsivningssted  

 til drænet.
Den nedstrøms beliggende drænbrønd eller udløbet i vandløbet blev  

 herefter besigtiget sammen med landmanden.
Denne synliggørelse af  

 forureningen medførte, at landmanden ofte var villig til omgående at  

 efterkomme et påbud.
Prioritering Ovenstående registrering blev anvendt ved planlægning af  

 landbrugstilsynet.
Ejendomme beliggende opstrøms for forureninger, hvor  

 kilden ikke var påvist, samt ejendomme beliggende opstrøms for mindre eller  

 gamle forureninger blev besøgt først.
Ved planlægning af tilsynet blev  

 spørgeskamet anvendt, således at ejendomme, der havde dyrehold større end 15  

 dyreenheder, blev besøgt først.
Kommunens byggesager blev gennemgået,  

 oversigtstegninger over bygninger m.v. blev kopieret og medbragt ved  

 tilsynet.
Opstart Totaltilsyn Da tilsynet på den enkelte ejendom var et totaltilsyn og derfor af længere  

 varighed, blev der på forhånd aftalt et mødetidspunkt med ejeren.
Ved  

 telefonsamtalen blev landmanden bedt om at have relevante oplysninger klar  

 til mødet; dyreholdets størrelse, gyllekanalernes volumen, ha jord i omdrift,  

 ha lejet jord, drænkort m.v.
2.3.2 Gennemførelse af tilsyn Kontrolpunkter Tilsynet begyndte med besigtigelse af ejendommen med følgende  

 kontrolpunkter: møddingsplads, ajlebeholder, gylletank, ensilageplads/ silo,  

 vandforsyning, spildevandsanlæg herunder mælkerumsspildevand, olietanke,  

 opbevaring af sprøjtemidler og »andet«.
Eventuelle mangler blev  

 fotograferet.
På oversigtstegningen over bygningerne eller på skitsen over  

 ejendommen fra spørgeskemaundersøgelsen blev ovennævnte kontrolpunkter  

 indtegnet.
Desuden blev forløb af rør og dræn omkring bygningerne  

 registreret.
I forbindelse med tilsyn af gylletanke og ajlebeholdere blev der  

 informeret om, at der bør være to elkontakter til aktivering af pumper.
En  

 kontakt kan startes af børn, ved uheld m.v.
Der har flere steder været uheld,  

 hvor store mængder gylle eller ajle er nået frem til vandløb.
Elkontakterne  

 bør placeres, så der er minimum 2 m mellem kontakterne.
 Herefter blev antallet af dyreenheder, opbevaringskapacitet,  

 opbevaringsbehov og udspredningsareal beregnet i samarbejde med landmanden.  

 Eventuelle krav om forbedringer blev meddelt mundtligt, og fristen for  

 opfyldelse af indskærpelse blev aftalt.
Indskærpelse Efter tilsynet blev der hurtigst muligt udsendt skriftlig indskærpelse.  

 Oplysningerne fra tilsynet blev registreret i MIS og byggesagen.
 Hele tilsynet blev udført med den indfaldsvinkel, at besøget skulle foregå  

 mere som samarbejde og rådgivning end som en kontrol.
Erfaringer med landbrugstilsyn Gode råd Efter nogle tusinde landbrugstilsyn opnår man en vis erfaring i, hvad der  

 er positiv væremåde ved tilsynet.
Når man ringer til eller besøger landmænd, bør man undgå at forstyrre i  

 »høsttid og såtid«.
Den optimale tid til tilsyn er vinterhalvåret,  

 hvor landmanden har bedst tid, og hvor eventuelle mindre gode forhold ved  

 møddingsplads, gylletank m.v. er tydeligst.
Aftalt tilsyn Tilsyn, der er aftalt på forhånd, fungerer bedst.
Landmanden har afsat  

 tiden og har eventuelt haft tid til at tømme en overfyldt møddingsplads,  

 forbedre flydelag m.v.
Kommunen kan dermed spare en papirgang.
I forbindelse  

 med en konstateret forurening i vandløb, ulovlig udbringning af husdyrgødning  

 eller lignende vil det dog være hensigtsmæssigt at foretage uanmeldt tilsyn.
 Afsæt rimelig tid til tilsynet, så der er mulighed for at svare på  

 spørgsmål.
 Man bør under hele tilsynet have et roligt og imødekommende væsen.
 Mød ikke op i »pænt tøj« men gerne »gummistøvler og  

 kedeldragt«.
Tidsfrister Ved udstedelse af krav og tidsfrister bør landmanden have indflydelse på  

 tidsfristen.
Der kan af praktiske årsager være behov for en forlænget frist,  

 f.eks. er montering af et dykket indløb i en gylletank bedst at udføre, når  

 tanken er tom.
Oplysning Har kommunen udarbejdet oplysningsmateriale, vil det have en bedste  

 effekt, hvis det afleveres fra »hånd til hånd«.
Udsendes der  

 oplysningsmateriale, bør det ske i vinterhalvåret.
Der vil i denne periode  

 være en større procentdel, der læser materialet.
Landmænd modtager meget  

 store mængder reklamer.
En folder, der udsendes i »såtid eller  

 høsttid«, drukner derfor i mængden.
Foldere Medbring ved tilsynet et godt udvalg af forskellige oplysningsfoldere,  

 f.eks. om husdyrbekendtgørelsen fra Landbrugets Rådgivningscenter i Skejby,  

 Landbrugets byggeblade, forbedring af enkelt vandforsyning, vedligeholdelse  

 af vandløb, etablering af vandhuller, støtte til vildtplantninger og  

 læbælter, affald, støtte til boligforbedringer m.m.
Folderne udleveres ved  

 tilsynet, hvis der er konkrete spørgsmål, eller hvis man under tilsynet  

 bliver opmærksom på særlige forhold.
Man bør desuden have en liste over  

 relevante kontaktpersoner, der sagsbehandler f.eks.  

 vandindvindingstilladelser, byggelovgivning, naturbeskyttelsesloven,  

 planloven, hegnssynssager, vejsager, råstofindvinding m.m.
Der kan henvises  

 til disse kontaktpersoner, men egentlig rådgivning bør undgås.
Konsulenter Opret en god kontakt med den lokale landboforenings konsulenter.  

 Miljøsagsbehandleren og konsulenten rådgiver ofte om de samme forhold.
Find  

 derfor »fælles fodslav«.
Det vil lette arbejdet for begge og komme  

 landmanden til gode.
Ved tilsynet vil der kunne henvises til en bestemt  

 konsulent.
Resultat af 1. tilsynsrunde På de større husdyrbrug var der behov for at indskærpe kravene på de  

 fleste af brugene.
Typisk var der tale om dårlig afgrænsning og manglende  

 tagrender ved møddingspladser og ensilagepladser, gylletanke uden dykket  

 indløb og flydelag eller for lille udspredningsareal.
Næsten alle større  

 husdyrbrug er medlem af en lokal landboforening.
Rådgivningen fra  

 landbrugskonsulenterne og informationen fra kommunen betød, at der var stor  

 villighed til at efterkomme indskærpelser.
 Der var kun i et enkelt tilfælde nødvendigt at politianmelde en landmand  

 med anmodning om tvangsbøder.
Hobbybrug På de mindre husdyrbrug var der som tidligere nævnt et stort antal  

 »hobbybrug«.
Kun meget få af disse er medlem af en landboforening.  

 Ejeren af disse ejendomme havde derfor ofte kun en meget begrænset viden om  

 husdyrbekendtgørelsen og andre relevante regler.
På ca. halvdelen af de  

 mindre husdyrbrug var forholdene gode, og det var ikke nødvendigt at  

 indskærpe reglerne.
På den resterende halvdel var der ofte problemer med, at den faste gødning  

 blev kørt i markstak eller blev opbevaret på en møddingsplads med mangler.
En  

 del efterkom indskærpelser vedrørende møddingspladsforholdene ved at indrette  

 stalden til dybstrøelse og derefter kompostere i markstak.
Kompostering Erfaringerne med disse markstakke har overvejende været gode. Ældre  

 landmænd, der er ved at afvikle dyreholdet, har ofte en god drift af disse  

 stakke.
I ca. 5 pct. af tilfældene er der dog konstateret problemer med  

 tørstofprocenten, der har været mindre end 30 pct. og med mangelfuld eller  

 ingen afdækning.
Det har vist sig, at et lag halm på 40-50 cm giver en god  

 beskyttelse mod regnvand, og der sker derfor ingen eller meget ringe  

 saftafgivelse.
Overdækningen foretages mest effektivt ved at anvende »et  

 stempelslag« halm, der lægges som tagsten.
Tørstofprocenten kan kontrolleres ved med et greb at udtage en prøve fra  

 stakken.
En håndfuld af komposten knuges hårdt i hånden.
Hvis der akkurat  

 kommer nogle dråber frem mellem fingrene, har komposten den rette fugtighed.
Komposteringsprocessen kan kontrolleres ved at stikke en stok ind i  

 centrum af stakken.
Hvis stokken lugter af »jord« er processen  

 effektiv.
Hvis den lugter af fast gødning, skal komposten vendes og beluftes.
I de tilfælde, hvor der er konstateret problemer, er der udstedt påbud om  

 overholdelse af komposteringsreglerne.
Ved fornyet overtrædelse af reglerne  

 er der givet påbud om etablering af møddingsplads.
Vilkår til kompostering Vilkår Silkeborg kommune stiller følgende vilkår til kompostering af fast  

 gødning:
 Den fast gødning skal udbringes fra dybstrøelsesstald, tørstofindholdet  

 skal være større end 30 pct.
Stakken skal være overdækket med et lag tørt ubrugt halm i et 40-50 cm  

 tykt lag, under stakken lægges et tilsvarende lag halm.
Stakken skal  

 overdækkes dagligt.
 Stakken skal beskyttes mod tagvand og overfladevand.
 Hvis stakken lægges uden for fast bund, skal der gå 5 år, inden den igen  

 placeres samme sted.
 Kompoststakke skal overholde Husdyrgødningsbekendtgørelsens afstandskrav  

 i paragraf 6.
 Til alle husdyrbrug, der komposterer, er der udleveret folderen  

 »Kompostering af staldgødning« fra Landbrugets informationskontor.
Olie/benzintanke Olietanke På både husdyrbrugene og plantebrugene er der konstateret  

 ikke-registrerede nedgravede olietanke.
Der blev ialt fundet ca. 100 tanke,  

 der ikke var registrerede i BBR.
Hovedparten af disse tanke var anvendt til  

 diesel og blå benzin, og mange var fra før 1970.
Ved tilsynet blev ejeren bedt om at vise placeringen af alle tanke.
Der  

 blev fundet en del påfyldningsstudser, som ejeren ikke var bekendt med,  

 typisk ved hjørnet af maskinhus eller lade.
Opgravning I de tilfælde, hvor der var vandforsyning på ejendommen eller ved  

 nærliggende naboer, blev ejeren opfordret til at grave tanken op fremfor at  

 fylde den med sand og afmontere påfyldningsstudsen.
Det er Silkeborg kommunes  

 erfaring, at det er meget vanskeligt at tømme en tank 100 pct.
Der er derfor  

 mulighed for udsivning.
Ud over de nedgravede tanke blev der fundet ca. 50 tidligere nedgravede  

 tanke, der nu blev anvendt som overjordiske tanke.
Tankens alder, rumfang,  

 nr. m.m. blev aflæst.
Til denne opgave er en børste og en klud velegnet.  

 Kommunens byggesagsafdeling har løbende registreret og lovliggjort de ca. 150  

 tanke.
Olie/kemikalieaffald Olie-kemikalieaffald På samtlige ejendomme blev opbevaring af olie-kemikalieaffald synet.
Spildolie anvendes ofte til smøring af udmugningsanlæg, markredskaber m.v.  

 Kun godkendte smøremidler bør anvendes til dette formål.
Der blev derfor  

 informeret om indsamlingsordninger for spildolie.
Rester af sprøjtemidler  

 opbevares ofte i maskinhus.
Medicinrester opbevares typisk i mælkerummet.
I  

 så fald henstilles det mundtligt, at sprøjtemidler og medicinrester af alle  

 fareklasser opbevares aflåst.
Ved at henvise til faren for børn og hunde er  

 der som regel god forståelse for dette.
En brugt kummefryser er meget velegnet til opbevaring af  

 sprøjte/medicinrester.
Det holdes frostfrit, og en hængelås er let at  

 monteret.
Der informeres om aflevering af sprøjtemiddel og medicinrester.
Akkumulatorer På mange ejendomme blev det konstateret, at brugte akkumulatorer var  

 henstillet direkte på jorden med fare for spild af blyholdige syrerester.
I  

 disse tilfælde blev der givet en henstilling og udleveret en folder om  

 aflevering af olie-kemikalieaffald.
Spildevandsanlæg Spildevandsanlæg Septictanke/trixtanke og mælkerum blev ikke synet.
Anlæggenes placering  

 samt tilløbs- og afløbsforhold blev registreret.
Der blev givet information  

 om de planer, Silkeborg kommune har omkring tømningsordning og krav til  

 anlæggene.
Tømningsordningen påbegyndes i 1994.
Ejeren har derefter 3 år til at etablere en tokammertank og et  

 nedsivningsanlæg eller et afløb til dræn via sand-grusfilter.
Ordningen er  

 iøvrigt i overensstemmelse med amtets regionplan.
Vandforsyning Vandforsyning Ved landbrugstilsynet blev analyseresultatet fra den seneste  

 drikkevandsanalyse medbragt.
Prøven var udtaget og analyseret af den lokale  

 levnedsmiddelkontrol.
På de ejendomme, hvor der var problemer med nitrat  

 eller de bakteriologiske forhold, blev vandforsyningen synet.
Der fandtes typisk problemer med indsivning af overfladevand.
I enkelte  

 tilfælde var problemet dyrehold i umiddelbar nærhed af vandforsyningen eller  

 udsivning af husspildevand fra utætte ledninger eller septictanke.
Der blev udleveret oplysningsmateriale og givet rådgivning.
For brønde med  

 frit grundvand blev det anbefalet at hæve brøndens overkant minimum 30 cm  

 over terræn, samt at forsyne brønden med vandtæt dæksel, udluftningsrør og  

 insektnet.
Inden for en afstand af 2 meter fra brønden anbefales det at støbe  

 et tæt betonlåg med fald væk fra brønden samt at udbedre utætheder i  

 brøndsiden.
I brønde med boringer blev det tilsvarende anbefalet at hæve brøndens  

 overkant minimum 30 cm, samt at forsyne brønden med vandtæt dæksel og  

 udluftning.
Inden for en afstand af 2 meter fra brønden anbefales det at  

 støbe et tæt betonlåg med fald væk fra brønden.
Desuden anbefales det  

 eventuelt at forlænge forerøret og fylde det op med sand til 30 cm under  

 rørets overkant.
Derefter monteres en forerørsforsegling på forerøret, og der  

 støbes 20 cm beton oven på sandopfyldningen.
Brønden har nu en vandtæt bund,  

 og forerøret er hævet over betonbunden.
Forlængelse af forerør og andre  

 ændringer i brønden bør udføres af en fagmand.
 Der blev oplyst om muligheden for at blive tilsluttet den kommunale  

 vandforsyning, om priser m.v.
 Levnedsmiddelkontrollen udtog efter nogle måneder en ny  

 drikkevandsanalyse.
Gl. brønde På enkelte ejendomme blev der konstateret gamle brønde, der ikke var i  

 brug.
I disse tilfælde blev der stillet krav om tildækning for at undgå  

 nedsivning af overfladevand til grundvandet.
 Anden erhvervsmæssig brug af ejendommen f.eks. maskinstation,  

 møbelindustri, lager for virksomhed m.v. blev registreret og eventuelt  

 behandlet sagsmæssigt.
Vandløb Tilsynet blev desuden brugt til at informere om kommunens planer med  

 vandløbene.
De landmænd, der var lodsejere ved et vandløb, fik oplysninger om  

 omklassificering, regulativer, afhegning og drikkevandssteder, dyrkningsfri  

 bræmmer m.v.
Slam til jordbrugere Slam Ud over vandløb blev der informeret om muligheden for at modtage slam fra  

 kommunens rensningsanlæg.
Det er meget hensigtsmæssigt, at den person, der  

 udfører landbrugstilsyn, også varetager afsætning af slam fra rensningsanlæg  

 til landbrugsjord.
Gennem landbrugstilsynet opnås der et godt kendskab til de  

 ejendomme, der er velegnede.
Der kan gives en information, der tager  

 udgangspunkt i ejendommens øvrige forhold, f.eks. ledig udspredningsareal  

 efter at husdyrgødningen er spredt, afstand til vandforsyning, arealer  

 beliggende i nabokommuner m.m.
Kommunen er, jvf. bekendtgørelse om anvendelse af slam m.v., forpligtet  

 til at lave aftaler om levering af slam direkte med jordbrugeren.
Kommunen er  

 desuden forpligtet til at føre tilsyn med, at slammet transporteres,  

 opbevares og anvendes efter bekendtgørelsens bestemmelser.
I Silkeborg kommune anvendes »kontrakt om levering af kommunalt  

 spildevandsslam«.
Der er årligt behov for 330 ha landbrugsjord, til  

 udbringning af slam fra kommunens rensningsanlæg.
Tilsyn med opbevaring og anvendelse udføres som stikprøvekontrol.
I  

 forbindelse med anvendelsen bør man være opmærksom på, at slammet ikke  

 anvendes på braklagte arealer.
Markforsøg I Silkeborg kommune er der i samarbejde med den lokale landboforening,  

 udført en række markforsøg med slam.
Forsøgene er udført for at undersøge  

 plantetilgængeligheden af kvælstof og fosfor i slam fra Søholt renseanlæg.  

 Det er planlagt, at forsøgene skal fortsætte.
En laboratoriemåling af  

 slammets indhold af kvælstof og fosfor viser kun det »kemiske  

 indhold«.
Markforsøg dokumenterer, hvilken gødningsværdi slammet har i  

 praksis.
Plantetilgængeligheden af kvælstof og fosfor i slam er på landsbasis meget  

 varierende.
Det er derfor vigtigt, at slammet testes i markforsøg i alle  

 kommuner.
Den enkelte landmand, der modtager slammet, skal for at kunne  

 anvende slammet gødningsmæssigt og miljømæssigt optimalt kende  

 plantetilgængeligheden af kvælstof og fosfor.
Det kan derfor anbefales, at  

 alle kommuner tager kontakt til deres lokale landboforening og drøfter  

 muligheden for at gennemføre markforsøg.
 Forsøgsarbejdet er påkrævet, for at kommunerne kan markedsføre slammet og  

 er ligeledes en forudsætning for, at planteavlskonsulenterne kan give en  

 detaljeret vejledning for optimal udnyttelse af slammets næringsstoffer.
Erfaringer med totaltilsyn Totaltilsyn Erfaringen med ovennævnte totaltilsyn er gode.
Den samlede gennemgang af  

 ejendommen og oplysning om relevante emner opfattes af landmanden som  

 positiv.
Han undgår, at flere personer skal sætte sig ind i ejendommens  

 forhold, og kan umiddelbart få svar på spørgsmål.
Totaltilsynet er meget  

 tidskrævende, men har en række fordele.
På længere sigt spares der tid, idet  

 efterfølgende tilsyn kan udføres hurtigt.
Det er ressourcebesparende for  

 kommunen, at en enkelt sagsbehandler fører tilsyn, fremfor flere personer.  

 Den grundige registrering betyder, at tilsyn af nogle sager kan behandles  

 uden et tilsyn.
Totaltilsynet er en god anledning til at udlevere  

 oplysningsmateriale og give rådgivning direkte.
Tilsynet giver et samlet  

 overblik over miljømæssige problemer på ejendommen.
Der er derfor også  

 mulighed for at foreslå/kræve en samlet løsning.
Gruppering Efter gennemgang af samtlige ejendomme er disse opdelt i tre grupper.
Tilsynskrævende husdyrbrug Gruppe 1 omfatter ca. 30 husdyrbrug, hvorfra der er konstateret udledning  

 fra møddingsplads eller lignende til vandløb/dræn.
Der er ofte tale om dårlig  

 drift af en i øvrigt lovlig møddingsplads, ensilageplads m.v.
Tilsynsfrekvens: Minimum 1 gang årligt, gerne i vinterhalvåret.
Ejendomme  

 fra denne gruppe kan rykke ned i gruppe 2.
Normalt tilsyn husdyrbrug Gruppe 2 omfatter de resterende ca. 460 brug med erhvervsmæssigt  

 dyrehold.
Ejendomme med »hobbybrug« er også omfattet af denne  

 gruppe, da der ofte er problemer med denne gruppe.
Tilsynsfrekvens: Der tilstræbes et tilsyn hvert 3. år.
Ejendomme fra  

 denne gruppe kan rykke op i gruppe 1.
Plantebrug Gruppe 3 omfatter ca. 420 plantebrug.
 Tilsynsfrekvens: Et tilsyn med 5-10 års mellemrum afhængig af ny  

 lovgivning, behov for information m.v.
2.3.3 Opfølgning af tilsyn 2. tilsynsrunde Anden tilsynsrunde af husdyrbrug er næsten afsluttet.
Tilsynet er ofte  

 udført i forbindelse med anden sagsbehandling, f.eks. ansøgning om  

 miljøstøtte, aftale om levering af slam, ansøgning om nybyggeri m.v.
Tilsynet er forsat et totaltilsyn, men omfatter denne gang ikke  

 spildevandsanlæg og vandforsyning.
Da der ved førstegangstilsynet er  

 foretaget en grundig registrering og information, er der primært tale om en  

 kontrolliste, hvor forholdene krydses af.
Der er normalt kun enkelte  

 ejendomme med problemer, hvor der er behov for at give en indskærpelse.
Typisk mangler der flydelag eller dykket indløb i gylletanken, eller den i  

 øvrigt lovlige møddingsplads er overfyldt.
Manglende efterkommelse af  

 indskærpelser politianmeldes.
Landmændene har fortsat en lang række af  

 spørgsmål, bl.a. til de nye udbringningsregler for husdyrgødningen.
Der gives  

 derfor rådgivning og udleveres informationsmateriale som ved første  

 tilsynsrunde.
Information Foldere Silkeborg kommune har i 1989 og 1993 udsendt informationsfoldere til  

 samtlige landbrugsejendomme.
Begge foldere er udsendt i vinterhalvåret, da  

 landmændene erfaringsmæssigt har bedre muligheder for at læse  

 informationsmateriale i denne periode.
 Den første folder omtalte kort følgende emner: Opbevaringskapacitet for  

 husdyrgødning, ensilagetanke, markmøddinger, gylletanke, udbringning af gylle  

 og ajle, sprøjtning, vandhuller, affald, septiktanke, spuling af dræn.
Den anden folder indeholdt bl.a. information om ny lovgivning med følgende  

 emner: Opbevaringskapacitet for husdyrgødning, udbringning af husdyrgødning,  

 frilandsgrise, nye regler i loven om naturbeskyttelse, vandløbsregulativer,  

 slam - et værdifuldt gødningsmiddel, husholdningsaffald, olie- kemikalie-  

 affald, øvrigt affald, brønde og boringer.
I 1993 har alle husdyrbrug desuden  

 fået tilsendt folderen »miljø 93«, der er udarbejdet af Landbrugets  

 Rådgivningscenter i Skejby.
Folderen gennemgår grundigt bl.a. den nye  

 husdyrgødningsbekendtgørelse, sædskifte- og gødningsplaner m.v.
De udsendte foldere har fået en god modtagelse og er læst af de fleste  

 landmænd.
Ved henvendelser fra landmændene mærkes det tydeligt, at de ved  

 hjælp af folderne har sat sig ind i de nye regler.
Der kan derfor spares en  

 del tid ved vejledning og sagsbehandling.
Folderne opfattes som en god  

 service.
En god information betyder generelt, at der er færre overtrædelser  

 af miljøreglerne.
Ejerskifte Ejerskiftebrev En anden form for information gives via det såkaldte ejerskiftebrev.
Når en landbrugsejendom handles, meddeles dette til den  

 tilsynsmedarbejder, der fører landbrugstilsyn.
Der sendes et brev til den nye  

 ejer.
I brevet oplyses følgende:
 Ønsker De at have husdyrhold på ejendommen, bedes dette meddelt til  

 teknisk forvaltning.
Udvidelser og nybyggeri skal forhåndsanmeldes.
Skemaer fås hos kommunen.
 De opfordres til at søge information og vejledning hos en  

 landbrugskonsulent om, hvordan De bedst muligt kan imødekomme bestemmelserne  

 i husdyrgødningsbekendtgørelsen, bekendtgørelsen om sædskifte- og  

 gødningsplaner m.m.
 Har De spørgsmål til ovenstående eller eventuelt andre forhold såsom  

 drikkevand, renovationsordninger, vandløb, spildevand m.v., er De velkommen  

 til at kontakte ovennævnte sagsbehandler.
De fleste, der modtager brevet, henvender sig (ca. 90 pct.). Der opnås  

 derfor en stor sikkerhed for, at tidligere plantebrug, der ændres til  

 husdyrbrug, bliver registreret.
For mange af de såkaldte  

 »hobbybrug« er reglerne for landbrugsdrift ukendte, de har derfor  

 ofte behov for en del information.
Dræntilsyn Kontrolstationer Udover det egentlige landbrugstilsyn på den enkelte ejendom føres der  

 tilsyn på flere måder.
Den tidligere omtalte registrering af drænudløb gav  

 anledning til, at der blev etableret ca. 80 kontrolstationer ved drænudløb,  

 vejbroer, drænbrønde m.v., alle let tilgængelige.
Disse stationer besigtiges  

 minimum en gang årligt.
Der er to tidspunkter i løbet af året, hvor der er  

 optimale muligheder for at spore eventuelle udledning af møddingssafter,  

 ensilagesaft.
 Tilsynet foregår derfor i en bestemt periode forår og efterår.
Roetopensilage Om efteråret er der en periode på ca. 10 dage, hvor roetopensilagen  

 etableres.
En kubikmeter roetop afgiver ca. 400 liter saft.
Størstedelen af  

 saften løber af ensilagen i løbet af den første uge.
Saften vil give  

 anledning til en kraftig forurening af et nedstrømsbeliggende vandløb.
Ensilagesaften giver kraftige lammehaledannelser, meget skum, en gulgrøn  

 farve og en karakteristisk sødlig-sur lugt.
Tidspunktet for etablering af  

 roetopensilage falder normalt omkring 1. november.
I denne periode vil der  

 normalt være større nedbørsmængder, og der vil ske afstrømning fra dræn til  

 vandløbene.
Udsivende ensilagesaft eller møddingssafter vil derfor nå frem  

 til kontrolstationerne.
Møddingspladserne tømmes ofte i samme periode, hvor  

 pladserne er godt fyldt op.
Eventuel »overfyldning« af en i øvrigt  

 lovlig møddingsplads vil derfor bedst kunne spores fra sidst i oktober til  

 først i november.
 Møddingssaft m.m.
Om foråret er der en tilsvarende periode med risiko for overløb fra i  

 øvrigt lovlige gylletanke, ajlebeholdere og møddingspladser.
Denne periode  

 falder umiddelbart før forårssåningen, som normalt finder sted i april måned.  

 Udsivning af møddingssafter, ajle eller gylle vil kunne observeres som en  

 brun-sort eller brun-gullig farve, tydeligt lugt af ajle eller svovlbrinte og  

 lammehaler.
I visse tilfælde vil drænvandet indeholde stykker af halmstrå og  

 måske danne skum.
Tilsynet med de ca. 80 kontrolstationer foregår i ovennævnte periode.  

 Dræntilsynet er en god kontrol på landbrugstilsynet, idet eventuelle mangler  

 eller dårlig drift afsløres.
Amterne har tilsyn med vandløbene, men dækker  

 ikke et stort antal stationer i de optimale perioder forår og efterår.
Det  

 vil derfor være nødvendigt for kommunerne at udføre dette tilsyn.
Tilsynet  

 har en meget stor præventiv effekt, dårlig drift af møddingspladser m.v.  

 forekommer sjældent.
De seneste år har dræntilsynet i Silkeborg kommune  

 medført, at der kun er foretaget 1-2 politianmeldelser årligt.
Da der sker  

 ejerskifte og ændringer på en del ejendomme hvert år, vil der også fremover  

 kunne påvises enkelte forureninger hvert år, - også på ejendomme med lovlig  

 møddingsplads, gylletank m.v.
Kontrol Da kontrolstationerne er udlagt på let tilgængelige steder, kan der nås  

 mange stationer i løbet af kort tid.
På hver station foretages der en visuel  

 vurdering og lugtprøve.
På enkelte stationer foretages der en  

 »hurtig« saprobiebestemmelse.
Dræntilsynet medfører ca. 7 dages arbejde årligt plus tid til opsporing af  

 forureningen, typisk 2-3 dage.
Dræntilsynet har efterhånden givet et godt  

 kendskab til drænbrøndene i de forskellige drænsystemer.
Ved hjælp af dette  

 lokalkendskab kan en forurening ofte spores meget hurtigt.
Ved landbrugstilsynet kan der undertiden iagttages forhold, der indikerer  

 mulighed for forurening i perioder.
Kraftigt voksende græs ved  

 møddingspladsens sider, tørre afløbsrender, indtørret gylle ved  

 påfyldningspladsen m.m.
Sådanne iagttagelser drøftes med ejeren og  

 kontrolleres efterfølgende ved dræntilsynet.
Rene vandløb I et stort antal grøfter og øvre dele af vandløbene kunne der ved  

 dræntilsynets start konstateres aflejret slam, lammehaler m.v.
Mange af disse  

 vandløb fremstår i dag som rene vandløb med rentvandsinsekter og ørreder.  

 Investeringerne i møddingspladser, ensilagepladser m.v. har givet en synlig  

 miljømæssig forbedring.
Øvrige tilsyn Kontrol af udspredning Reglerne for udbringning af husdyrgødning er meget vanskelige at  

 kontrollere.
Ud over en god information er der foretaget stikprøvekontrol på  

 følgende måde.
I februar/marts måned vælges 1-2 tilsynsdage i en periode med  

 snedække.
Ved kørsel langs vandløb, søer og vådområder konstateres en  

 udspredning af husdyrgødning som en »mørk« mark.
Ved ovennævnte  

 vejrforhold vil der være tale om ulovlig udspredning, der politianmeldes.
Der  

 er dog kun konstateret få tilfælde.
Halmafbrænding Reglerne for halmafbrænding er der ligeledes givet en god information om.  

 Halmafbrændingen foregår ofte over en meget kort periode sidst i august i  

 eftermiddags- og aftentimerne.
Der foretages stikprøvekontrol ved at køre  

 efter røgsøjler en enkelt eftermiddag/aften.
Der blev kun konstateret ulovlig  

 afbrænding det første år efter bekendtgørelsens ikrafttræden.  

 Stikprøvekontrollen har ifølge landmændene en god præventiv effekt.
Naboklager Antallet af klager over lugt, fluer og støj fra landbrugsejendomme har  

 været stærkt stigende de senere år, specielt i de mindre landsbyer.
Der  

 bruges i specielt juni, juli og august en del sagsbehandlingstid på disse  

 klager.
I mange af sagerne er det konstateret, at ejeren af landbrugsejendommen  

 har overholdt gældende regler.
Klagerne er derfor afvist.
 I de sager, hvor klageren har fået medhold, har det typisk været lugtgener  

 på grund af manglende flydelag i gylletanke eller mangelfuld fluebekæmpelse.
Afstandskrav For at forebygge klagesager i forbindelse med landbrugsdrift har Silkeborg  

 kommune vedtaget, at husdyrgødningsbekendtgørelsens afstandskrav skal gælde  

 begge veje.
Dette skal forstås således, at hvis en ejer af en nabogrund til  

 en landbrugsejendom ønsker at etablere nybyggeri, skal byggeriet minimum  

 overholde bekendtgørelsens afstandskrav.
Der bliver ikke givet dispensationer  

 fra afstandskravet til landbrug, beliggende i landsbyer.
3. tilsynsrunde Den 3. tilsynsrunde med husdyrbrugene forventes påbegyndt i løbet af 1994.  

 Som det fremgår af ovenstående, har der på nogle ejendomme været tilsyn flere  

 gange. 3. tilsynsrunde vil svare til 2. tilsynsrunde med god information samt  

 en kontrolliste, hvor ejendommens miljøforhold gennemgås.
Mangler vil give anledning til en indskærpelse.
Manglende overholdelse af  

 indskærpelser politianmeldes.
Det forventes kun relativ få sager.
Dræntilsyn  

 m.v. vil forsætte som beskrevet ovenfor.
3 Tilsynsområder på landbrugsejendomme 3.1 Tilsyn i forbindelse med husdyrhold Fire regelsæt Tilsynsopgaver, der vedrører husdyrholdet på en landbrugsejendom, er  

 bestemt af nedennævnte fire forskellige regelsæt (bilag 1), afhængig af typen  

 af husdyr og størrelsen heraf.
Ikke-erhvervsmæssigt For husdyrhold, som ikke er erhvervsmæssigt, føres tilsynet jfr.  

 bestemmelserne i bekendtgørelse om ikke-erhvervsmæssigt dyrehold,  

 uhygiejniske forhold m.m. (afsnit 3.1.1).
Erhvervsmæssigt For erhvervsmæssigt husdyrhold, der ikke er listevirksomhed - føres  

 tilsynet jfr. husdyrgødningsbekendtgørelsen (bekendtgørelse om  

 erhvervsmæssigt dyrehold, husdyrgødning, ensilage m.v.) (afsnit 3.1.2).
Listevirksomhed For godkendelsespligtige landbrug føres tilsynet jfr.  

 husdyrgødningsbekendtgørelsen og de i godkendelsen stillede vilkår (afsnit  

 3.1.3).
Pelsdyr Hvis der er pelsdyr på en ejendom, føres tilsynet med disse jfr.  

 husdyrgødningsbekendtgørelsen og pelsdyrbekendtgørelsen (afsnit 3.1.4).
Uden dyrehold På landbrug uden husdyrhold, hvor husdyrgødning fra andre landbrug  

 opbevares eller anvendes, føres tilsynet hermed som på et landbrug med et  

 husdyrhold, der modsvarer den pågældende mængde husdyrgødning.
 3.1.1 Tilsyn efter bekendtgørelse om ikke-erhvervsmæssigt dyrehold,  

 uhygiejniske forhold m.m.
Definition Ikke-erhvervsmæssige dyrehold defineres som i bekendtgørelsens § 3. Det er  

 dog op til kommunalbestyrelsen i de konkrete situationer at afgøre, hvorvidt  

 en sammensætning af flere af de i stk. 1 litra 1-4 angivne dyregrupper skal  

 betragtes som erhvervsmæssige dyrehold.
Generelle krav De generelle krav til ikke-erhvervsmæssige dyrehold er jfr. § 6 og § 7, at  

 de ikke må give anledning til forurening af grundvand eller overfladevand, og  

 at de ikke må være til gene for omgivelserne.
 Det er den tilsynsførendes opgave at vurdere, hvorvidt de pågældende  

 forhold kan give anledning til forurening eller i øvrigt give anledning til  

 gene for omgivelserne.
Gødningsmængde Den tilsynsførende skal være opmærksom på, at der ikke ophobes uacceptable  

 mængder husdyrgødning på ubefæstede arealer, og at husdyrgødningen håndteres  

 miljømæssigt forsvarligt både i stald og i forbindelse med opbevaringen.
Regnvand Den tilsynsførende skal kontrollere, at der ikke sker opblanding af  

 husdyrgødningen med overfladisk afstrømmende regnvand og tagvand.
Rottegener Det skal endvidere kontrolleres, at husdyrhold ikke giver anledning til  

 rottegener.
Forbud mod dyrehold Lokalt gældende regler Den tilsynsførende skal være opmærksom på, at i byzone- og  

 sommerhusområder og i områder i landzone, der ved lokalplan er overført til  

 boligformål, er de i § 3, stk. 1, nævnte svine-, kvæg- fåre-, gede- og  

 hestehold ikke tilladt.
Kommunalbestyrelsen har dog beføjelser til at  

 dispensere herfra.
Endvidere kan kommunalbestyrelsen i byzone- og  

 sommerhusområder fastsætte lokalt gældende regler for dyrehold som nævnt  

 under § 3, stk. 1, nr. 2, 3 og 4.
Latrin For så vidt angår tilsynsforpligtelser vedrørende bekendtgørelsens  

 regulering af kadavere, latrin og uhygiejniske forhold henvises til afsnit  

 3.9.
 3.1.2 Tilsyn efter husdyrgødningsbekendtgørelse  De foreskrevne  

 tilsynsområder er i det følgende beskrevet i den rækkefølge, kapitalerne  

 forekommer i bekendtgørelsen.
Lokalisering af erhvervsmæssigt dyrehold I bekendtgørelsens kapitel 2 er der fastsat en række afstandskrav til  

 placering af husdyrbrug - herunder stalde og lignende samt  

 gødningsopbevaringsanlæg.
Godkendelse Dispensation Den tilsynsførende skal påse, at bestemmelserne i forhold til disse  

 afstandskrav er overholdt.
Det skal endvidere kontrolleres, at vilkår, givet  

 i forbindelse med godkendelse eller dispensation i forhold til bestemmelserne  

 i kapitel 2, overholdes.
 Indretning af stalde m.v.
 Stalde og lignende indretninger til dyr skal være udført således, at  

 forurening af grundvand og overfladevand ikke kan finde sted.
Gulve Afløb Gulvene skal være udført af et materiale, der er vanskeligt  

 gennemtrængeligt for fugtighed og være modstandsdygtig for slid fra såvel  

 dyrene som fra de redskaber, der anvendes.
Endvidere skal gulvene være  

 forsynet med et hensigtsmæssigt afløbssystem til opsamling af flydende  

 affaldsstoffer.
Byggeblade Normalt kan den tilsynsførende gå ud fra, at kravet til gulve er opfyldt  

 for gulve, etableret i overensstemmelse med byggeblade fra Statens  

 Jordbrugstekniske forsøg eller Landbrugets Rådgivningscenter efter 1. februar  

 1986. For andre gulve må det i det konkrete tilfælde vurderes, om de er  

 forsvarligt udførte, eller om der forekommer revner, der kan give anledning  

 til nedsivning af flydende husdyrgødning.
Det skal endvidere kontrolleres, at  

 gulvene er forsynet med det fornødne afløbssystem for flydende husdyrgødning,  

 samt at gulvene er etablerede på en sådan måde, at der ikke sker afløb over  

 kant til ubefæstede arealer.
Stalde uden bund For ammekøer og ungdyr er der dog udarbejdet et byggeblad, der tillader  

 løsdriftstalde uden fast bund.
For nærmere regler herom henvises til det  

 respektive byggeblad.
Retningslinier for adgang til stalde På grund af faren for sygdomsoverførsel fra en besætning til en anden er  

 der retningslinier for adgang til staldene.
Disse retningslinier er  

 forskellige, afhængigt af besætningernes status.
Den tilsynsførende skal  

 altid være opmærksom på disse retningslinier.
Kapacitet af gødningsopbevaringsanlæg Nye regler Der er med den seneste reviderede udgave af husdyrgødningsbekendtgørelsen  

 af 15. december 1992 kommet nye regler for opbevaringskapaciteten for  

 husdyrgødning.
Herefter er alle erhvervsmæssige husdyrbrug omfattet af kravet om  

 tilstrækkelig opbevaringskapacitet.
For husdyrbrug omfattet af  

 listebekendtgørelsen, kan der dog stilles skærpede krav.
Landbrugsministeriets bekendtgørelse Kravet om tilstrækkelige opbevaringskapacitet er nu koblet til kravet om  

 udnyttelse af næringsstofindholdet i husdyrgødning i landbrugsministeriets  

 bekendtgørelse om grønne marker, sædskifte- og gødningsplaner samt  

 gødningsregnskaber.
Plantedirektoratet fører tilsyn hermed.
Plantedirektoratet Bliver kommunalbestyrelsen ved tilsyn opmærksom på forhold, der er  

 ulovlige i forhold til anden lovgivning, eller som kan influere på muligheden  

 for at overholde anden lovgivning, bør kommunalbestyrelsen efter almindelige  

 forvaltningsretslige regler underrette den rette myndighed herom. hvis  

 udbringsreglerne ikke overholdes, bør kommunen informere Plantedirektoratet,  

 i h.t. almindelige forvaltningsretlige principper, da en sådan overtrædelse  

 vil kunne have betydning for, at kravet om udnyttelse af kvælstof i  

 husdyrgødningen ikke kan overholdes.
Konsulenterklæring Opfyldelse af kravet om tilstrækkelig opbevaringskapacitet skal være sket  

 senest 31. december 1994. Såfremt der er søgt om økonomisk støtte til  

 opfyldelse af opbevaringskapacitetskravet, vil en ansøgning være fulgt af en  

 konsulenterklæring om opbevaringens tilstrækkelighed.
Foreligger der ikke en  

 konsulenterklæring, skal landmanden selv fremkomme med oplysninger om  

 kapacitetens tilstrækkelighed i forhold til kapacitetskravet.
En sådan  

 erklæring skal indeholde oplysninger, der sandsynliggør  

 opbevaringskapacitetens tilstrækkelighed.
Se vejledning om erhvervsmæssigt  

 dyrehold, husdyrgødning, ensilage m.v.
Tidsfrist Indtil 31. december 1994 ligger der ved tilsynsbesøg en opgave i at  

 informere landmanden om de gældende krav til opbevaringskapacitet og de  

 tidsfrister, der er fastsat.
Hvis dyrehold udvides eller nyetableres inden  

 ovennævnte dato skal den tilsynsførende kontrollere, at der straks etableres  

 den påkrævede opbevaringskapacitet (se endvidere side 13 og 26).
Gødningsaftaler Er kapacitetskravet trådt i kraft, skal det kontrolleres, hvorvidt den  

 opgjorte kapacitet er tilstede - eventuelt i kraft af aftaler.
Opbevaring af fast gødning Tagvand Det skal kontrolleres, at indretningen af møddingpladsen er udført  

 således, at vand fra omkringliggende jord- og tagflader ikke løber ind på  

 møddingsarealet, og at møddingvand bortledes til beholder via dertil  

 indrettede afløb (se endvidere side 31).
Sidebegrænsning og bund Der føres tilsyn med, at sidebegrænsningerne på møddingspladsen har de  

 foreskrevne mål, og at kravene til styrke og tæthed er opfyldt (se vejledning  

 om erhvervsmæssigt dyrehold, husdyrgødning, ensilage m.v.).
Spild og afløb over kant Det skal kontrolleres, at der ikke henligger husdyrgødning på  

 randbelægningen, og at afløbet ikke er tilstoppet, således at der sker afløb  

 af møddingvand over kant (se også side 38).
Kompost Overdækning For kompost, der opbevares i marken på ubefæstede arealer, skal den  

 tilsynsførende tilse, at komposten er forskriftsmæssigt overdækket.
D.v.s.,  

 en overdækning, der f.eks. er etableret af plastic eller halm på en sådan  

 måde, at regnvand ikke kan trænge igennem til komposten.
Det skal endvidere  

 vurderes, hvorvidt den oplagrede kompost afgiver væske.
Hvis tørstofprocenten  

 er mindre end 30 pct., vil komposten ofte være saftafgivende.
Kompost, der er  

 komposteret korrekt, vil normalt have en tørstofprocent på mindst 30 pct.  

 Ovenstående krav skal sikre, at der ikke sker væskeafløb fra kompoststakken  

 (se endvidere side 32).
Dybstrøelse Det skal ligeledes kontrolleres, at dybstrøelse, oplagret på ubefæstede  

 arealer, kan betragtes som kompost (se endvidere side 22).
 Forhold omkring kompostering og dybstrøelse er nærmere beskrevet i  

 vejledning om erhvervsmæssigt dyrehold, husdyrgødning, ensilage m.v.
Opbevaring af ensilage Ensilage Opbevaring af saftgivende ensilage skal ske på ensilageplads eller i  

 ensilagesilo.
Saftgivende ensilager samt kravene til dimensionering af  

 ensilageplads og ensilagesilo er nærmere beskrevet i vejledning om  

 erhvervsmæssige dyrehold, husdyrgødning og ensilage m.v.
Tilsynsopgaven mht.  

 ensilageoplag er den samme som for fast husdyrgødning.
Den tilsynsførende  

 skal være opmærksom på afløbsforholdene for ensilagesaft, idet saftafløbet  

 for f.eks. roetop er ca. 400 l pr. kubikmeter ilagt roetop svarende til 12  

 kubikmeter saft/ha roeareal (se endvidere side 38).
Opbevaring af flydende husdyrgødning samt  

 ensilagesaft og spildevand Dimensioneringskrav For krav, der stilles til konstruktion og indretning af beholdere til  

 opbevaring af flydende husdyrgødning samt ensilagesaft og spildevand,  

 henvises til vejledning om erhvervsmæssigt dyrehold, husdyrgødning, ensilage  

 m.v.
 Den tilsynsførende kan generelt gå ud fra, at konstruktions- og  

 indretningskravene er opfyldt, hvis et anlæg er udformet i overensstemmelse  

 med byggeblade, som er udarbejdet efter 1. februar 1986. For beholdere opført  

 før denne dato, må den tilsynsførende i de konkrete tilfælde vurdere, om  

 beholderne er forsvarligt konstruerede (se også side 22).
Tæt overdækning Ved tilsyn af beholdere for flydende husdyrgødning skal det undersøges om  

 der er tæt overdækning.
Flydelag For gyllebeholdere kan den tætte overdækning bestå af et intakt flydelag.  

 Såfremt der er huller i flydelaget med en fri væskeoverflade, skal der  

 etableres et fuldt dækkende flydelag.
Der er stor forskel på, hvor effektiv  

 gylle er til selv at danne flydelag.
Gylle fra svinebesætninger er utilbøjelig til at danne et tilstrækkeligt  

 flydelag.
Dette kan afhjælpes ved at tilføre snittet halm over gyllen.
Ajlebeholdere På ajlebeholdere kan kravet om tæt overdækning ikke opfyldes ved  

 etablering af flydelag.
 Hvor ajle og gylle føres til samme tank skal indholdet af gylle være  

 mindst 30 pct. før beholderen kan betragtes som en gyllebeholder.
Dykket indløb Den tilsynsførende skal kontrollere, at åbne gyllebeholdere, hvortil  

 gyllen pumpes, skal være forsynet med et dykket tilløb, der er sikret mod  

 tilbageløb.
Sikringen mod tilbageløb er ofte udformet ved etablering af et  

 luftrør på tilløbet.
Det skal kontrolleres, at dette luftrør ikke er  

 tilstoppet.
Det dykkede tilløb føres til 40 cm over beholderbunden.
Det skal  

 kontrolleres, at tilløbet er udført af et egnet materiale, der kan tåle  

 påvirkninger fra tryk og frost.
Spjæld Det skal kontrolleres, at beholdere bygget efter 1. november 1987 ikke er  

 udstyret med spjæld til fortanken.
Spjæld har i flere tilfælde været årsag  

 til uheld med udløb af gylle fra gyllebeholdere.
Indretning af afløb Afløb i forbindelse med stalde møddinger og ensilageoplag skal være ført i  

 tætte lukkede ledninger og udført af autoriserede kloakmestre.
Afløb fra  

 stalde skal føres til beholdere for flydende husdyrgødning.
Ved tilsyn bør det kontrolleres, at afløb fra stalde, møddinger og  

 ensilageoplag er ført som foreskrevet.
I nogle tilfælde vil det dog ikke være  

 muligt umiddelbart at inspicere disse forhold, men hvis der konstateres  

 »mistænkelige« forhold, bør der foretages en nærmere inspektion af  

 de pågældende afløb (se endvidere side 20).
 Det skal kontrolleres, at afløbene ikke er tilstoppede og i øvrigt er  

 placeret således at tilstopning undgås.
Drift og vedligeholdelse Korrekt opbevaring På et tilsyn skal det kontrolleres, at den daglige håndtering af  

 husdyrgødningen og ensilage sker således, at der ikke forefindes spild af  

 betydning.
Det skal herunder kontrolleres, at der ikke er oplagret  

 husdyrgødning eller ensilage på de randbelægninger, der omslutter de  

 respektive pladser for oplag.
De anlæg, der er omfattet af bekendtgørelsens  

 bestemmelser, skal iøvrigt være vel vedligeholdte og i en stand, der opfylder  

 bekendtgørelsens krav (se endvidere side 13, 30 og 38).
10 års kontrol Nærmere retningslinier er under udarbejdelse for bekendtgørelsens krav om  

 kontrol hvert 10. år for styrke og tæthed af beholdere til flydende  

 husdyrgødning, ensilagesaft og spildevand.
Anvendelse af husdyrgødning og ensilagesaft Tilsyn med overholdelse af de restriktioner, der er fastsat i  

 bekendtgørelsen omkring udbringning af husdyrgødning og ensilagesaft, kan ske  

 ved inspektionsture i landområderne på passende tidspunkter.
Tilsynet kan  

 eventuelt foregå ved en stikprøvekontrol (se endvidere side 39).
Harmonikravet Kravet til harmoni mellem husdyrhold og jordtilliggende kontrolleres ved  

 at sammenholde oplysningerne om den aktuelle størrelse og sammensætning af  

 ejendommens dyrehold og oplysningerne om størrelsen af de jorder, der drives  

 fra ejendommen.
Kun de jorder, som har et gødningsbehov, kan medregnes, når  

 harmonikravet skal opfyldes.
Gødningsaftaler Aftaler om afsætning af eventuelt overskydende husdyrgødning i forhold til  

 harmonikravet kontrolleres af den tilsynsførende.
Denne skal have adgang til  

 et ajourført regnskab over samtlige gødningsleverancer.
Såfremt landmanden  

 har mere end tre aftaler om afsætning af husdyrgødning, skal regnskaberne  

 indsendes til kommunen årligt (se også side 22).
Konstruktionskrav I relation til kapitlerne 3-8 i husdyrgødningsbekendtgørelsen skal nævnes,  

 at i Landbrugets Vejledning om Husdyrgødning og Ensilage m.v., udgivet af  

 Landbrugets Rådgivningscenter, findes en beskrivelse af de  

 konstruktionsmæssige forhold for de anlæg, der er omfattet af  

 husdyrgødningsbekendtgørelsen.
Forhåndsanmeldelse Før etablering, udvidelse eller ændring af de anlæg, der er omfattet af  

 husdyrgødningsbekendtgørelsen, skal landmanden anmelde det pågældende  

 byggeri.
Kommunen har da til opgave at kontrollere, at den byggeopgave, der  

 er anmeldt, er i overensstemmelse med gældende krav til placering og  

 konstruktion.
 Kommunen skal være opmærksom på, at såfremt der ikke inden 2 uger fra  

 kommunens side er gjort indsigelser mod den anmeldte byggeopgave kan  

 byggeriet påbegyndes.
 Byggeri, der kræver tilladelse, godkendelse eller dispensation efter  

 husdyrgødningsbekendtgørelsen, må ikke påbegyndes, før en sådan er givet.  

 Ansøgning herom skal følge anmeldelsen af byggeopgaven til kommunen.
 Hvis der er søgt støtte til det pågældende anlæg efter bekendtgørelse om  

 støtte til miljøforbedrende investeringer i mindre landbrug m.v., skal  

 kommunalbestyrelsen undersøge, om de projekterede anlæg opfylder kravene i  

 husdyrgødningsbekendtgørelsen.
3.1.3 Tilsyn med landbrugsejendomme der er omfattet af bekendtgørelse  

 om godkendelse af listevirksomheder (kap. 5 virksomheder) Definition Svinefarme og fjerkræfarme med kapacitet til mere end 250 dyreenheder er  

 omfattet af listen over godkendelsespligtige virksomheder.
På disse  

 landbrugsejendomme skal der føres tilsyn som på andre ejendomme med  

 erhvervsmæssigt dyrehold, jfr. afsnit 3.1.2. Desuden skal opfyldelsen af af  

 godkendelsens vilkår kontrolleres.
Vejledning Godkendelse af landbrug og nærmere orientering om hvilke forhold, der skal  

 fokuseres på, er beskrevet i »Vejledning om godkendelse af  

 husdyrbrug«.
3.1.4 Tilsyn efter bekendtgørelse om pelsdyrfarme Pelsdyr Såfremt der findes pelsdyr på en landbrugsejendom, føres der for så vidt  

 angår pelsdyrholdet tilsyn efter bekendtgørelse om pelsdyrfarme.
Før 24. januar 1986 krævedes der en miljøgodkendelse af alle pelsdyrfarme.  

 Herefter og frem til 1. januar 1992 krævedes dog kun miljøgodkendelse for  

 farme større end 10.000 alvstæver.
Fra 1. januar 1992 bortfaldt kravet om  

 miljøgodkendelse af pelsdyrfarme uanset størrelse.
Husdyrgødningsbekendtgørelsen Af bekendtgørelsen fremgår, at reglerne for anmeldelse af anlæg ved  

 nyetablering, udvidelser og ændringer samt anvendelse og opbevaring af  

 gødning og spildevand er de samme, som fastsat for andet erhvervsmæssigt  

 dyrehold, jfr. husdyrgødningsbekendtgørelsen.
Følgeligt føres tilsynet med  

 disse forhold som beskrevet under punkt 3.1.2.
Lokalisering af pelsdyrfarme Lokalisering Det skal kontrolleres, at de afstandskrav, der er fastsat i kapitel 2,  

 opfyldes.
Såfremt en eventuel dispensation for afstandskravene, jfr. § 3,  

 stk. 6, er givet på særlige vilkår, kontrolleres det, at disse vilkår er  

 opfyldt.
 Indretning af haller og vaskeplads m.v.
Halindretning Tagrender/gødningsrender Det skal kontrolleres, at hallerne er indrettede på en sådan måde, at en  

 sammenblanding af gødning og regnvand ikke finder sted.
Det skal således  

 kontrolleres, at haller etableret efter 1. februar 1986 er forsynet med enten  

 tagrender eller gødningsrender.
Den tilsynsførende skal vurdere, om haller  

 etableret før denne dato og uden gødningsrender eller tagrender er indrettet  

 på en måde, så sammenblanding af gødning og regnvand undgås.
Gødningsrender  

 sikrer i højere grad end tagrender mod sammenblanding.
 Kommunalbestyrelsen kan træffe bestemmelser om, hvorvidt og da i hvilket  

 omfang allerede eksisterende haller skal forsynes med tagrender eller  

 gødningsrender.
Dræn Det kontrolleres, at der er søgt den fornødne tilladelse til bortledning  

 af vand fra eventuelle dræn mellem hallerne.
Vaskeplads Den tilsynsførende skal tilse, at pelsdyrfarme med mere end 300 tæver har  

 etableret vaskeplads til rengøring af foderrekvisitter med afløb til beholder  

 for flydende husdyrgødning eller vaskevand.
Dette er dog ikke påkrævet, hvor  

 der udelukkende anvendes tørfoder.
Læhegn Det kontrolleres, at kravet til læhegn er opfyldt.
Drift af pelsdyrfarme Rengøring Den tilsynsførende har til opgave at tilse, at den foreskrevne rengøring  

 udføres, samt at jorden under burene er holdt tør.
Specielt er det vigtigt  

 for farme uden gødningsrender, at der fjernes gødning under burene som  

 foreskrevet.
Dette har stor betydning for reduktion af udvaskningen af  

 næringssalte samt for lugt- og flueplager.
Drikkeventiler Det er i den forbindelse også vigtigt, at der føres tilsyn med at  

 drikkeventilerne er vedligeholdt, således at der undgås et vandspild fra  

 disse.
Kalk Der skal efter fjernelse af gødning under rævebure spredes kalk under  

 disse.
Fluer Der skal føres tilsyn med, at der foretages fluebekæmpelse efter Statens  

 Skadedyrlaboratoriums retningslinier.
Foderfremstilling Fremstilling af foder er forbudt.
Dette kan dog tillades af  

 kommunalbestyrelsen under særlige forhold.
Foderopbevaring Det skal kontrolleres, at foder, der opbevares på farmen, er opbevaret i  

 lukkede siloer/containere eller i fodervogne eller spande, der er placeret  

 indendørs.
Animalsk affald Den tilsynsførende skal kontrollere, at døde dyr samt kroppe og fedt  

 opbevares i lukkede containere, der tømmes af en destruktionsanstalt mindst  

 en gang om ugen.
Yderligere oplysninger Miljøprojekt nr. 163 fra Miljøstyrelsen giver eksempler på indretning og  

 drift af pelsdyrfarme.
Anden myndighed Veterinærdirektoratet har fastsat bestemmelser for udformning af  

 pelsdyrbure og hegn omkring pelsdyrfarme.
Bestemmelserne fremgår af  

 »Retningslinier fra Veterinærdirektoratet om pelsdyranbringelse«.
3.2 Kommunalt tilsyn i forbindelse med bekendtgørelse om anvendelse af  

 slam, spildevand og kompost m.v. til jordbrugsformål  

 (slambekendtgørelsen) Indberetning Ansvaret for overholdelse af slambekendtgørelsens regler er delt mellem  

 kommunalbestyrelse og amtsråd.
 Det er kommunen, der fører tilsyn med, at jordbrugeren opbevarer og  

 anvender et affaldsprodukt i overensstemmelse med reglerne, jfr. § 22.
 Det er amtets forpligtelse at kontrollere, at affaldsbehandleren  

 overholder de i bekendtgørelsen fastsatte kontrol- og produktkrav samt  

 reglerne om afhændelse, jfr. § 23.
 Der skal gøres opmærksom på, at slambekendtgørelsen i 1992 er ændret for  

 så vidt angår afhændelse af kommunalt spildevandsslam, jfr. bekendtgørelse  

 nr. 145 af 25. februar 1992.
 Ved levering af et affaldsprodukt til jordbrugsformål skal den, der  

 leverer affaldsproduktet, give kommunalbestyrelsen i brugers kommune  

 skriftlig meddelelse om den leverede mængde, når denne udgør mere end 10 tons  

 pr. år, jfr. bekendtgørelsens § 11.
Ved levering af kommunalt spildevandsslam til anden kommune skal der  

 fremsendes en kopi af aftalen til kommunalbestyrelsen i brugers kommune.
Ud  

 fra disse indberetninger ved kommunalbestyrelsen, på hvilke ejendomme  

 kommunen har en tilsynsforpligtelse i medfør af slambekendtgørelsen (se  

 endvidere side 34).
Brugers opbevaring af affaldsprodukter Deklaration Opbevaringen af affaldsstofferne kan, jfr. bekendtgørelsens § 13, ske  

 efter en godkendelse af opbevaringsforholdene i medfør af kapitel 5 i  

 miljøbeskyttelsesloven.
Opbevaringen kan også foregå på brugers ejendom uden  

 tilladelse efter samme regler som foreskrevet for husdyrgødning i  

 husdyrgødningsbekendtgørelsen samt i bekendtgørelsens bilag 3 om hygiejniske  

 forhold.
Der kan dog være skærpede vilkår, som skal opfyldes.
Disse skal  

 fremgå af deklarationen, der skal følge affaldsproduktet og indsendes til  

 kommunen ved levering af affaldsproduktet til brugeren, når leveringen udgør  

 mere end 10 tons tørstof pr. år.
Markstakke Affaldsprodukter, der ikke afgiver væske, kan opbevares i markstakke, hvis  

 de er overdækkede og iøvrigt overholder reglerne for placering, jfr.  

 husdyrgødningsbekendtgørelsen.
 Opbevaringsfaciliteter, der er godkendt efter miljøbeskyttelseslovens  

 kapitel 5, skal ske ud fra de vilkår, der følger den pågældende tilladelse.
Anden opbevaring Tilsyn med opbevaring af affaldsprodukter på brugers ejendom efter  

 husdyrgødningsbekendtgørelsens regler om opbevaring af husdyrgødning foregår  

 som beskrevet under punkt 3.1.2 i nærværende vejledning.
Hvis der er forhold,  

 der taler for en overdækning af affaldsproduktet, kan kommunen kræve dette.
Opbevaringskapacitet Såfremt der i samme beholder opbevares både husdyrgødning og et  

 affaldsprodukt, skal den tilførende tillige sikre sig, at der er en  

 opbevaringskapacitet på mindst 9 måneder for den samlede mængde af  

 husdyrgødning og affaldsprodukt.
Overdækket Væskeafgivende Ved tilsyn med opbevaring af affaldsprodukter i markstakke skal den  

 tilsynsførende specielt tilse, at stakken er overdækket med et for regnvand  

 uigennemtrængeligt dække, og at placeringen er i overensstemmelse med  

 husdyrgødningsbekendtgørelsens regler.
Endvidere skal den tilsynsførende  

 kontrollere, at det pågældende affaldsprodukt ikke er væskeafgivende.
Hygiejne Af hensyn til hygiejnen ved anvendelse af affaldsproduktet skal den  

 tilsynsførende kontrollere, at anlæg til opbevaring af affaldsprodukter er  

 forsvarlig rengjort efter brug.
§ 19 Såfremt det anvendte affaldsprodukt ikke er omfattet af bekendtgørelsens  

 bilag 1, men derimod tilladt anvendt til jordbrugsformål i medfør af  

 bekendtgørelsens § 19, skal det kontrolleres, at de givne opbevaringsvilkår  

 overholdes.
Vejledning Der henvises iøvrigt til vejledningen om affaldsstoffer til  

 jordbrugsformål.
Brugers anvendelse af affaldsprodukter Mængder De mængdemæssige restriktioner, der er angivet for kvælstof, fosfor,  

 tørstof og flydende affaldsstoffer i § 14, kontrolleres gennem landmandens  

 gødnings- og sædskifteregnskaber, som tilsynsmyndigheden kan kræve adgang  

 til.
Gødningsplaner Specielt for anvendelse af kommunalt spildevandsslam gælder, at  

 jordbrugeren skal indsende gødningsplanen forud for vækstsæsonens begyndelse  

 til kommunalbestyrelsen.
Blandingsprodukt Dyreenheder Hvis affaldsproduktet er et blandingsprodukt med husdyrgødning, og  

 indholdet af husdyrgødning udgør mere end 75%, udbringes produktet efter  

 reglerne i husdyrgødningsbekendtgørelsen.
Opmærksomheden henledes på, at også  

 i dette tilfælde skal næringsstofindholdet fremgå af deklarationen, og den  

 samlede tilførte mængde af næringsstoffer skal omregnes til dyreenheder i  

 overensstemmelse med § 14, stk. 3 i slambekendtgørelsen.
Særlige bestemmelser om tungmetaller i jord Tungmetaller Af bekendtgørelsens § 18 fremgår, at kommunalbestyrelsen bør lade udtage  

 jordprøver til analyse for tungmetalindhold, hvor kommunalbestyrelsen  

 vurderer, at der er risiko for, at jordkvalitetskriterierne i  

 bekendtgørelsens bilag 4 er overskredet.
Da indholdet af tungmetaller i  

 landbrugsjord normalt ligger langt under de fastsatte jordkvalitetskriterier,  

 skal det understreges, at det kun er i tilfælde, hvor kommunalbestyrelsen  

 nærer begrundet mistanke om forhøjede værdier, at en sådan analyserunde bør  

 indledes.
§ 19 Såfremt det anvendte affaldsprodukt er tilladt anvendt i medfør af § 19,  

 skal der føres tilsyn med, at de stillede anvendelsesvilkår overholdes.
3.3 Tilsyn med egen vandforsyning på landbrugsejendomme Vandkvalitet På landbrugsejendomme med egen vandforsyning skal kommunalbestyrelsen føre  

 tilsyn med vandkvaliteten i de vandforsyningsanlæg, der forsyner ejendommen  

 med vand til drikkevand og vand til anvendelse i mælkerum (se også side 34).  

 Denne tilsynsforpligtelse varetages som regel af den lokale miljø- og  

 levnedsmiddelkontrol.
Teknisk tilsyn I de tilfælde, hvor der i følge bekendtgørelsen skal føres teknisk tilsyn  

 med vandforsyningsanlægget (forsyning af mælkerum), og hvor der er  

 konstateret en dårlig vandkvalitet, kan det være praktisk at føre tilsyn i  

 forbindelse med et landbrugstilsyn.
Vejledning Det tekniske tilsyn for vandforsyningsanlæg er beskrevet i Miljøstyrelsens  

 vejledning om »Vandkvalitet og tilsyn med vandforsyningsanlæg«.
3.4 Tilsyn med forbud mod halmafbrænding Kommunen skal føre tilsyn med, at bestemmelserne i bekendtgørelse om  

 forbud mod afbrænding af halm m.v. overholdes.
Undtagelser Tilsynsopgaven består i at sikre, at der ikke foregår afbrænding af halm,  

 stub eller andre dele af landbrugsafgrøder ud over de undtagelser, der er  

 fastsat i bekendtgørelsen.
Hvor lovlig halmafbrænding finder sted jfr.  

 bekendtgørelsen, skal det ske efter de regler, der er fastsat af Dansk  

 Brandværns-Komite for afbrænding af halm (se endvidere side 39).
3.5 Tilsyn med olietanke og oplagring af olie og benzin Ved tilsyn på landbrugsejendomme skal der føres kontrol med opbevaringen  

 af olie på ejendommen (se også side 22 og 33).
Olieoplag Der vil typisk forekomme olieoplagring i forbindelse med opvarmning af  

 beboelse, korntørringsanlæg, brændstof og smøreolie til traktorer og andre  

 landbrugsmaskiner samt eventuelt ved opvarmning af visse  

 produktionsbygninger.
Der kan være tale om såvel nedgravede som overjordiske  

 tanke.
Sløjfning af tanke Den tilsynsførende skal kontrollere, at tanke, der anvendes til oplagring  

 af olie og benzin, er godkendt til formålet jfr. bekendtgørelse om kontrol  

 med oplag af olie.
Det skal endvidere kontrolleres, at tankene ikke er for  

 gamle, eller på anden vis uegnede til formålet.
Det skal kontrolleres, at  

 tanke, som er blevet for gamle, er sløjfet i overensstemmelse med  

 bekendtgørelsens forskrifter.
Enhver tank skal til kontrol af ovennævnte data  

 være forsynet med en tydelig og korrosionsbestandig påskrift.
Oliespild Den tilsynsførende skal være opmærksom på, at der ikke sker spild, hvor  

 traktorer og andre motoriserede landbrugsmaskiner påfyldes brændstof.
Det  

 skal kontrolleres, at oplagring og håndtering af motorolie foregår, således  

 at der ikke er risiko for forurening af jord og grundvand.
Ny bekendtgørelse Den nugældende bekendtgørelse om kontrol med oplag af olie er under  

 revision og forventes erstattet af en ny bekendtgørelse i 1994.
3.6 Tilsyn med opbevaring og anvendelse af sprøjtemidler samt  

 opbevaring af kunstgødning Opbevaring af sprøjtemidler, kunstgødning og andre kemikalier skal ske på  

 en sådan måde, at disse produkter ikke er til fare for hverken mennesker  

 eller miljø.
Sprøjtemidler Der skal føres kontrol med, at opbevaringen af sprøjtemidler, rester af  

 sprøjtemidler samt brugt emballage sker i overensstemmelse med reglerne, jfr.  

 kapitel 6 i bekendtgørelse om bekæmpelsesmidler (se også side 24 og 33).
Sprøjtecertifikat Endvidere har kommunalbestyrelsen til opgave at kontrollere, at  

 anvendelsen af sprøjtemidler sker i overensstemmelse med reglerne i kapitel 7  

 i samme bekendtgørelse samt efter reglerne om besiddelse af  

 sprøjtecertifikat, jfr. bekendtgørelse om undervisning for erhvervsmæssige  

 brugere af bekæmpelsesmidler.
Kunstgødning Den tilsynsførende skal kontrollere, at opbevaringen af kunstgødning sker  

 på en sådan måde, at der ikke er risiko for udvaskning af gødning til  

 grundvandet eller overfladeafløb af gødning til overfladevand.
Det skal kontrolleres, at omgangen med N-holdige gødninger - herunder  

 opbevaringen - sker i overensstemmelse med reglerne for opbevaring af gødning  

 fastsat i bekendtgørelse om nitratholdige gødningsstoffer.
D.v.s., at  

 håndteringen af N-holdige gødninger til enhver tid sker under iagttagelse af  

 en sådan agtpågivenhed, at risikoen for forgiftninger af mennesker og dyr ved  

 udvikling af nitrøse gasser i tilfælde af brand forebygges så effektivt som  

 mulig.
De handelsgødninger, der idag markedsføres til anvendelse i landbruget, er  

 med få undtagelser alle klassificeret som C-gødninger, d.v.s., at de er  

 selvslukkende gødninger.
I de få tilfælde, hvor der er tale om ikke  

 selvslukkende B-gødninger, vil dette fremgå af emballagen, jfr.  

 bekendtgørelse om nitratholdige gødningsstoffer.
 Ved opbevaring af kunstgødning i partier på 500 tons og derover er der  

 skærpede krav for opbevaringen.
3.7 Tilsyn med afløbsforhold for spildevand Kommunalbestyrelsen har til opgave at føre tilsyn med afløbsforholdene for  

 spildevand på en landbrugsejendom (se side 12, 16, 17, 22 og 33).
Anlægstyper Da landbrugsejendomme ofte er beliggende udenfor de kloakerede områder, er  

 der ofte tale om afledning af spildevand til sivedræn, samletank eller  

 vandløb og søer.
Spildevandstyper De spildevandstyper, der kan være tale om fra en landbrugsejendom, er i  

 hovedtræk følgende:
husspildevand fra beboelse husspildevand fra personalerum i driftsbygninger spildevand fra mælkerum spildevand fra malkerum spildevand fra vaskepladser vand fra befæstede arealer tagvand andet drænvand Tilsyn med afløbsforholdene for ensilage og husdyrgødning er omtalt i  

 afsnit 3.1.
 Afledningen af spildevand fra landbrugsejendomme reguleres idag  

 hovedsageligt af fire bekendtgørelser:
 Bekendtgørelse om tilførsel af spildevand til vandløb, søer eller havet  

 m.v.
Bekendtgørelse om afledning af spildevand til jorden Bekendtgørelse om etablering af nedgravede samletanke for husspildevand Bekendtgørelse om tilsyn med spildevandsanlæg og med forurening af  

 vandområder.
Ny bekendtgørelse Der er en ny bekendtgørelse under udarbejdelse, hvor de fire  

 bekendtgørelser er samlet i en bekendtgørelse.
 Den tilsynsførende skal kontrollere, at der er givet de fornødne  

 tilladelser til afledning af spildevand fra de respektive anlæg.
 Herudover har den tilsynsførende til opgave at kontrollere, at  

 spildevandsanlæggene etableres, drives og vedligeholdes i overensstemmelse  

 med reglerne i de respektive bekendtgørelser samt den tilladelse, der er  

 givet til bortskaffelse af den pågældende spildevandstype (se også side 17).
 Det skal specielt kontrolleres, at der ikke sker afledning af  

 husdyrgødning samt møddings- og ensilagesaft til ovennævnte spildevandsanlæg.
Mælkerumsvand Spildevand fra mælkerum kan tilledes beholdere fra flydende husdyrgødning  

 eller til separat nedsivningsanlæg, hvortil der ikke tilledes husspildevand.
Malkerumsvand Spildevand fra malkerum skal tilledes beholdere fra flydende  

 husdyrgødning.
3.8 Tilsyn med opretholdelse af dyrkningsfrie bræmmer langs kommunale  

 og private vandløb Kommunen har tilsynsforpligtelsen for bræmmer langs de kommunale og  

 private vandløb (se side 16 og 34).
 Det er således den tilsynsførendes opgave at kontrollere, at  

 dyrkningsforbudet, jfr. bekendtgørelse af lov om vandløb § 69, opretholdes på  

 bræmmerne.
Registrering Kommunen har endvidere pligt til at registrere de gældende bestemmelser  

 for de enkelte kommunale og private vandløb, jfr. bekendtgørelse om  

 klassifikation og registrering af vandløb og om regulativer for offentlige  

 vandløb.
Når en sådan registrering er gennemført, har den tilsynsførende en  

 oversigt over hvilke vandløb, der er pålagt en dyrkningsfri bræmme på 2  

 meter.
Hegning og drikkested For arealer, der ligger langs vandløb, og som benyttes til græsning for  

 løsgående dyr, kan vandløbsmyndigheden påbyde, at der etableres forsvarligt  

 hegn langs vandløbet, samt at drikkesteder for husdyrene graves uden for  

 vandløbets profil.
I givet fald vil der foreligge en tilsynsforpligtelse for  

 kommunalbestyrelsen for de vandløb, hvor denne er vandløbsmyndighed (se  

 endvidere side 13).
Vejledning I Miljøstyrelsens vejledning nr. 10, 1992: »Ændring af vandløbslovens  

 § 69 om bræmmer« er de nærmere bestemmelser om udlægning af bræmmer  

 langs vandløbene beskrevet, herunder anvendelse af bræmmeareal samt  

 registrering af vandløb, ved hvilke bræmmer er påbudt.
3.9 Tilsyn med håndtering af affald, olie- og kemikalieaffald, kadavere  

 og latrin samt tilsyn med rottegener Affald Det er kommunens opgave at kontrollere, at affald fra såvel husholdningen  

 som fra landbrugsdriften opbevares og bortskaffes således, at der ikke opstår  

 uhygiejniske forhold eller sker forurening af luft, vand eller jord; jfr. §  

 30 og § 45 i bekendtgørelse om bortskaffelse, planlægning og registrering af  

 affald (se også side 33). Det er således ikke længere tilladt selv at  

 afbrænde affaldet.
Dog kan kommunalbestyrelsen i et regulativ bestemme, at  

 det er tilladt at afbrænde haveaffald.
Rotter I forbindelse med affaldshåndteringen skal nævnes, at kommunen har  

 ansvaret for at kontrollere, at grundejere renholder deres ejendomme således,  

 at rotters levemuligheder på ejendommen begrænses mest muligt, jfr.  

 bekendtgørelse om bekæmpelse af rotter m.v. § 2.
 I landzone har kommunen således en forpligtelse til to gange om året at  

 undersøge alle ejendomme for rotter, jfr. bekendtgørelsens § 3.
Olie- og kemikalieaffald Den tilsynsførende skal kontrollere, at olie- og kemikalieaffald håndteres  

 og bortskaffes som angivet i bekendtgørelse om olie- og kemikalieaffald.
Animalsk affald kadavere Det kontrolleres, at håndtering og bortskaffelse af animalsk affald og  

 kadavere sker i overensstemmelse med bestemmelserne herom i bekendtgørelse om  

 ikke-erhvervsmæssigt dyrehold, uhygiejniske forhold m.m., § 11.
Latrin Det kontrolleres, at eventuelt forekommende latrin håndteres og  

 bortskaffes som foreskrevet i bekendtgørelse om ikke-erhvervsmæssigt  

 dyrehold, uhygiejniske forhold m.m.
Specielt skal det kontrolleres at latrin  

 ikke henkastes på møddinger eller spredes på jorden.
3.10 Arbejdsmiljø For så vidt angår tilsyn med arbejdsmiljøet på en landbrugsejendom,  

 varetages dette af den stedlige arbejdstilsynskreds.
Samarbejde Der er udarbejdet en aftale om samarbejde mellem kommunalbestyrelsen og  

 arbejdstilsynskredsen, jfr. cirkulære om samarbejde mellem  

 kommunalbestyrelsen og arbejdstilsynskredsen.
 Samarbejdet består i gensidig adgang til data vedrørende relevante  

 virksomheder samt oplysning om forhold, som vurderes at have betydning for  

 arbejdstilsynskredsen, eller som vurderes at stride mod arbejdsmiljøloven.  

 Endvidere inddrager kommunalbestyrelsen kredsen i sagsbehandlingen, hvis der  

 stilles vilkår, som antages at have indflydelse på kredsens område (se også  

 side 17 og 24).
3.11 Bekendtgørelse af lov om planlægning Regler, der er gældende for udstykning og etablering af bygninger til  

 andre erhverv end land- og skovbrug samt fiskeri i landzonen, er beskrevet i  

 bekendtgørelse af lov om planlægning.
Såfremt den tilsynsførende bliver  

 opmærksom på ulovlige forhold, skal disse forhold indberettes til  

 tilsynsmyndigheden, jfr. § 35.
3.12 Håndhævelse Håndhævelse af de regler, der er fastsat for de pågældende tilsynsområder,  

 sker i henhold til de love, i hvilke de pågældende bestemmelser har deres  

 hjemmel.
Eksempelvis håndhæves husdyrgødningsbekendtgørelsen efter  

 miljøbeskyttelseslovens regler om tilsyn og kontrol, medens reglerne omkring  

 bræmmer langs vandløb håndhæves som angivet i vandløbsloven.
Vejledning Om håndhævelse henvises til Miljøstyrelsens Vejledning om håndhævelse af  

 miljøbeskyttelsesloven.
Bilag 1 Love, bekendtgørelser, vejledninger, cirkulærer og byggeblade der er  

 relevante for landbrugstilsyn:
Love Love fra Miljøministeriet:
 Bekendtgørelse nr. 337 af 4. juli 1985 af lov om vandforsyning m.v.
Bekendtgørelse nr. 383 af 14. juni 1993 af lov om planlægning Lov nr. 358 af 6. juni 1991 om miljøbeskyttelse Bekendtgørelse nr. 404 af 19. maj 1992 af lov om vandløb Bekendtgørelse nr. 583 af 9. juli 1993 af lov om kemiske stoffer og  

 produkter Andre love til orientering:
Bekendtgørelse af lov nr. 1177 af 16. december 1992 om støtte til  

 miljøforbedrende investeringer i mindre landbrug (Landbrugsministeriet) Bekendtgørelser:
 Bekendtgørelser fra Miljøministeriet:
Bekendtgørelse nr. 173 af 29. marts 1974 om etablering af nedgravede  

 samletanke for husspildevand Bekendtgørelse nr. 177 af 29. marts 1974 om tilsyn med spildevandsanlæg  

 og med forurening af vandområder Bekendtgørelse nr. 139 af 15. april 1980 om afledning af spildevand til  

 jorden Bekendtgørelse nr. 386 af 21. august 1980 om kontrol med oplag af olie Bekendtgørelse nr. 328 af 8. juli 1983 om nitratholdige gødningsstoffer Bekendtgørelse nr. 49 af 15. februar 1985 om klassifikation og  

 registrering af vandløb og om regulativer for offentlige vandløb Bekendtgørelse nr. 248 af 15. maj 1986 om tilførsel af spildevand til  

 vandløb, søer eller havet m.v.
Bekendtgørelse nr. 515 af 29. august 1988 om vandkvalitet og tilsyn med  

 vandforsyningsanlæg Bekendtgørelse nr. 736 af 26. oktober 1989 om anvendelse af slam,  

 spildevand og kompost m.v. til jordbrugsformål Bekendtgørelse nr. 804 af 15. december 1989 om olie- og kemikalieaffald Bekendtgørelse nr. 545 af 12. juli 1991 om forbud mod afbrænding af halm  

 m.v.
Bekendtgørelse nr. 576 af 1. august 1991 om bekæmpelse af rotter Bekendtgørelse nr. 794 af 9. december 1991 om godkendelse af  

 listevirksomheder Bekendtgørelse nr. 12 af 3. januar 1992 om pelsdyrfarme Bekendtgørelse nr. 145 af 25. februar 1992 om ændring af bekendtgørelse  

 om anvendelse af slam, spildevand og kompost m.v. til jordbrugsformål Bekendtgørelse nr. 366 af 10. maj 1992 om ikke-erhvervsmæssigt dyrehold,  

 uhygiejniske forhold m.m.
 Bekendtgørelse nr. 1121 af 15. december 1992 om erhvervsmæssigt dyrehold,  

 husdyrgødning, ensilage m.v.
Bekendtgørelse nr. 131 af 21. marts 1993 om bortskaffelse, planlægning og  

 registrering af affald Bekendtgørelse nr. 360 af 24. maj 1993 om undervisning for  

 erhvervsmæssige brugere af bekæmpelsesmidler Bekendtgørelse nr. 584 af 9. juli 1993 om bekæmpelsesmidler Andre bekendtgørelser til orientering (Landbrugsministeriet):
Bekendtgørelse nr. 1095 af 10. december 1992 om grønne marker, sædskifte-  

 og gødningsplaner samt gødningsregnskaber i jordbruget Bekendtgørelse nr. 1173 af 16. december 1992 om støtte til  

 miljøforbedrende investeringer i mindre landbrug m.v.
 Bekendtgørelse nr. 1174 af 16. december 1992 om statsgaranti for lån til  

 miljøforbedrende investeringer.
 Bekendtgørelse nr. 654 af 6. august 1993 om ændring af bekendtgørelse om  

 grønne marker, sædskifte- og gødningsplaner samt gødningsregnskaber i  

 jordbruget.
 Bekendtgørelse nr. 655 af 13. august 1993 om behov for tilførsel af  

 kvælstof og indhold af kvælstof i husdyrgødning.
 Bekendtgørelse nr. 954 af 10. december 1993 om ændring af bekendtgørelse  

 om grønne marker af sædskifte- og gødningsplaner samt gødningsregnskaber i  

 jordbruget.
Vejledning Vejledninger fra Miljøstyrelsen:
Vejledning nr. 4, 1988: Vejledning om godkendelse af husdyrbrug Vejledning nr. 3, 1990: Vandkvalitet og tilsyn med vandforsyningsanlæg Vejledning nr. 5, 1990: Affaldsstoffer til jordbrugsformål Vejledning nr. 2, 1992: Rotter Vejledning nr. 10, 1992: Ændring af vandløbslovens § 69 om bræmmer Vejledning nr. 12, 1992: Håndhævelse af Miljøbeskyttelsesloven Vejledning nr. 7, 1993: Vejledning om erhvervsmæssigt dyrehold,  

 husdyrgødning, ensilage m.v.
 Andre vejledninger til orientering:
Landbrugsministeriets vejledning om støtte og statsgaranti for lån til  

 miljøforbedrende investeringer i mindre landbrug m.v. (Plantedirektoratet, 1.  

 udg. 1992) Vejledninger og skemaer: Grønne marker, sædskifte- og gødningsplan,  

 gødningsregnskab, nøgletal. (Plantedirektoratet, august 1993) Landbrugets vejledning om husdyrgødning og ensilage m.v. (4. udg. 1993) Cirkulærer:
 Cirkulære af 6. december 1990 om samarbejde mellem kommunalbestyrelse og  

 arbejdstilsynskreds.
 Byggeblade:
 Følgende byggeblade fra Landbrugets Rådgivningscenter, afdeling for  

 bygninger, er godkendt af Miljøstyrelsen.
 Gødningskanaler: Seperationsrist (mek. udmugning). Udvendig afløbsrist  

 før udlægger (april 1989).
Love og vedtægter vedrørende miljø: Driftsvejledning.
Løsdriftsstalde  

 uden fast bund til ammekøer og ungdyr m.v. på dybstrøelse (august 1989).
Udenomsfaciliteter: Lagune beklædt med polymermembran.
Til opbevaring af  

 kartoffelfrugtvand (oktober 1990).
Udenomsfaciliteter: Møddingspladser.
Container til opsamling af fast  

 gødning fra mink m.v. (august 1991).
 Love og vedtægter vedrørende miljø. Driftvejledning vedrørende udendørs  

 sohold (januar 1993).
