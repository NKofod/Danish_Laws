Nr LSF 89 Forslag til Lov om naturforvaltning Fremsat af miljøministeren (Lone Dybkjær) den 17. november 1988 Vedtaget ved tredjebehandling den 11. maj 1989 Lov nr. 339 af 24/05/1989 Kapitel 1 Lovens formål § 1. Lovens formål er at fremme bestræbelserne for 1) at bevare og pleje landskabelige og kulturhistoriske værdier, 2) at bevare eller forbedre betingelserne for det vilde plante- og  

 dyreliv, 3) at forøge skovarealet og 4) at forbedre mulighederne for befolkningens friluftsliv.
Kapitel 2 Ejendomserhvervelser, lån, tilskud m.v.
§ 2. Til opfyldelse af lovens formål fastsættes på de årlige finanslove en  

 beløbsramme, inden for hvilken miljøministeren kan 1) erhverve fast ejendom og afholde udgifter til driften, herunder  

 tilplantning, 2) yde lån til amtskommuner, kommuner eller almennyttige foreninger,  

 stiftelser, institutioner m.v. til erhvervelse af fast ejendom og 3) yde lån og tilskud til amtskommuner, kommuner, almennyttige foreninger,  

 stiftelser, institutioner m.v. samt private ejendomsejere til bevaring, pleje  

 og genopretning af naturområder og til forbedring af mulighederne for  

 friluftslivet.
 Stk. 2. Miljøministeren kan sælge fast ejendom.
 Stk. 3. Miljøministeren kan fastsætte nærmere regler for administrationen  

 af stk. 1.
 § 3. Finansministeren fastsætter vilkårene for lån i henhold til § 2, stk.  

 1.
 Stk. 2. Provenuet ved salg af fast ejendom tillægges årets bevilling.
 Stk. 3. Miljøministeren kan efter forhandling med finansministeren modtage  

 gaver til opfyldelse af lovens formål.
Kapitel 3 Forkøbsret § 4. Miljøministeren kan bestemme, at ejendomme i landzone eller  

 sommerhusområde, der er særlig egnede til opfyldelse af lovens formål,  

 pålægges forkøbsret for staten.
 Stk. 2. Ejeren af den pågældende ejendom underrettes om forkøbsretten, der  

 tinglyses på ejendommen.
 Stk. 3. Forkøbsretten respekterer private forkøbsrettigheder og  

 køberettigheder, der er tinglyst før datoen for lovforslagets fremsættelse,  

 men går i øvrigt forud for andre rettigheder over ejendommen, uanset hvornår  

 de er stiftet.
§ 5. Forkøbsretten gælder ved enhver erhvervelse af ejendommen eller dele  

 af ejendommen.
Forkøbsretten kommer dog ikke til anvendelse, 1) når staten, en amtskommune eller en kommune erhverver ejendommen til  

 andre formål end denne lovs, 2) når ejendommen erhverves af en person ved arv, ved overtagelse til  

 hensidden i uskiftet bo eller ved deling af fælles bo, eller 3) når erhververen er den hidtidige ejers ægtefælle eller er beslægtet  

 eller besvogret med den hidtidige ejer i op- eller nedstigende linie eller i  

 dennes sidelinie så nær som søskende eller deres børn.
 § 6. Reglerne i §§ 21-26 i lov om statens fremskaffelse af jord og udlån  

 til jordbrugsmæssige formål m.m. finder tilsvarende anvendelse, når der er  

 pålagt forkøbsret efter § 4, idet miljøministeren træder i stedet for  

 landbrugsministeren.
 Stk. 2. Fristen for at gøre forkøbsretten gældende fastsættes dog til 8  

 uger i sager i medfør af denne lov.
Kapitel 4 Ekspropriation § 7. Miljøministeren kan ekspropriere en ejendom, hvis der kan pålægges  

 forkøbsret i medfør af § 4, når det er af væsentlig betydning at råde over  

 ejendommen for at gennemføre foranstaltninger på grundlag af en planlægning  

 til fremme af lovens formål.
Kapitel 5 Rådgivende udvalg § 8. Miljøministeren nedsætter et udvalg, som efter loven er rådgivende  

 for ministeren i sager af større betydning.
Stk. 2. Finansministeriet, Landbrugsministeriet, Amtsrådsforeningen i  

 Danmark, Hovedstadsrådet, Kommunernes Landsforening, Danmarks  

 Naturfredningsforening, Friluftsrådet, Naturfredningsrådet,  

 Fortidsminderådet, De danske Landboforeninger, Danske Husmandsforeninger,  

 Tolvmandsforeningerne, Jagtorganisationernes Fællesudvalg, Dansk Ornitologisk  

 Forening, Dansk Skovforening og Danmarks Sportsfiskerforbund udpeger hver et  

 medlem af udvalget.
Miljøministeren udpeger udvalgets formand og yderligere  

 et antal medlemmer fra Miljøministeriet.
 Stk. 3. Miljøministeren fastsætter en forretningsorden for udvalget.
Kapitel 6 Myndigheder, erstatning m.v.
 § 9. Overlader miljøministeren sine beføjelser til at træffe afgørelser  

 efter loven eller efter bestemmelser fastsat efter loven til en institution  

 under ministeriet, kan ministeren fastsætte regler om adgangen til at klage  

 over afgørelserne, herunder om, at afgørelserne ikke kan indbringes for  

 ministeren.
 § 10. Miljøministeren kan fastsætte nærmere regler om erstatning for de  

 skader, der måtte opstå som følge af en aftalt offentlig adgang til en privat  

 ejendom.
Kapitel 7 Ikrafttræden m.v.
 § 11. Loven træder i kraft dagen efter bekendtgørelsen i Lovtidende.
 Stk. 2. Samtidig ophæves lov nr. 230 af 7. juni 1972 om erhvervelse af  

 fast ejendom til fritidsformål.
 § 12. Loven gælder ikke for Færøerne og Grønland.
Oprindeligt fremsat forslag Kapitel 1 Lovens formål § 1. Lovens formål er at fremme bestræbelserne for 1) at bevare og pleje landskabelige og kulturhistoriske værdier, 2) at bevare eller forbedre betingelserne for det vilde plante- og  

 dyreliv, 3) at forøge skovarealet og 4) at forbedre mulighederne for befolkningens friluftsliv.
Kapitel 2 Ejendomserhvervelser, lån, tilskud m.v.
§ 2. Til opfyldelse af lovens formål fastsættes på de årlige finanslove en  

 beløbsramme, inden for hvilken miljøministeren kan 1) erhverve fast ejendom og afholde udgifter til driften, herunder  

 tilplantning, 2) yde lån til amtskommuner, kommuner eller almennyttige foreninger,  

 stiftelser, institutioner m.v. til erhvervelse af fast ejendom og 3) yde lån og tilskud til amtskommuner, kommuner, almennyttige foreninger,  

 stiftelser, institutioner m.v. samt private ejendomsejere til bevaring, pleje  

 og genopretning af naturområder og til forbedring af mulighederne for  

 friluftslivet.
 Stk. 2. Miljøministeren kan sælge fast ejendom.
 Stk. 3. Miljøministeren kan fastsætte nærmere regler for administrationen  

 af stk. 1.
 § 3. Finansministeren fastsætter vilkårene for lån i henhold til § 2, stk.  

 1.
 Stk. 2. Provenuet ved salg af fast ejendom tillægges årets bevilling.
 Stk. 3. Miljøministeren kan efter forhandling med finansministeren modtage  

 gaver til opfyldelse af lovens formål.
Kapitel 3 Forkøbsret § 4. Miljøministeren kan bestemme, at ejendomme i landzone eller  

 sommerhusområde, der er særligt egnede til opfyldelse af lovens formål,  

 pålægges forkøbsret for staten.
 Stk. 2. Ejeren af den pågældende ejendom underrettes om forkøbsretten, der  

 tinglyses på ejendommen.
 Stk. 3. Forkøbsretten respekterer private forkøbsrettigheder og  

 køberettigheder, der er tinglyst før datoen for lovforslagets fremsættelse,  

 men går i øvrigt forud for andre rettigheder over ejendommen, uanset hvornår  

 de er stiftet.
§ 5. Forkøbsretten gælder ved enhver erhvervelse af ejendommen eller dele  

 af ejendommen.
Forkøbsretten kommer dog ikke til anvendelse 1) når staten, en amtskommune eller en kommune erhverver ejendommen til  

 andre formål end denne lovs, 2) når ejendommen erhverves af en person ved arv, ved overtagelse til  

 hensidden i uskiftet bo eller ved deling af fælles bo, eller 3) når erhververen er den hidtidige ejers ægtefælle eller er beslægtet  

 eller besvogret med den hidtidige ejer i op- eller nedstigende linie eller i  

 dennes sidelinie så nær som søskende eller deres børn.
 § 6. Reglerne i §§ 21-26 i lov om statens fremskaffelse af jord og udlån  

 til jordbrugsmæssige formål m.m. finder tilsvarende anvendelse, når der er  

 pålagt forkøbsret efter § 4, idet miljøministeren træder i stedet for  

 landbrugsministeren.
 Stk. 2. Fristen for at gøre forkøbsretten gældende fastsættes dog til 8  

 uger i sager i medfør af denne lov.
Kapitel 4 Ekspropriation § 7. Miljøministeren kan ekspropriere en ejendom, hvis der kan pålægges  

 forkøbsret i medfør af § 4, når det er af væsentlig betydning at råde over  

 ejendommen for at gennemføre foranstaltninger på grundlag af en planlægning  

 til fremme af lovens formål.
Kapitel 5 Rådgivende udvalg § 8. Miljøministeren nedsætter et udvalg, som er rådgivende for ministeren  

 i sager af større betydning efter loven.
Stk. 2. Finansministeriet, Landbrugsministeriet, Amtsrådsforeningen i  

 Danmark, Hovedstadsrådet, Kommunernes Landsforening, Danmarks  

 Naturfredningsforening, Friluftsrådet, Naturfredningsrådet,  

 Fortidsminderådet, De danske Landboforeninger, Danske Husmandsforeninger,  

 Tolvmandsforeningerne og Jagtorganisationernes Fællesudvalg udpeger hver et  

 medlem af udvalget.
Miljøministeren udpeger udvalgets formand og yderligere  

 et antal medlemmer fra Miljøministeriet.
 Stk. 3. Miljøministeren fastsætter en forretningsorden for udvalget.
Kapitel 6 Myndigheder, erstatning m.v.
 § 9. Overlader miljøministeren sine beføjelser til at træffe afgørelser  

 efter loven eller efter bestemmelser fastsat efter loven til en institution  

 under ministeriet, kan ministeren fastsætte regler om adgangen til at klage  

 over afgørelserne, herunder om at afgørelserne ikke kan indbringes for  

 ministeren.
 § 10. Miljøministeren kan fastsætte nærmere regler om erstatning for de  

 skader, der måtte opstå som følge af en aftalt offentlig adgang til en privat  

 ejendom.
Kapitel 7 Ikrafttræden m.v.
 § 11. Loven træder i kraft den 1. januar 1989.
 Stk. 2. Samtidig ophæves lov nr. 230 af 7. juni 1972 om erhvervelse af  

 fast ejendom til fritidsformål.
 § 12. Loven gælder ikke for Færøerne og Grønland.
Bemærkninger til lovforslaget Almindelige bemærkninger 1. Indledning Det foreliggende lovforslag skal - sammen med de samtidigt fremsatte  

 forslag til skovlov, og lov om ændring af regionplanlovene (planlægning af  

 skovrejsningsområder), samt lov om ændring af lov om støtte til forbedring af  

 strukturen og effektiviteten i jordbruget (forbedringsloven) som fremsat den  

 26. oktober 1988, en kommende ændring af skovstøtteloven og lov om tilskud  

 til konsulentvirksomhed inden for skovbruget - ses i sammenhæng med  

 regeringens strategi for de marginale jorder og den skovpolitiske  

 redegørelse, jf. nedenfor.
Lovforslaget er i princippet en genfremsættelse af det lovforslag L 214  

 (Folketingstidende 1987/88), der fremsattes 18. februar 1988. Forslaget kom  

 til 1. behandling 2. marts 1988 (Folketingstidende 1987/88, spalte 7834 ff).  

 Ved samme lejlighed fremsattes forslag til ændring af naturfredningsloven,  

 som ikke genfremsættes nu, idet regeringen har besluttet at underkaste  

 naturfredningsloven en generel revision.
Sigtet vil være en modernisering og  

 forenkling, der skal sikre indførelsen af nye principper for en fremtidig  

 naturbeskyttelse og naturforvaltning, byggende på de tankegange, der bl.a.  

 ligger til grund for marginaljordsstrategien, den skovpolitiske redegørelse,  

 forslaget til lov om støtte til forbedering af strukturen og efektiviteten i  

 jordbruget samt Brundtlandkommissionens rapport fra 1987 om miljø og  

 udvikling »Vor fælles fremtid«.
 Det foreliggende lovforslag indeholder de første elementer i en sådan  

 moderne naturforvaltning.
Lovforslaget afløser lov 230 af 7. juni 1972 om erhvervelse af fast  

 ejendom til fritidsformål, hvis sigte - erhvervelser til fritidsformål - var  

 mere begrænset.
Det foreliggende lovforslag rummer også instrumenter til at  

 sikre naturressourcer uden forudsætningen om en permanent statslig  

 ejendomsbesiddelse.
I det foreliggende forslag er der i forhold til forslag L 214 foretaget en  

 rettelse i lovteksten.
Således foreslås Fortidsminderådet og  

 Jagtorganisationernes Fællesudvalg som medlemmer af Det rådgivende udvalg,  

 jf. forslagets § 8.
 Herudover er beskrivelsen af lovforslagets økonomisk-administrative  

 konsekvenser ændret i overensstemmelse med de ændrede forudsætninger, som  

 følger af bl.a. miljøministerens investeringsplan på miljøområdet.
 Bemærkningerne om forholdet til ordninger under Landbrugsministeriet er  

 ajourført i overensstemmelse med den senere udvikling inden for området.
Endelig er bemærkningerne til lovforslaget omredigeret således, at de  

 illustrerer hovedsigtet med lovforslaget, nemlig gennem en ændret strategi  

 for naturforvaltning at sikre en naturbeskyttelse og en brug af  

 naturressourcerne, der i stigende omfang bliver et integreret led i den  

 kommende udvikling på hele skov- og landbrugsområdet.
Dette vil typisk ske  

 gennem en flersidet anvendelse, der tilgodeser såvel produktion som  

 beskyttelse og friluftsliv.
 I det følgende omtales derfor under punkt 2 det arbejde, som er udført,  

 det arbejde som er igang og forestående arbejder på en række områder, som  

 berøres af lovforslaget.
 2. Arbejdet med en strategi for de marginale jorder, skovpolitik og  

 »grøn strategi«.
Folketingets Miljø- og Planlægningsudvalg afgav den 3. juni 1987 beretning  

 om en samlet strategi på marginaljordsområdet.
Marginaljordsstrategien  

 angiver, at følgende hovedmål bør være bestemmende for de kommende års  

 indsats: at bevare udyrkede eller ekstensivt dyrkede arealer, at beskytte  

 særligt miljøfølsomme områder som vandløb, søer, naturarealer, ferske enge  

 m.v. og at afbøde konsekvenserne af marginaliseringen i tilfælde, hvor  

 opgivelse af dyrkningen betragtes som uacceptabel af landskabelige grunde  

 eller af hensyn til lokalsamfundet.
 Indsatsen skal navnlig sigte på at imødegå eller afbøde marginaliseringen  

 eller at fremme en ændret udnyttelse af marginaljorderne gennem:
- ekstensivering eller anden miljøvenlig landbrugsproduktion, - skovtilplantning eller - opretholdelse eller genopretning som naturarealer.
 Hertil kommer ønsket om udbygning af mulighederne for friluftslivet, som  

 er et hovedelement i Miljøministeriets »grønne strategi«, jf.  

 redegørelsen til Folketingets Miljø- og Planlægningsudvalg af 2. marts 1987  

 om naturbevaring og friluftsliv.
I december 1986 afgav Landbrugsministeriets skovpolitiske udvalg  

 betænkning om en fremtidig skovpolitik.
På baggrund heraf samt på baggrund af  

 redegørelsen om de marginale jorder og de senere års mange initiativer på  

 skov- og naturområdet fremsendte regeringen i april 1987 sin skovpolitiske  

 redegørelse til Folketinget.
Heri anføres, at af forsyningsmæssige,  

 økonomiske, beskæftigelsesmæssige, miljømæssige og friluftsmæssige årsager  

 skal skovtilplantningen forøges væsentligt.
Tilplantningen skal bl.a. ske ved  

 offentlig skovtilplantning.
Hovedsigtet med det samtidigt fremsatte forslag til skovlov er at bevare  

 og værne de danske skove samt at forøge og forbedre både træproduktionen og  

 varetagelsen af miljø- og naturhensyn.
Skovloven skal således bl.a. medvirke  

 til at øge skovarealet, fremme det flersidige skovbrug og styrke rådgivning  

 og information om god skovdrift.
Ekstensivering Som følge af den økonomiske og strukturelle udvikling inden for  

 landbrugserhvervet forventes der i de kommende år en stadig øget  

 ekstensivering af landbrugsdriften, eksempelvis ved at arealerne braklægges  

 eller udlægges med vedvarende græs.
For at påvirke udviklingen, således at  

 denne ekstensivering sker på den miljømæssigt mest fordelagtige måde, er det  

 nødvendigt med direkte eller indirekte økonomisk støtte, jf. også nedenfor  

 omtalen af EF's udtagnings- og ekstensiveringsordninger.
Skovtilplantning Overalt i verden er offentlig skovdrift et anerkendt og udbredt middel i  

 den nationale skovpolitik.
I Danmark udgør offentligt ejede skove 39 pct. af  

 det samlede skovareal mod 42 pct. i EF-landene som helhed.
Baggrunden for  

 ønsket om offentligt ejede skove er, at der i driften af disse bedre kan  

 lægges vægt på såvel at fremme en flersidig produktion af træ og træprodukter  

 som at tilgodese naturværdier og fritidsgoder, ligesom samfundets målsætning  

 normalt vil være en anden, og tidshorisonten normalt længere end en privat  

 ejers.
De naturkvaliteter og fritidsgoder, der er og ønskes frembragt i  

 skovene, kan blive en så stor økonomisk belastning for den private ejer, at  

 det er oplagt at fremme dem gennem statsskovdrift, ligesom de øvrige  

 skovpolitiske mål mere direkte kan nås gennem statsdrift.
Ved statsdrift anlægges en samfundsmæssig ressourcebetragtning.
Der  

 opbygges vedmassereserver med høj værdi med henblik på at afbøde  

 forsyningsmæssige krisesituationer, stabilisering af træmarkedet etc., uden  

 at den kortsigtede, privatøkonomiske side af sagen bliver dominerende.  

 Statsskovene kan endvidere i et samspil med den private skovsektor sikre  

 arbejdspladserne i følgeindustrierne gennem f.eks. etablering af råtrælagre  

 og merhugst når industrien mangler træ. Herudover er statsskovene velegnede  

 til at skabe arbejdspladser i perioder med arbejdsløshed.
Både private og offentlige skove giver mulighed for såvel produktion som  

 immaterielle goder.
Forskellen mellem de to ejerformer ligger især i  

 muligheden for og pligten til at tilgodese de sidstnævnte hensyn.
De  

 offentlige skove har således en forpligtigelse til at opretholde større  

 arelaer med løvskov, arealer med danske træarter og at bevare overmodne  

 bevoksninger, stævningsskove m.v.
Samtidig vil de offentlige skove lettere  

 kunne stille faciliteter til rådighed for publikum.
De offentlige skove er  

 åbne for almenhedens færdsel uden begrænsninger, medens publikum i de private  

 skove alene må færdes på skovvejene i dagtimerne.
 Den statslige skovtilplantning kan endvidere benyttes til demonstration og  

 vejledning for private, der ønsker at plante skov.
Statslig erhvervelse og tilplantning udelukker ikke senere salg af skove  

 til private.
I forbindelse med sådanne frasalg skal det dog sikres, at der  

 ikke sker en tilsidesættelse af de hensyn, der nævnes i lovforslagets  

 formålsparagraf eller andre hensyn, som skal sikres gennem en statslig  

 arealforvaltning.
Statslig skovtilplantning vil finde sted i udpegede  

 skovtilplantningsområder.
Denne udpegning vil i overensstemmelse med  

 samtidigt fremlagt forslag til ændring af regionplanlovene ske ved  

 planlægning af skovrejsningsområder i forbindelse med regionplanlægningen.
Skovtilplantning i et moderat tempo vil være at foretrække.
Herigennem  

 sikres en sikker forsyning med det rette frø- og plantemateriale, en jævn  

 udvikling i behovet for arbejdskraft og senere jævnt udbytte af træ og  

 træprodukter.
Den langsomme skovtilplantning minimerer samtidig risikoen for  

 fejlinvesteringer.
En skovtilplantning i moderat tempo vil af sig selv medføre, at der opnås  

 en jævn fordeling af alle aldre i skoven.
Herved undgås de store monotone  

 flader af ensaldrende skov.
Et sådant varieret skovbillede har  

 oplevelsesmæssigt og naturmæssigt et stort indhold.
Samtidig vil det være  

 muligt løbende at eksperimentere med forskellige træarter for at opnå et  

 blandet og varieret skovbillede.
Miljøministeriet vil som et ideelt mål finde det ønskeligt, at det danske  

 skovareal fordobles fra de nuværende 12 pct. til ca. 25 pct. af landets areal  

 i løbet af en »trægeneration«, dvs. over det næste trekvarte  

 århundrede.
Dette vil med en ligeligt fordelt indsats indebære en årlig  

 tilplantning på op til 5.000 ha, medens der for tiden tilplantes 1.000-1.500  

 ha.
I de forannævnte redegørelser peges på, at statens del af tilplantningen  

 skal være væsentlig, hvilket vil blive søgt opfyldt efter de kommende års  

 bevillingsmæssige muligheder.
Ved statslig skovtilplantning vil der ikke nødvendigvis skulle ske en  

 fuldstændig tilplantning af en ejendom, uanset om den er erhvervet med  

 tilplantning som hovedformål.
Modsætningsvis kan der godt ske en vis  

 tilplantning af ejendomme, erhvervet med begrundelse i f.eks. friluftsmæssige  

 forhold.
Uanset om der plantes nåleskov eller løvskov, skal der etableres skovbryn,  

 og i nåleskovene skal der endvidere indplantes løvtræer af hensyn til  

 stabilitet, publikum, dyreliv osv.
I skovbrynene vil der blive indplantet  

 danske buske (med bær) og træarter.
Herved øges i særlig grad fuglenes og  

 insekternes fødemuligheder.
En jævn skovtilplantning vil medføre, at det bliver muligt at placere de  

 åbne arealer med græs, marker, moser, heder m.v. på de rette steder.
Derved  

 øges den landskabelige variation, som sammen med de deraf følgende mange  

 skovbryn giver mange levemuligheder for dyr og fugle.
Den statslige skovplantning vil være et supplement til privat  

 skovtilplantning, hvortil støtte også vil være nødvendig.
Der henvises  

 vedrørende ikke-statslig skovplantning til forslaget til lov om ædnring af  

 lov om støtte til forbedring af strukturen og effektiviteten i jordbruget L  

 70, hvori der sigtes mod en årlig privat skovtilplantning på 2.000-3.000 ha.
Opretholdelse af naturarealer Opretholdelse af naturarealer tager særligt sigte på at bevare ekstensivt  

 dyrkede eller udyrkede arealer.
Der er tale om ferske enge, strandenge,  

 overdrev samt heder, moser og andre, særligt miljøfølsomme områder som  

 vandløb, søer og agerlandets småbiotoper.
Det er karakteristisk for disse  

 landskabstyper, at de i takt med strukturændringerne i jordbruget  

 arealmæssigt er blevet stærkt reduceret.
De tilbageværende arealer er truet af bl.a. tilgroning.
Såfremt de nævnte  

 landskabstyper skal bevares, forudsætter det, at der foretages græsning eller  

 høslæt.
Disse driftsformer er imidlertid mange steder ophørt eller i fare for  

 at ophøre på grund af manglende rentabilitet.
Opretholdelse af f.eks. enge,  

 overdrev og heder vil derfor mange steder forudsætte, at der ydes tilskud til  

 driften af arealerne.
Sådanne driftstilskud kan baseres på en aftale mellem  

 ejeren og en offentlig myndighed.
Det må på den anden side erkendes, at nogle  

 naturområder vil fungere bedst økologisk set, hvis de lades urørte.
Det  

 gælder områder som klitter, klitheder, hedemoser, hedesøer, mange rørskove,  

 krat, sump ved søer og moser m.v., der stort set ikke bør plejes.
Det forudsættes, at der kun i særlige tilfælde ydes tilskud til en  

 myndigheds naturpleje på private, fredede arealer.
Det vil endvidere indgå i  

 overvejelserne, om ejeren samtidig modtager støtte til drift af arealerne i  

 medfør af en kommende ordning under Landbrugsministeriet.
Naturgenopretning I marginaljordsstrategien blev det foreslået, at en del af de miljømæssige  

 interesseområder, som er af ringe eller ingen landbrugsmæssig betydning,  

 genskabes som naturområder, f.eks. søer eller andre vådområder, samt at en  

 sådan naturgenopretning skulle kunne realiseres gennem offentlige  

 erhvervelser eller tilskud til private.
Ønsket om at iværksætte naturgenopretning må ses i sammenhæng med, at en  

 lang række uudnyttede eller ekstensivt udnyttede arealer i agerlandet, f.eks.  

 moser, små og større lavvandede vådområder, søer, vedvarende græsarealer uden  

 for omdrift, småbiotoper og overdrev er forsvundet.
Der er samtidig sket en  

 forringelse af naturområderne, bl.a. fordi den ekstensive landbrugsmæssige  

 udnyttelse i en række tilfælde er blevet opgivet.
Naturtilstanden forringes  

 endvidere som følge af dræning, gødskning og sprøjtning.
 Det er især de våde arealer, der er blevet stærkt reduceret arealmæssigt.  

 Der bør derfor gøres en særlig indsats for at genskabe sådanne naturområder.
Det er hensigten i forskellige egne af landet at genskabe tørlagte  

 vådområder (tidligere søer, fjorde, vandløbsnære arealer og lign.), som i dag  

 er uden væsentlig landbrugsmæssig interesse.
Herved kan bevaringen af en lang  

 række udryddelsestruede plante- og dyrearter, landskabelig variation og  

 udvidede muligheder for friluftsliv fremmes, ligesom en række  

 kulturhistoriske værdier kan sikres.
 Der kan efter lovforslaget ydes økonomisk støtte til  

 naturgenopretningsprojekter i privat, amtskommunalt eller kommunalt regi.
Arealer, hvor den tidligere tilstand søges genskabt, bør det offentlige  

 kunne tilbyde at overtage.
Gennemførelsen af naturgenopretningsprojekter vil  

 således ofte forudsætte statslige arealerhvervelser.
Alle projekter bør gennemføres i et tæt samspil mellem de berørte parter,  

 så der opnås størst muligt medspil fra lodsejere og lokale myndigheder.
Der  

 kan allerede i dag konstateres en stor interesse herfor.
Friluftsliv Udbygningen af muligheder for friluftslivet sker som nævnt også gennem  

 skovtilplantning og naturgenopretning.
Herudover er der dog behov for at øge  

 offentlighedens adgangsmuligheder til naturen, at etablere støttepunkter for  

 friluftslivet, at skabe øget naturforståelse samt at øge mulighederne for  

 landbrugsturisme.
 Offentlighedens adgang bør søges sikret, i forbindelse med at der af  

 naturhensyn indgås aftaler med lodsejere om drift og pleje af arealer.  

 Etablering af støttepunkter og gennemførelse af informationsaktiviteter, som  

 det kendes fra Miljøministeriets arealforvaltning, bør søges udbygget.
Miljøministeriet søger fremmet en større forståelse for naturen gennem 14  

 naturskoler, hvor skoleelever tilbydes naturoplevelser på eller i tilknytning  

 til Miljøministeriets arealer.
Det er ønskeligt, at antallet af naturskoler  

 øges, således at flere børn tilbydes denne mulighed - også gerne flere gange  

 i deres skoleforløb.
Endvidere forestår ministeriet i 1987-89, jf.
Akt 178 9/4 86, en  

 forsøgsordning med naturvejledning i Danmark.
Under ordningen er der ansat 11  

 naturvejledere, som er placeret i spændende naturområder med en rigdom af  

 natur og kulturminder.
 De 6 naturvejledere er ansat under Miljøministeriet, mens de 5 er ansat  

 med 70 pct. statsligt tilskud af amtsråd, kommunalbestyrelser eller  

 selvejende institutioner.
Naturvejledernes opgave er at fortælle de besøgende om naturen,  

 kulturminderne og jordbruget i de områder, de er tilknyttet, og som de har et  

 særligt godt kendskab til.
Her gennemfører de en lang række  

 naturvejlederaktiviteter - spændende fra vandringer, foredrag, udstillinger,  

 brochurer og radioudsendelser til naturdage for børn.
Når den nuværende  

 forsøgsordning nærmer sig sin afslutning, vil der skulle tages stilling til  

 en fortsættelse.
En naturvejlederordning vil kunne støttes i medfør af  

 lovforslaget.
Sammenfatning Der er således behov for hjemmel samt økonomiske virkemidler til at  

 iværksætte en moderne naturforvaltning efter de nævnte retningslinier, til at  

 gennemføre initiativer på marginaljordsområdet samt til sikring, herunder  

 opkøb af større sammenhængende arealer, med henblik på at tilgodese  

 økologiske, skovbrugsmæssige og friluftsmæssige hensyn.
Med det foreliggende lovforslag tilsigtes derfor udfra økologiske og  

 vedproduktionsmæssige hensyn en bred vifte af virkemidler med henblik på en  

 mere effektiv naturforvaltning.
Effekten vil også blive, at der på de  

 pågældende arealer gødskes mindre, bruges færre bekæmpelsesmidler, sikres  

 arealer for de vilde dyr og planter og skabes værdifuld produktion af træ.  

 Endelig kan forslaget ses som led i en forbedret opfyldelse af  

 forpligtelserne ifølge forskellige internationale konventioner, som Danmark  

 har tilsluttet sig.
 Det forventes, at en ikke uvæsentlig del af aktiviteterne efter den  

 foreslåede lov vil berøre arealer, der er udpegede som Ramsar- og  

 EF-fuglebeskyttelsesområder og disse arealer vil dermed være til gavn for de  

 arter, der er omfattet af internationale aftaler.
3. Lovforslagets principper Baggrund Efter lovforslaget vil der fortsat kunne erhverves fast ejendom for at  

 bevare landskaber og skaffe arealer til feriecentre, campingpladser og  

 almene, rekreative formål.
 Med lovforslagets ændrede og nye virkemidler åbnes derimod som noget meget  

 væsentligt mulighed for at gennemføre andre initiativer til gavn for såvel  

 natur og miljø som for friluftslivet.
Derimod forudsættes den foreslåede lov ikke - som lov 230 - anvendt til  

 fremskaffelse af arealer til sommerhusbebyggelse og kolonihaver.
Dog vil  

 ubebyggede sommerhusområder kunne erhverves til etablering af andre typer  

 rekreative anlæg, såfremt en sådan konvertering kan ske i overensstemmelse  

 med planlægningen for området.
 Lovforslagets nye bestemmelser om en naturforvaltning, der går videre end  

 blot erhvervelser, vil som nævnt i indledningen indgå i den forestående,  

 generelle revision af naturfredningsloven, der bl.a. gennem generelle  

 reguleringer sigter mod opfyldelsen af de samme overordnede mål.
 For at videreføre lov 230.s aktive indsats på friluftsområdet taler  

 fortsat de mulige udenlandske ønsker om erhvervelse af danske rekreative  

 områder.
Modernisering og forenkling Samtidig med den nævnte modernisering tilsigtes en forenkling.
Det  

 forudsættes således, at de generelle bevillingsregler muliggør overførsel af  

 et finansårs restbevilling til det næste.
Endvidere bemyndiges  

 miljøministeren til at sælge erhvervet ejendom og til efter forhandling med  

 finansministeren at modtage gaver til opfyldelse af lovens formål.
Endvidere foreslås det, at en del af bevillingen kan anvendes til dækning  

 af driftsudgifter på Miljøministeriets ejendomme.
Dette har været forudsat  

 også i lov 230's funktionsperiode (jf.
Akt 179 13/12 72 og senere  

 finanslove), men der har været rejst tvivl om ordningens rækkevidde.
Med  

 lovforslagets hjemmel aflastes Finansudvalget således for behandling af  

 enkeltsager vedr. midler til drift af erhvervede ejendomme.
Udvidelsen af lovens virkemidler sker, ved at der gives hjemmel til ydelse  

 af lån og tilskud til bevaring, pleje og genopretning af natur og til  

 friluftsformål samt til afholdelse af driftsudgifter på Miljøministeriets  

 ejendomme.
Det bemærkes, at der ikke efter lovforslaget kan ydes støtte til  

 ikke-statslig skovtilplantning.
 Ved vurderingen af det hensigtsmæssige i at yde lån eller tilskud vil  

 Miljøministeriet lægge vægt på, om lån/støttemodtager kan varetage opgaven på  

 en bedre og samfundsøkonomisk billigere måde end staten, eller at staten  

 opnår fordele, som den ikke kunne opnå på anden måde.
Ydelse til private af lån og tilskud til naturbevaring, -pleje og  

 -genopretning skal baseres på frivillige, privatretlige aftaler mellem det  

 offentlige eller almennyttige foreninger m.v. og ejerne.
Aftalerne skal være  

 bindende for ejeren /brugeren og fastlægge en bestemt driftsform for arealet  

 samt normalt også give offentligheden adgang hertil.
Bortset fra statslig skovtilplantning kan der ikke gives noget entydigt  

 svar på, hvilket af lovgivningens virkemidler, der skal anvendes i en given  

 situation.
Der vil som hidtil være brug for en afvejning i den konkrete sag  

 af, hvorvidt man skal erhverve, frede i medfør af naturfredningsloven, eller  

 om man skal indgå aftaler med lodsejerne.
 Hvor der skal etableres støttepunkter for friluftslivet, er det oftest  

 nødvendigt at kunne udøve ejers rådighed over den pågældende ejendom.  

 Erhvervelse er her hensigtsmæssig, mens det, hvor der er tale om at bevare et  

 område som hidtil, typisk vil være hensigtsmæssigt at anvende  

 fredningsinstituttet.
Ved naturgenopretningsprojekter vil der ofte blive tale om, at flere ejere  

 ønskes inddraget, dog således at kun dele af deres ejendomme er interessante  

 for projektet.
I sådanne situationer kunne det komme på tale at gennemføre en  

 jordfordelingssag.
Dog må det forventes, at der i medfør af den foreslåede  

 lov i højere grad end tidligere vil være behov for at erhverve  

 landbrugsejendomme.
Dette vil ske under den forudsætning, at de dele af  

 landbrugsejendommene, som ikke er nødvendige til erhvervelsesformålet, søges  

 frasolgt til anden side, mod at det indvundne salgsprovenu tillægges årets  

 bevilling.
Det vil ved lovens administration blive tilstræbt alene at  

 erhverve de arealer, som er omfattet af lovens formål.
Som bebudet i marginaljordsstrategien er det hensigten at udbygge lov om  

 jordfordeling med henblik på en mere målrettet anvendelse.
Heri bør indgå en  

 afklaring af arbejdsdelingen mellem dette lovforslags virkemidler og  

 jordfordelingens muligheder.
Det må forventes, at lovforslagets mulighed for pålæggelse af forkøbsret  

 og for ekspropriation navnlig vil blive benyttet i tilfælde, hvor f.eks.  

 gennemførelsen af et naturgenopretningsprojekt forudsætter erhvervelse af et  

 antal ejendomme, men hvor enkelte ejendomme viser sig ikke at kunne erhverves  

 i fri handel.
Det er uheldigt, hvis en enkelt eller få ejere kan hindre  

 gennemførelsen af hele projektet, når de øvrige ejere har afhændet deres  

 ejendom i fri handel.
Som nævnt i marginaljordsredegørelsen og det tilhørende notat er det endnu  

 ikke afklaret, hvorledes marginaljordsprojekter planlægges.
Miljøministeriet  

 finder, at det eksisterende plansystem er tilstrækkeligt, og at spørgsmålet  

 vil være centralt i den sammenfattende fysiske planlægning i de kommende år,  

 blandt andet fordi det herigennem vil være muligt at inddrage offentligheden  

 og de regionale og lokale myndigheder.
Som nævnt vil f.eks. områder til  

 skovtilplantning skulle udpeges i regionplanlægningen.
Ved indgåelse af aftaler om bevaring, pleje og genopretning vil det blive  

 tilstræbt at sikre offentligheden adgang til de omhandlede arealer.
Det har  

 været overvejet, om der - i lighed med den ordning der findes for brand- og  

 hærværksskader i de private skove - burde etableres en ordning som forsikring  

 mod de skader, der måtte opstå på de arealer, hvortil offentligheden får  

 adgang.
I forbindelse med arbejdet med de marginale jorder er det  

 tilkendegivet, at en sådan ordning anses for en nødvendighed.
Det foreslås  

 derfor, at miljøministeren kan erstatte grundejere de tab, som måtte opstå  

 som følge af en aftalt færdselsret for offentligheden.
En lille del af  

 bevillingen til lovens formål forventes derfor at medgå hertil.  

 Ekstraordinært store skader forudsættes dækket ved særlig bevilling.
Det er endvidere i lovens formålsbestemmelse præciseret, at loven også  

 skal bruges til fremme af kulturhistoriske interesser.
Det sker ved, at der  

 generelt vil indgå kulturhistoriske overvejelser ved anvendelse af lovens  

 virkemidler.
Dertil kommer at loven vil kunne anvendes til erhvervelse af  

 fortidsminder, i tilfælde hvor en offentlig ejendomsret over fortidsmindet er  

 hensigtsmæssig, fordi den almindelige beskyttelse i medfør af  

 naturfredningsloven ikke er tilstrækkelig til at sikre fortidsmindet.  

 Ligeledes kan loven anvendes til at erhverve eller indgå driftsaftaler for  

 arealer med grupper af fortidsminder ud fra såvel beskyttelseshensyn som  

 formidlingshensyn, herunder for at skabe offentlig adgang til  

 fortidsminderne.
4. Forholdet til landbrugets socio-strukturelle ordninger Lovforslagets intentioner på naturbevarings- og plejeområdet har  

 berøringsflader med de ordninger, der - gennem en revision af  

 Landbrugsministeriets forbedringslov - foreslås til udmøntning af EF's  

 socio-strukturelle foranstaltninger i Danmark.
Disse foranstaltninger  

 indebærer bl.a., at der kan gives tilskud til jordbrugere, der nedsætter  

 produktionen ved at tage arealer ud af drift eller ved at ekstensivere  

 produktionen, tilskud til jordbrugere, der inden for særligt udpegede  

 »miljøfølsomme områder« indgår aftaler med det offentlige om  

 miljøvenlig landbrugsdrift samt tilskud til skovtilplantning af  

 jordbrugsarealer, herunder arealer, der er taget ud af driften.
Udtagnings- og ekstensiveringsstøtten er landsdækkende landbrugsordninger,  

 der tilsigter at nedbringe landbrugsproduktionen og samtidig at forbedere  

 miljøet.
Ordningerne administreres af Landbrugsministeriet.
 Støtten til drift i de miljøfølsomme områder har et direkte  

 naturbeskyttende sigte, men vil - i modsætning til den her foreslåede lov -  

 kun kunne udnyttes i de af de regionale myndigheder særligt udpegede områder.
 Med udgangspunkt i marginaljordsredegørelsen, Miljøministeriets  

 »grønne strategi« samt vandmiljøhandlingsplanen er målsætningen med  

 ordningen at fremme sådanne ændringer i den aktuelle landbrugsmæssige  

 udnyttelse eller fastholde driftsformer, som kan bidrage til øget beskyttelse  

 og pleje f.eks. af strandenge, overdrev og ferske enge, vandløbs- og sønære  

 arealer samt andre områder, der i øvrigt er særligt følsomme for almindelig  

 landbrugsdrift.
Landbrugsministeriet og Miljøministeriet fastsætter de overordnede  

 kriterier for udpegningen af de miljøfølsomme områder.
Herefter udpeger og  

 beskriver de regionale myndigheder områder svarende til 2-4 pct. af de  

 landbrugsmæssigt udnyttede arealer på basis af regionplanlægningen og den  

 relevante sektorplanlægning.
Områdeudpegningerne og programmerne for  

 områdernes anvendelse forelægges EF-Kommissionen til godkendelse, og den  

 endelige afgrænsning fastlægges herefter i medfør af loven om lands- og  

 regionplanlægning.
Inden for de således udpegede områder og inden for programmerne for  

 områdernes anvendelse vil den enkelte jordbruger kunne indgå en  

 forvaltningskontrakt med amtsrådet.
Efter aftale med amtsrådet vil  

 primærkommunen kunne indgå kontrakten på amtsrådets vegne.
 Retningslinier for administrationen af ordningen for de miljøfølsomme  

 områder, såvel som retningslinier for tilsvarende forhold inden for rammerne  

 af den her foreslåede lov, fastlægges i et samarbejde mellem  

 Landbrugsministeriet og Miljøministeriet.
Tilskud til privat skovtilplantning vil blive ydet dels som led i  

 opfølgningen af EF's socio-strukturelle foranstaltninger, dels ved at indføre  

 en national tilplantningsstøtte.
Som vilkår for støtte til tilplantning vil  

 blive stillet krav om tilplantningsplan, fredskovspligt og overensstemmelse  

 med planlægningen i øvrigt.
5. Forholdet til andre støtteordninger Den foreslåede lov har desuden berøringsflader til den ordning, der siden  

 1984 har eksisteret i EF, om fællesskabsaktioner på miljøområdet, og til den  

 ordning som Miljøministeriet i samråd med Friluftsrådet administrerer  

 vedrørende tilskud af tipsmidlerne til ungdommens friluftsliv.
Ifølge Forordningen om fællesskabsaktioner på miljøområdet kan der ydes  

 finansiel støtte til projekter, der skal tilskynde til at bevare eller  

 genoprette stærkt truede biotoper, som beskytter fuglearter, der er i fare,  

 og som er af særlig betydning for fællesskabet.
Fællesskabet dækker højst 50  

 pct. af omkostningerne.
Der kan primært søges støtte til projekter, der ligger inden for de  

 områder, som er udpeget som EF-fuglebeskyttelsesområder.
Det er endvidere en  

 vigtig forudsætning, at projekterne har karakter af demonstrationsprojekter,  

 hvorigennem der kan indhentes nye erfaringer, som kan indgå i arbejdet med  

 bevarelse eller genopretning af stærkt truede biotoper.
Der kan således søges  

 tilskud til naturpleje og -genopretning af bestemte arealer inden for  

 fuglebeskyttelsesområderne, der i langt de fleste tilfælde også vil være  

 »miljøfølsomme områder« i henhold til den nævnte landbrugsmæssige  

 ordning.
 I medfør af ordningen om tilskud af tipsmidlerne til ungdommens  

 friluftsliv ydes der årligt inden for et beløb af knap 9 mio. kr. (1987)  

 tilskud til et større antal enkeltprojekter til gavn for friluftslivet.
Det samtidig fremsatte forslag til skovlov indeholder bestemmelser om, at  

 der kan ydes tilskud til fremme af løvskov, herunder til etablering af  

 skovbryn af løvtræer og buske.
Tilskud kan bl.a. gives for at sikre, at bøge-  

 og egearealet bevares eller forøges, især i områder hvor bøgen eller egen er  

 egnskarakteristiske.
Tilskudsordningen sigter bl.a. mod at varetage  

 landskabelige hensyn, hensyn til friluftslivet og hensyn til en værdifuld  

 træproduktion.
Miljøministeriet har et ansvar for, at administrationen af den her  

 foreslåede lov koordineres med administrationen af de øvrige ordninger.
Dette  

 kan ske på basis af bl.a. drøftelserne i det rådgivende udvalg, hvoraf  

 Landbrugsministeriet og Friluftsrådet er medlemmer.
6. Den hidtidige administration af lov 230 Lov 230 af 7. juni 1972 om erhvervelser af fast ejendom til fritidsformål  

 har været i kraft i godt 16 år.
Gennem årene er der erhvervet godt 600 ejendomme med et samlet areal på  

 ca. 15.000 ha.
Den samlede udgift hertil har andraget godt 325 mio. kr.
 Den årlige bevilling, der på finansloven er afsat til realisering af lov  

 230's formål, har de senere år andraget 27 mio. kr.
 Det kan konstateres, at loven inden for de bevillingsmæssige rammer der  

 har været til rådighed, har opfyldt sit formål: aktivt at medvirke til, at  

 befolkningen tilbydes mange vidt forskellige natur- og friluftsoplevelser.  

 Dette sigte bør videreføres som et vigtigt delelement i den nye lov.
 Ved afgørelsen af, om et erhvervelsesforslag skulle gennemføres, har  

 følgende kriterier været lagt og vil blive lagt til grund:
1) erhvervelsen skal have national eller væsentlig regional betydning, 2) erhvervelsen må ske i overensstemmelse med region- og  

 fredningsplanarbejdet i det pågældende område, 3) erhvervelsen skal komme en bred kreds af befolkningen til gode, enten  

 direkte eller indirekte gennem beskyttelsen af fredningsmæssige værdier, 4) erhvervelsen bør, bortset fra hvor særlige omstændigheder foreligger,  

 ikke omfatte fredede eller på anden måde beskyttede ejendomme, medmindre  

 nødvendig drift og pleje af ejendommen betinger at staten overtager den, 5) erhvervelse bør ikke ske, hvor formålet med erhvervelsen lige så godt  

 eller bedre vil kunne opnås ved fredning og 6) erhvervelsen bør ske i områder med en samlet erhvervelse- eller  

 fredningspolitik eller i tilknytning til anden statsejendom.
 Ved administrationen af loven har Miljøministeriet kunnet støtte sig på  

 rådgivende udtalelser fra Erhvervelsesudvalget, som rummer repræsentanter for  

 Finansministeriet, Landbrugsministeriet, Amtsrådsforeningen i Danmark,  

 Miljøministeriets departement samt Planstyrelsen og Skov- og Naturstyrelsen.  

 I november 1986 udvidedes udvalget med repræsentanter for Danmarks  

 Naturfredningsforening og Friluftsrådet.
I sager om erhvervelse af fast ejendom indhentes udtalelser fra  

 Statsskattedirektoratet om pris og øvrige handelsvilkår.
Hvis vilkårene  

 falder inden for direktoratets skøn, kan erhvervelsen gennemføres med  

 Finansministeriets tilslutning.
 Hvis der i Erhvervelsesudvalget ikke har været enighed om et  

 erhvervelsesforslag, er sagen af Finansministeriet krævet forelagt for  

 Finansudvalget.
 Skov- og Naturstyrelsen (tidligere Fredningsstyrelsen) har varetaget  

 formandskabet for udvalget, i den periode hvor loven har været administreret  

 af Miljøministeriet.
 Ved administrationen af loven har Miljøministeriet desuden støttet sig på  

 de regionale fredningsmyndigheders holdning til de enkelte  

 erhvervelsesforslag, Dette samarbejde forudsættes videreført og udvidet for  

 så vidt angår forslag om tilskud til større naturbevarings- og  

 genopretningsprojekter.
Rammerne for samarbejdet mellem de regionale fredningsmyndigheder og  

 Miljøministeriet om ejendomserhvervelser er efter en konference herom mellem  

 amtsrådene/Hovedstadsrådet og Miljøministeriet fastlagt i et notat  

 (»Middelfartpapiret, juli 1986«). Ifølge dette notat drøftes  

 forslag til erhvervelser mellem den regionale fredningsmyndighed og det  

 pågældende statsskovdistrikt for at få erhvervelserne belyst så grundigt som  

 muligt, herunder formålet med erhvervelserne og hovedretningslinierne for den  

 fremtidige drift.
Herefter sendes forslagene til Skov- og Naturstyrelsen.
Miljøministeriets ejendomme administreres af statsskovdistrikterne.  

 Overførsel af administrationen af en ejendom til en anden myndighed, f.eks.  

 et amtsråd, herunder de økonomiske byrder, der er forbundet hermed, vil kunne  

 aftales med bevarelse af ejendomsretten i Miljøministeriet.
Det vil  

 formentlig i visse tilfælde være hensigtsmæssigt, at der aftales en sådan  

 overførsel.
Det vil typisk dreje sig om enligtliggende støttepunkter for  

 friluftslivet og egentlige aktivitetsbetingede projekter.
Andre forhold kan  

 gøre det hensigtsmæssigt, at arealer forvaltes af en anden myndighed.
En  

 tilsvarende overførsel af arealer fra andre myndigheder til Miljøministeiet  

 kan ligeledes komme på tale.
 Selv om lov 230 rummer mulighed for ydelse af lån til  

 ejendomserhvervelser, har der ikke i nævneværdigt omfang været ansøgt herom.  

 Årsagen hertil har bl.a. været, at forrentningsvilkårene ikke har været  

 attraktive i forhold til det private lånemarked, og - i de senere år - at  

 aktiviteter finansieret af lån ikke har været holdt uden for de regionale  

 myndigheders aktivitetsrammer.
Selv om lov 230 ligeledes rummer en ekspropriationsmulighed - samt en  

 mulighed for pålæggelse af forkøbsret - har denne ekspropriationshjemmel  

 aldrig været anvendt.
Der er endvidere kun i få tilfælde pålagt forkøbsret på  

 ejendomme.
Miljøministeriets opkøb i medfør af loven foregår på markedsvilkår, dvs,  

 at ministeriet ofte er henvist til - med meget korte frister - at købe  

 ejendomme, der alligevel er udbudt til salg.
Dette har i enkelte tilfælde  

 bevirket, at ministeriets muligheder for at købe værdifulde ejendomme er  

 forskertset.
Det har i visse tilfælde været vanskeligt på kort sigt at skabe en  

 sammenhæng i de erhvervelser, som har kunnet gennemføres på disse  

 betingelser.
Det har derfor i Erhvervelsesudvalget været påpeget, at  

 opkøbsplanlægningen burde prioriteres højt med henblik på at skabe større,  

 sammenhængende naturområder.
Miljøministeriet har bl.a. på denne baggrund  

 udarbejdet opkøbsplaner for »Sydskoven« (Karlstrup - Karlslunde  

 området) samt for et områdde i Nordjylland ved »Vandplasken«, og  

 flere er på vej.
F.eks. har der været samarbejdet med de berørte myndigheder  

 (herunder den regionale myndighed) om opkøbsplanlægning for Nordsamsø, Mols  

 og Helgenæs.
Endvidere vil der på baggrund af driftsplanlægningen af  

 Miljøministeriets arealer kunne ske udpegning af arealer til opkøb.
En  

 opkøbsplan for et område betyder dog ikke nødvendigvis, at en erhvervelse i  

 dette område går forud for en enligtliggende ejendom.
Hvilke ejendomme, der  

 skal erhverves, vil afgøres ved almindelig prioritering.
7. Om salg af miljøministerielle ejendomme De arealer og ejendomme, som Skov- og Naturstyrelsen forvalter tilhører en  

 række forskellige kategorier som f.eks. skove, klitter, heder, søer,  

 strandenge, overdrev, landbrug, strande, p-pladser og opholdsarealer, stier  

 og jordfaste fortidsminder.
 På arealerne kan være etableret f.eks. campingpladser, hoteller,  

 forlystelsesparker, restauranter, butikker, planteskoler, golfbaner,  

 savværker, fodboldbaner, hestevæddeløbsbaner, sommerhuse, feriebyer,  

 skydebaner, spejderhytter, naturskoler og besøgscentre til  

 oplysningsvirksomhed.
 Arealerne tjener således til en bred vifte af formål som træproduktion,  

 miljøværn, naturbeskyttelsesformål såvel nationalt som internationalt,  

 kulturhistoriske formål, friluftsformål, naturvejledning og forsknings- og  

 undervisningsformål.
Skov- og Naturstyrelen tilsigter, at driften så vidt muligt samtidig  

 varetager et så bredt spektrum af formål som muligt.
Træproduktion, miljøværn  

 (klitskov, sandflugt), naturbeskyttelse og friluftsliv er de centrale formål.
 Det vil være uhensigtsmæssigt og i strid med lovforslagets intentioner at  

 afhænde de ejendomme, som er centrale for styrelsens virksomhed og formål,  

 dvs. skove, naturområder og områder af kulturhistorisk betydning og  

 fortrinsvis af national betydning samt områder af særlig betydning for  

 friluftslivet.
Det kan imidlertid konstateres, at det for nogle af de erhvervede  

 ejendomme gælder, at erhvervelsen efterfølgende har vist sig mindre  

 betydningsfuld end forudsat, eller at man har opgivet det oprindelige formål  

 med erhvervelsen.
Udviklingen kan også have medført, at formålet med  

 erhverelsen viser sig også at kunne fremmes, hvis arealet ejes af en anden  

 offentlig myndighed eller af private, f.eks. mod en tinglyst begrænsning i  

 ejendomsretten.
Endelig kan praktiske og/eller økonomiske overvejelser føre til ønsket om  

 salg af smårealer og arealer indrettet til p-pladser, der kan overdrages til  

 en kommune og lignende.
Også overflødiggjorte bygninger vil kunne afhændes.
 Styrelsen vil således i administrationen af sine ejendomme stedse overveje  

 frasalg af boliger, gårde, sommerhusgrunde, anlæg til intensivt rekreativt  

 brug, som f.eks. hoteller, kroer, skydebaner, campingpladser, sportspladser,  

 landbrugsjorder, der ikke skal bruges til skovtilplantning eller som iøvrigt  

 ikke er væsentlige udfra en naturforvaltnings-mæssig synsvinkel.
8. Hørte myndigheder Et udkast til det tidligere fremlagte L 214 samt bemærkninger hertil har i  

 oktober 1987 været forelagt for følgende myndigheder og organisationer m.v.:
 Finansministeriet, Landbrugsministeriet, Indenrigsministeriet,  

 Justitsministeriet, Ministeriet for Skatter og Afgifter, Økonomiministeriet,  

 Kultur- og Kommunikationsministeriet, Kirkeministeriet,  

 Statsskattedirektoratet, Amtsrådsforeningen i Danmark, Hovedstadsrådet,  

 Kommunernes Landsforening, Danmarks Naturfredningsforening, Friluftsrådet,  

 Naturfredningsrådet, Overfredningsnævnets sekretariat, Fortidsminderådet,  

 udvalgsformand Holger Hansen, Dansk Skovforening, De samvirkende danske  

 Skovdyrkerforeninger, Tolvmandsforeningerne, De samvirkende danske  

 Landboforeninger, Danske Husmandsforeninger, Det danske Hedeselskab, Dansk  

 Ornitologisk Forening, Danmarks Sportsfiskerforbund, Dansk Botanisk Forening,  

 Entomologisk Forening, Dansk Zoologisk Konservatorfor-ning, Dansk  

 Jagtforening, Landsjagtforeningen af 1923, Dansk Strandjagtforening, Dansk  

 Erhvervsgartnerforening, Dyrehandlernes Brancheforening, Nordisk  

 Herpetologisk Forening og Nordisk Safariklub.
9. Økonomisk-administrative konsekvenser Med baggrund i miljøministerens redegørelse om mål og midler i  

 miljøpolitikken nr. 1 og i forslag til finanslov 1989 kan det skønnes, at der  

 i perioden 1989-92 vil være 681 mio. kr. til rådighed til aktiviteter inden  

 for lovforslagets formål.
Dette beløb er foreløbigt fordelt således: Naturbevaring og - genopretning  

 270 mio kr., skovtilplantning (herunder opkøb hertil) 281 mio kr. og  

 friluftsliv (opkøb, naturskoler, naturvejledning m.m.) 130 mio. kr.
Da  

 skovtilplantning og store naturgenopretningsprojekter samt etablering af  

 støttepunkter for friluftslivet oftest kræver, at arealerne erhverves, og da  

 det er uvist, hvornår de relevanate ejendomme kommer til salg, er det  

 forbundet med stor usikkerhed at skønne over, hvorledes bevillingerne til  

 lovens delformål vil blive forbrugt over tiden.
 En foreløbig fordeling ser således ud:
 Fordelingen af det nødvendige bevillingsbehov på de enkelte finansår vil  

 blive indarbejdet i de årlige finanslove eller blive forelagt særskilt for de  

 bevilgende myndigheder.
 I beløbene er indeholdt de nødvendige udgifter til administration.
Bemærkninger til lovens enkelte bestemmelser Til § 1 Lovens formålsparagraf bestemmer, at det med loven - ud over at skabe  

 forbedrede rammer og muligheder for friluftslivet, som det hidtil har været  

 tilfældet med lov 230 - skal tilstræbes at bevare og pleje landets  

 landskabelige og kulturhistoriske værdier, at bevare eller forbedre  

 betingelserne for det vilde plante- og dyreliv samt at øge statsskovarealet.  

 Det fremgår, at der er tale om varetagelse af 4 sideordnede hensyn.
Lovens virkemidler forudsættes anvendt til naturbevaring, herunder  

 naturpleje, og til naturgenopretning til gavn for såvel flora og fauna som de  

 landskabelige værdier, til skovtilplantning samt til opkøb af arealer til  

 rekreative anlæg til gavn for friluftslivet.
Skovtilplantning er ønskelig  

 udfra både produktionsmæssige og naturbeskyttelseshensyn, ligesom skovene er  

 værdifulde for friluftslivet.
Til § 2 Paragraffen hjemler de økonomiske virkemidler, som er nødvendige for at  

 opfylde lovens formål.
Som hidtil er det forudsat, at miljøministeren kan  

 erhverve ejendomme og yde lån til erhvervelse af ejendomme.
Udvidelsen i  

 forhold til lov 230 sker ved, at der må skabes hjemmel til at yde lån og  

 tilskud til naturbevaring, naturpleje og naturgenopretning og til at afholde  

 udgifter til skovtilplantning samt til gavn for friluftslivet.
Hertil kommer  

 muligheden for umiddelbart at anvende en del af bevillingen til driften af de  

 erhvervede ejendomme.
 Miljøministeriet, Skov- og Naturstyrelsen, råder med sine  

 statsskovdistrikter over en velegnet organisation til at varetage opgaven  

 vedrørende statslige erhvervelser.
Den statslige skovtilplantning vil blive foretaget af  

 statsskovdistrikterne.
Også naturgenopretningen m.v. på Miljøministeriets  

 arealer og aktiviteter inden for friluftsområdet vil blive varetaget af  

 distrikterne.
For naturbevarings-, -pleje og -genopretningsaktiviteterne, herunder dem  

 der på grundlag af aftaler skal gennemføres af ejendommenes ejere,  

 forudsættes det, at såvel ministeriet som de kommunale råd - i første række  

 de regionale myndigheder - kan være kontrahenter, dvs. indgå aftalerne og  

 formidle de nødvendige tilskud.
Herudover forudsættes også almennyttige  

 foreninger m.v. (f.eks.
Friluftsrådet og Danmarks Naturfredningsforening) på  

 baggrund af et tilskud hertil at kunne træffe aftaler med lodsejere om  

 sådanne opgaver.
For så vidt angår store eller dyre projekter eller store  

 projekter med en enkelt eller få ejere kan lån eller tilskud gives direkte af  

 ministeriet til ejendommenes ejere.
 Store naturgenopretningsprojekter - f.eks. genskabelse af en tørlagt sø -  

 er dog en så omfattende ændring af naturtilstanden, at det nødvendige areal  

 formentlig må erhverves.
I situationer hvor mange, ofte mindre, arealer med forskellige ejere skal  

 indgå i et samlet projekt, vil det ofte være hensigtsmæssigt, at den  

 regionale fredningsmyndighed eller kommunalbestyrelsen forhandler og indgår  

 aftaler med ejerne samt evt. gennemfører den forudsatte pleje/drift af  

 arealerne.
I de tilfælde, hvor ejerne selv forestår arbejdet, har den  

 aftalende myndighed en vejledende og opfølgende (kontrollerende) funktion.
 Aftaler om naturbevaring, -pleje og -genopretning vil blive  

 tidsbegrænsede, maksimalt 10 års løbetid, og de forudsættes for  

 Miljøministeriets regning tinglyst på ejendommene.
Når aftaleperioden udløber, må det søges sikret, at arealerne ikke falder  

 tilbage til en uønsket tilstand.
Dette kan ske ved indgåelse af et nyt  

 kontraktsforhold.
Hvis ejeren imidlertid ikke ønsker dette, vil det ofte være  

 ønskeligt at erhverve arealet.
Det vil derfor i en række tilfælde være  

 hensigtsmæssigt, at der ved indgåelse af den første aftale også aftales en  

 forkøbsret for staten til de pågældende arealer til en pris, som falder inden  

 for Statsskattedirektoratets værdiskøn på handelstidspunktet .
Som nævnt har det været afgørende for en ejendoms erhvervelse i medfør af  

 lov 230, at den skulle have hovedsagelig regional betydning for  

 friluftslivet, og at den skulle være i overensstemmelse med den gældende  

 planlægning for området.
Disse kriterier vil fortsat være gældende for  

 erhvervelser.
 Opkøbspolitikken vil blive koordineret med landbrugsministeriets opkøb i  

 medfør af udlånsloven.
For naturgenopretnings- og plejeprojekter er situationen en anden.
Også  

 mindre projekter af mere lokal karakter kan have stor betydning for miljøet  

 og for det bynære friluftsliv.
Sådanne projekter vil oftest skulle forestås  

 af den pågældende kommune eller regionale myndighed eller en organisation med  

 lokal repræsentation.
I sådanne tilfælde bør det overvejes, om det statslige  

 tilskud i medfør af loven bør være 100 pct. af omkostningerne, eller om den  

 lokale kontrahent bør afholde en del af udgifterne.
§ 2, stk. 2, giver miljøministeren hjemmel til at afhænde fast ejendom.  

 Der vil typisk være tale om at afhænde de dele af en ejendom - f.eks.  

 landbrugsarealer - som er erhvervet i forbindelse med en samlet handel, men  

 som ikke er nødvendige til opfyldelse af lovens formål.
Salget vil ske i  

 overensstemmelse med proceduren foreskrevet i landbrugsloven, og med  

 jordlovsmyndighedernes medvirken.
Salg af andre arealtyper vil ske under  

 forudsætning af, at der ikke derved sker en tilsidesættelse af de hensyn, som  

 loven tilsigter at varetage, jf. afsnit 7 ovenfor.
 § 2, stk. 3, bestemmer, at miljøministeren kan fastsætte nærmere regler  

 for brugen af lovens virkemidler, nævnt i stk. 1.
Til § 3 Som hidtil forudsættes det (jfr. § 3, stk. 1), at finansministeren for de  

 lån, der ydes, fastsætter de »tekniske« vilkår, dvs. bestemmer  

 forrentning og løbetid.
 Stk. 2. bestemmer, at indtægter, der fremkommer ved salg af (dele af)  

 erhvervede ejendomme, også tillægges årets bevilling.
Med henblik på varetagelse af de hensyn, der rummes i de tidligere  

 fremsatte forslag om dannelse af en natur- eller friluftsfond, bestemmes det  

 i stk. 3, at ministeren kan modtage gaver, som kan anvendes til lovens  

 formål.
Herved sker der i øvrigt en forenkling i forhold til i dag, hvor  

 miljøministeren skal opnå Finansudvalgets tilslutning til modtagelse af  

 sådanne gaver.
Til §§ 4, 5 og 6 Forkøbsretinstituttet (§ 4) er kendt fra lov 230. I lovforslaget er der  

 sket en udvidelse, derved at der også hjemles mulighed for umiddelbart at  

 pålægge forkøbsret på (og i medfør af § 7 ekspropriere) landbrugsejendomme.  

 Som hidtil forudsættes landbrugsjord frasolgt efter reglerne i  

 landbrugsloven, i de tilfælde hvor sådanne arealer har måttet erhverves som  

 led i en samlet handel, men hvor jorderne ikke er nødvendige til  

 realiseringen af et projekt inden for lovens formål.
Endvidere er kravet i lov 230's § 4, stk. 3, om »en iværksat  

 planlægning« som grundlag for pålæggelse af »forkøbsret  

 iøvrigt« frafaldet.
Dette skyldes, at arten af de ejendomme/arealer, der  

 ønskes erhvervet, er så varierende, at der ikke kan stilles entydige krav til  

 den bagvedliggende planlægning.
I nogle tilfælde, f.eks. ved  

 skovtilplantning, er der tale om, at de vil være medtaget i  

 regionplanlægningen.
I andre tilfælde, f.eks. ved etablering af et  

 støttepunkt for friluftslivet, kan erhvervelsen være baseret på en lokalplan.  

 I atter andre tilfælde, bl.a. i forbindelse med realiseringen af  

 naturgenopretningsprojekter, kan der - jf. marginaljordsredegørelsen og  

 bemærkningerne ovenfor - ikke siges noget entydigt om det  

 planlægningsgrundlag, som måtte være nødvendigt og tilstrækkeligt for  

 pålæggelse af forkøbsret.
 Det må dog forudsættes, at hvor der pålægges forkøbsret med henblik på  

 større opkøb eller opkøb af flere ejendomme til bestemte formål, skal dette  

 ske i overensstemmelse med den gældende planlægning for området.
 I lovforslaget er lov 230's krav i forbindelse med »pålæggelse af  

 forkøbsret iøvrigt« om en ejendoms/et areals »særlige  

 egnethed« derimod udvidet til at gælde pålæggelse af forkøbsret  

 generelt.
 § 6 angiver med henvisning til bestemmelserne herom i udlånsloven den  

 procedure, der skal følges, når en ejendom med pålagt forkøbsret agtes  

 handlet.
Det er dog fundet nødvendigt, at der indrømmes miljøministeren en 8 uger  

 frist, til afgørelse af hvorvidt forkøbsretten kan/skal gøres gældende (§ 6,  

 stk. 2), bl.a. fordi Statsskattedirektoratet skal udtale sig, før handelen  

 kan gennemføres.
Det vil dog blive vurderet, om denne frist vil kunne  

 forkortes.
Til § 7 Lovforslagets ekspropriationsadgang svarer i sin udformning til lov 230's.  

 Som nævnt har den aldrig været brugt.
Siden vedtagelsen af lov 230 er planlægningssystemet væsentligt udbygget.  

 Hvilket planlægningsgrundlag, der må være til stede som basis for  

 ekspropriation vil afhænge af den påtænkte erhvervelses omfang og karakter.  

 Ekspropriationsgrundlaget kan f.eks. være en lokalplan.
Det vil imidlertid  

 ofte være tilstrækkeligt, at det i region-, frednings- eller  

 kommuneplanlægningen er bestemt, at naturbevaring, -genopretning eller  

 friluftsaktiviteter kan finde sted på arealet.
Endvidere kan en af det  

 rådgivende udvalg tiltrådt opkøbsplan eller plan for naturbevaring eller  

 -genopretning danne grundlag for ekspropriation.
Det forventes, at ekspropriationsadgangen nødvendigvis må benyttes i  

 større omfang i fremtiden, f.eks. med henblik på at sikre muligheden for  

 gennemførelse af større naturgenopretningsprojekter samt i visse tilfælde  

 muligheden for at etablere anlæg for friluftslivet.
Dette gælder specielt i  

 de situationer, hvor det på grund af modstand fra en enkelt eller få  

 grundejere ikke er muligt at gennemføre et samlet projekt.
Til § 8 Miljøministeriet har ved administrationen af lov 230 støttet sig på  

 rådgivning fra det såkaldte Erhvervelsesudvalg.
I lovforslaget bestemmes, at miljøministeren rådgives af et udvalg, hvis  

 medlemskreds forudsættes at blive udvidet i forhold til det nuværende  

 Erhvervelsesudvalgs.
Således tilbydes Kommunernes Landsforening,  

 Naturfredningsrådet, Fortidsminderådet, De danske Landboforeninger, Danske  

 Husmandsforeninger, Tolvmandsforeningerne og Jagtorganisationernes  

 Fællesudvalg sæde i udvalget, jf. § 8, stk. 2. Det forudsættes, at  

 Miljøministeriet varetager formandskabet.
 Hvis ministeren skønner det hensigtsmæssigt, kan der udskilles underudvalg  

 til behandling af specielle typer af sager.
Det er hensigten, at udvalget kun rådspørges i sager om større  

 ejendomserhvervelser, om større naturbevarings- og  

 genopretningsprojektforslag, om opkøbsplanforslag samt i sager om forkøbsret  

 og ekspropriation.
Herudover rådgiver udvalget miljøministeren om den  

 tilsigtede overordnede fordeling af årets bevilling på lovens forskellige  

 delformål.Fordelingen kan dog justeres i årets løb i takt med ændringer i de  

 forudsatte bevillingsbehov.
Som anført i § 8, stk. 1, er udvalget rådgivende.
Der vil næppe i alle  

 sager kunne opnås en enstemmig tilslutning fra udvalget.
Tidligere blev  

 sådanne sager oftest forelagt Finansudvalget.
Denne praksis vil blive  

 videreført for så vidt angår store eller principielle sager.
 § 8, stk. 3, bestemmer, at miljøministeren fastsætter en forretningsorden  

 for det rådgivende udvalg, f.eks. med henblik på nærmere at afgrænse arten og  

 størrelsen af de sager, som ikke skal behandles af udvalget.
Til § 9 Paragraffen giver miljøministeren en generel adgang til - i forbindelse  

 med delegation af kompetencen til en af ministeriets styrelser (Skov- og  

 Naturstyrelsen) - at bestemme, at afgørelser truffet af styrelsen er  

 endelige.
Til § 10 Som nævnt anses det at være hensigtsmæssigt, at de skader, der måtte opstå  

 som følge af en aftalt offentlig færdsel på en ejendom, kan erstattes med  

 hjemmel i loven. § 10 giver ministeren denne mulighed, samtidig med at der  

 gives mulighed for at fastsætte nærmere regler for dækningens omfang.
Den  

 eksisterende ordning for de private skove har aldrig medført krav om dækning  

 af store skader, mens der til dækning af mindre skader årligt medgår et beløb  

 af størrelsesordenen 300.000 kr.
 Den her foreslåede ordning forventes at kunne dækkes inden for en  

 beløbsramme på 200.000 kr. årligt.
Til §§ 11 og 12 Loven træder i kraft den 1. januar 1989 (§ 11, stk. 1). Den gælder ikke  

 for Færøerne og Grønland (§ 12).
 Da lovforslaget rummer de samme muligheder som lov 230, forudsættes denne  

 lov ophævet, jf. § 11, stk. 2.
Efter 2. behandling den 27. april 1989 Kapitel 1 Lovens formål § 1. Lovens formål er at fremme bestræbelserne for 1) at bevare og pleje landskabelige og kulturhistoriske værdier, 2) at bevare eller forbedre betingelserne for det vilde plante- og  

 dyreliv, 3) at forøge skovarealet og 4) at forbedre mulighederne for befolkningens friluftsliv.
Kapitel 2 Ejendomserhvervelser, lån, tilskud m.v.
§ 2. Til opfyldelse af lovens formål fastsættes på de årlige finanslove en  

 beløbsramme, inden for hvilken miljøministeren kan 1) erhverve fast ejendom og afholde udgifter til driften, herunder  

 tilplantning, 2) yde lån til amtskommuner, kommuner eller almennyttige foreninger,  

 stiftelser, institutioner m.v. til erhvervelse af fast ejendom og 3) yde lån og tilskud til amtskommuner, kommuner, almennyttige foreninger,  

 stiftelser, institutioner m.v. samt private ejendomsejere til bevaring, pleje  

 og genopretning af naturområder og til forbedring af mulighederne for  

 friluftslivet.
 Stk. 2. Miljøministeren kan sælge fast ejendom.
 Stk. 3. Miljøministeren kan fastsætte nærmere regler for administrationen  

 af stk. 1.
 § 3. Finansministeren fastsætter vilkårene for lån i henhold til § 2, stk.  

 1.
 Stk. 2. Provenuet ved salg af fast ejendom tillægges årets bevilling.
 Stk. 3. Miljøministeren kan efter forhandling med finansministeren modtage  

 gaver til opfyldelse af lovens formål.
Kapitel 3 Forkøbsret § 4. Miljøministeren kan bestemme, at ejendomme i landzone eller  

 sommerhusområde, der er særlig egnede til opfyldelse af lovens formål,  

 pålægges forkøbsret for staten.
 Stk. 2. Ejeren af den pågældende ejendom underrettes om forkøbsretten, der  

 tinglyses på ejendommen.
 Stk. 3. Forkøbsretten respekterer private forkøbsrettigheder og  

 køberettigheder, der er tinglyst før datoen for lovforslagets fremsættelse,  

 men går i øvrigt forud for andre rettigheder over ejendommen, uanset hvornår  

 de er stiftet.
§ 5. Forkøbsretten gælder ved enhver erhvervelse af ejendommen eller dele  

 af ejendommen.
Forkøbsretten kommer dog ikke til anvendelse, 1) når staten, en amtskommune eller en kommune erhverver ejendommen til  

 andre formål end denne lovs, 2) når ejendommen erhverves af en person ved arv, ved overtagelse til  

 hensidden i uskiftet bo eller ved deling af fælles bo, eller 3) når erhververen er den hidtidige ejers ægtefælle eller er beslægtet  

 eller besvogret med den hidtidige ejer i op- eller nedstigende linie eller i  

 dennes sidelinie så nær som søskende eller deres børn.
 § 6. Reglerne i §§ 21-26 i lov om statens fremskaffelse af jord og udlån  

 til jordbrugsmæssige formål m.m. finder tilsvarende anvendelse, når der er  

 pålagt forkøbsret efter § 4, idet miljøministeren træder i stedet for  

 landbrugsministeren.
 Stk. 2. Fristen for at gøre forkøbsretten gældende fastsættes dog til 8  

 uger i sager i medfør af denne lov.
Kapitel 4 Ekspropriation § 7. Miljøministeren kan ekspropriere en ejendom, hvis der kan pålægges  

 forkøbsret i medfør af § 4, når det er af væsentlig betydning at råde over  

 ejendommen for at gennemføre foranstaltninger på grundlag af en planlægning  

 til fremme af lovens formål.
Kapitel 5 Rådgivende udvalg § 8. Miljøministeren nedsætter et udvalg, som er rådgivende for ministeren  

 i sager af større betydning efter loven.
Stk. 2. Finansministeriet, Landbrugsministeriet, Amtsrådsforeningen i  

 Danmark, Hovedstadsrådet, Kommunernes Landsforening, Danmarks  

 Naturfredningsforening, Friluftsrådet, Naturfredningsrådet,  

 Fortidsminderådet, De danske Landboforeninger, Danske Husmandsforeninger,  

 Tolvmandsforeningerne, Jagtorganisationernes Fællesudvalg, Dansk Ornitologisk  

 Forening, Dansk Skovforening og Danmarks Sportsfiskerforbund udpeger hver et  

 medlem af udvalget.
Miljøministeren udpeger udvalgets formand og yderligere  

 et antal medlemmer fra Miljøministeriet.
 Stk. 3. Miljøministeren fastsætter en forretningsorden for udvalget.
Kapitel 6 Myndigheder, erstatning m.v.
 § 9. Overlader miljøministeren sine beføjelser til at træffe afgørelser  

 efter loven eller efter bestemmelser fastsat efter loven til en institution  

 under ministeriet, kan ministeren fastsætte regler om adgangen til at klage  

 over afgørelserne, herunder om, at afgørelserne ikke kan indbringes for  

 ministeren.
 § 10. Miljøministeren kan fastsætte nærmere regler om erstatning for de  

 skader, der måtte opstå som følge af en aftalt offentlig adgang til en privat  

 ejendom.
Kapitel 7 Ikrafttræden m.v.
 § 11. Loven træder i kraft dagen efter bekendtgørelsen i Lovtidende.
 Stk. 2. Samtidig ophæves lov nr. 230 af 7. juni 1972 om erhvervelse af  

 fast ejendom til fritidsformål.
 § 12. Loven gælder ikke for Færøerne og Grønland.
