Indledning 1. Med virkning fra den 1. juli 1989 er der ved lov  

 nr. 322 af 24. maj 1989 gennemført en lovbestemt revision af lov om  

 byfornyelse og boligforbedring.
Som følge heraf er der foretaget en lang  

 række ændringer i loven.
Nogle af disse ændringer vedrører ligeledes lov om  

 sanering.
 Denne vejledning indeholder en gennemgang af ændringerne, der bl.a.  

 vedrører følgende:
- § 3 - ombygning af erhvervsejendomme til beboelse - boligforbedringer i byfornyelsesområder - lempet procedure for gennemførelse af mindre byfornyelsesbeslutninger og  

 ændringer af byfornyelsesbeslutninger - begrænsning af fortrinsretten - byfornyelsesnævnenes kompetence - midlertidige erstatningsboliger - BZ-sikring af bygninger - offentligt udbud af ombyggede ejendomme og ryddede grunde - støtteregler for 1- og 2-familiehuse - kondemnering - ændringer, der vedrører sanering.
 Vejledningen er opdelt i følgende afsnit:
1. § 3-normer 2. Forenkling og smidiggørelse 3. Byfornyelsesnævn og klageadgang 4. Midlertidige erstatningsboliger 5. BZ-sikring af bygninger 6. Støtte- og finansieringsbestemmelser 7. Ændringer vedrørende lovens kap.
VIII 8. Ændringer, der vedrører saneringsloven.
§ 3-normer I henhold til byfornyelsesloven skal en ejendom for at være tidssvarende i  

 det væsentlige opfylde en række kvalitetsnormer.
 Disse normer fremgår af lovens § 3 og er et maksimum for, hvad  

 kommunalbestyrelsen kan træffe beslutning om.
1.1. Rammebestemmelser Den gennemførte ændring af § 3 betyder, at bestemmelsen er blevet en  

 overordnet rammebestemmelse med hjemmel til at fastsætte mere detaljerede  

 regler.
Bestemmelsen indeholder endvidere hjemmel til at fastsætte regler om  

 en prioriteret rækkefølge af vedligeholdelses- og forbedringsindsatsen til  

 sikring af, at ejendommen efter endt istandsættelse befinder sig på et vist  

 minimumsistandsættelsesniveau.
 Der vil blive udarbejdet en bekendtgørelse, der foruden at samle allerede  

 eksisterende regler om energiforbrug, brandsikring og el-installationer i  

 ejendomme omfattet af en byfornyelses- eller boligforbedringsbeslutning  

 (bekendtgørelse nr. 703 af 7. oktober 1986) samt bestemmelserne om indretning  

 af ældre- og handicapegnede boliger (bekendtgørelse nr. 644 af 1.10.1987)  

 kommer til at indeholde yderligere nødvendige bestemmelser om de overordnede  

 kvalitetsnormer, som er omfattet af § 3, stk. 1. Alle bestemmelser, der  

 danner maksimumsgrænsen for, hvilke foranstaltninger kommunalbestyrelsen i  

 henhold til § 3 kan træffe beslutning om, vil herefter fremgå af  

 bekendtgørelsen.
Der er ikke med den gennemførte ændring af § 3 tilsigtet nogen sænkning af  

 de eksisterende overgrænser for, hvilke byfornyelsesforanstaltninger der kan  

 udføres for at gøre en bygning/bolig tidssvarende.
Nykonstruktionen af § 3  

 imødekommer et ønske om et administrativt lettere, mere praktisk og  

 fleksibelt grundlag for at kunne tilpasse rammerne på byfornyelsesområdet til  

 udviklingen i form af f.eks. installationstårne, glasoverdækninger, altaner,  

 elevatorer, energi- og ressourcemæssige foranstaltninger m.v.
1.2. Prioriteret rækkefølge Der vil herudover i bekendtgørelsen blive fastsat regler for en  

 prioriteret rækkefølge af byfornyelsesindsatsen.
 I ejendomme, der er omfattet af en byfornyelses- eller  

 boligforbedringsbeslutning, skal der under alle omstændigheder ske  

 afhjælpning af sundheds- og brandfarlige forhold, jf. § 70, senest i  

 forbindelse med gennemførelsen af beslutningen.
 For de ejendomme, som herudover skal istandsættes, vil der i den nævnte  

 bekendtgørelse blive stillet krav om, at ejendommens vedligeholdelsesmæssige  

 mangler omfattende forhold vedrørende sikkerhed, klimaskærm og ydre  

 fremtrædelsesform, jf. § 3, stk. 1, punkt 1-3, skal udbedres først, idet  

 kommunalbestyrelsen alene kan undlade at kræve mindre væsentlige mangler  

 afhjulpet.
 Kun såfremt ejendommen allerede opfylder rammebestemmelsens punkt 1-3,  

 eller kommunalbestyrelsens beslutning indeholder krav om opfyldelse af disse  

 bestemmelser, vil der være mulighed for tillige at lade beslutningen omfatte  

 krav om forbedring/modernisering af ejendommen, jf. § 3, stk. 1, punkt 4-6  

 samt stk. 4.
Boligstyrelsen påtænker endvidere som en hjælp til kommuner,  

 byfornyelsesselskaber, rådgivere og projekterende at udarbejde en vejledning  

 vedrørende fortolkning af § 3-normerne.
Det er hensigten, at vejledningen  

 skal repræsentere et samlet udtryk for den relevante viden, der er opsamlet  

 og formuleret på området, som f.eks. tekniske anvisninger og  

 fortolkningsbidrag vedrørende bestemmelsens maksimumsgrænse.
1.3. Ikrafttræden Bestemmelserne om en prioriteret rækkefølge for byfornyelsesindsatsen  

 finder først anvendelse på beslutninger, der træffes efter den ovennævnte  

 bekendtgørelses ikrafttræden.
 Man skal iøvrigt henlede opmærksomheden på, at den nye bestemmelse i § 3,  

 stk. 1, nr. 6, vedrørende kravene til boligens indretning først træder i  

 kraft ved Boligministeriets bekendtgørelse samtidig med ikrafttræden af det  

 kommende bygningsreglement BR 90. Indtil da gælder fortsat bestemmelserne i §  

 3, stk. 1, nr. 7 og 8, i lovbekendtgørelse nr. 501 af 21. juli 1987 om  

 byfornyelse og boligforbedring.
Forenkling og smidiggørelse 2.1. Ombygning af erhvervsejendomme til beboelse Hidtil har det kun været muligt at omdanne erhvervslokaler til boliger i  

 ejendomme, der indeholder såvel beboelse som erhverv og typisk kun, hvor  

 erhvervsdelen har udgjort en mindre del af ejendommen.
Der er nu med § 7, stk. 1, nr. 5, skabt mulighed for ombygning af  

 »rene« erhvervsejendomme, herunder også blandede ejendomme, hvor en  

 væsentlig del af ejendommen anvendes til erhverv.
Der er dog fortsat ikke  

 mulighed for at anvende byfornyelsesmidler til ombygning af offentlig  

 bebyggelse som f.eks. kommunal institutionsbebyggelse, jf.
Boligstyrelsens  

 cirkulære af 11. maj 1983 om byfornyelsesbeslutningers indhold, pkt. 6.
Formålet med ændringen er at sikre, at de eksisterende bygningsmæssige  

 ressourcer udnyttes bedst muligt, samt at boligelementet i  

 byfornyelsesprocessen styrkes.
Ombygning af tomme erhvervsejendomme kan  

 således medvirke til, at bevaringsværdige erhvervsbygninger, som er med til  

 at repræsentere lokalområdets historiske og kulturelle udvikling, ikke  

 nedrives.
 Det fremgår af bemærkningerne til ændringsforslaget, at ombygning af  

 erhvervsbygninger til boligformål kun bør ske under en række forudsætninger.
Det er en forudsætning, at ombygning kun finder sted, såfremt det  

 tidligere erhverv i bygningen er ophørt, og anvendelse til erhverv ikke  

 skønnes at ville kunne finde sted.
I denne forbindelse bør der foretages en  

 helhedsvurdering af området, således at det i overvejelserne indgår, hvorvidt  

 andet erhverv hensigtsmæssigt kan etableres i den pågældende ejendom.
Kravet  

 om, at erhvervet skal være nedlagt, skal forstås således, at erhvervsudøveren  

 efter eget ønske har bragt erhvervet i den pågældende ejendom til ophør.  

 Derimod stilles der ikke krav om, at erhvervet skal være nedlagt, før  

 byfornyelsesbeslutningen træffes.
Det skal understreges, at bestemmelsen ikke  

 giver kommunalbestyrelsen adgang til at nedlægge erhvervet ved  

 ekspropriation.
 Det er endvidere en forudsætning, at bygningen skønnes bevaringsværdig.  

 Hvorvidt en bygning er bevaringsværdig, beror på en helhedsvurdering, hvori  

 navnlig bygningens alder og arkitektoniske kvalitet sammenholdt med de  

 kulturhistoriske og miljømæssige aspekter, den repræsenterer, indgår.
Endelig skal bygningen være egnet til at blive ombygget til boliger.
Ved  

 bedømmelsen heraf må der især lægges vægt på, at der er et rimeligt forhold  

 mellem ombygningsudgiften og boligernes kvalitet og planløsning, og om  

 ombygningsudgiften i sig selv er rimelig sammenlignet med rammebeløbet for  

 offentligt støttet nybyggeri og normale udgifter til forbedring af  

 utidssvarende boliger.
 Det skal tages i betragtning, at der i erhvervsejendomme uden iblandet  

 beboelse ifølge sagens natur ikke eksisterer nogen tidligere beboere, som  

 efter byfornyelseslovens § 14, stk. 2, ville have fortrinsret til at leje en  

 bolig i den ombyggede erhvervsejendom.
Opdeles den ombyggede »rene« erhvervsejendom i medfør af  

 ejerlejlighedsloven, således at den nyindrettede beboelse opdeles i  

 ejerlejligheder, kolliderer dette således ikke med nogen  

 fortrinslejerettigheder.
Samtidig er der ikke nogen pligt til at søge dannet  

 en andelsboligforening efter lovens § 14, stk. 3, da denne pligt ikke gælder  

 for ejendomme med færre end 6 boliger.
Det bemærkes i denne forbindelse, at  

 hver ejerlejlighed udgør en selvstændig ejendom.
 En kommune, der måtte have gennemført ombygning til beboelse af en  

 »ren« erhvervsejendom, vil således - jf. ovenfor om tilbudspligt -  

 have mulighed for:
- at opdele og sælge boligerne som ejerboliger, - at udleje boligerne på almindelig vis, herunder at afhænde ejendommen  

 som udlejningsejendom, eller - at søge dannet en almennyttig eller privat andelsboligforening til  

 overtagelse af ejendommen.
I denne forbindelse skal opmærksomheden henledes på betydningen af et  

 varieret boligudbud i den enkelte kommune bl.a. med henblik på løsning af  

 kommunens boligbehov.
Samtidig henledes opmærksomheden på, at det har en ikke  

 uvæsentlig betydning for ansættelsen af værdien af den færdigombyggede  

 ejendom, om den pågældende ejendom får status som ejerboliger,  

 udlejningsboliger eller andelsboliger - og dermed betydning for størrelsen af  

 ombygningstabet.
Det skal tilføjes, at mange erhvervsbygninger ikke er egnede til at blive  

 ombygget til boliger.
Kommunalbestyrelsen må i hvert enkelt tilfælde -  

 uafhængig af byfornyelseslovens støttemuligheder - vælge den optimale  

 anvendelse.
I nogle tilfælde kan bygningen eksempelvis være uegnet til  

 boligformål, men velegnet til kulturelle eller sociale formål.
I så fald er  

 udgifterne til indretning af bygningen ikke støtteberettigede efter  

 byfornyelsesloven.
2.2. Begrænsning i fortrinsretten Efter reglerne i § 3 kan eksisterende ejendomme ombygges, så de bliver  

 egnede for ældre og personer med handicap.
For at tilgodese det stigende  

 behov for boliger for navnlig ældre og for at sikre en rationel udnyttelse af  

 den offentlige investering er der åbnet mulighed for, at kommunalbestyrelsen  

 kan beslutte at ophæve eller begrænse tidligere beboeres fortrinsret til at  

 vende tilbage til ejendommen.
 Hovedsigtet med ændringerne er at give kommunalbestyrelsen mulighed for at  

 sikre, at boliger, som i kraft af særlige foranstaltninger med heraf følgende  

 merudgifter gøres egnede for ældre og personer med handicap, efter  

 ombygningen rent faktisk kan anvendes af disse persongrupper.
De tidligere beboeres interesse vil stadig være beskyttet af reglerne i §  

 38, stk. 3, om fortrinsret til en bolig i samme eller tilstødende  

 boligkvarter ved anvisning af erstatningsbolig samt i § 38, stk. 4, om  

 »fortrydelsesret« i indtil 2 år efter anvisning af  

 erstatningsbolig.
I nævnte periode har den fraflyttede husstand således en  

 fortrinsret til at få anvist en anden erstatningsbolig fortrinsvis i det  

 fraflyttede bykvarter.
 Ændringerne skal ses som et supplement til de eksisterende muligheder for  

 at etablere ældreboliger efter ældreboligloven.
 Kommunalbestyrelsen kan kun træffe beslutning om at ophæve eller begrænse  

 fortrinsretten for lejligheder, hvortil der er eller vil blive adgang med  

 elevator eller tilkørselsrampe, samtidig med at lejligheden  

 indretningsmæssigt gøres egnet for ældre og handicappede.
Der er eksempelvis ingen anledning til at begrænse fortrinsretten til  

 eventuelle lejligheder i tagetagen, såfremt der ikke dertil er adgang med  

 elevator.
Tilsvarende er der ingen anledning til at begrænse fortrinsretten  

 til boliger i opgange, hvor der ikke etableres adgang ved elevator, såfremt  

 der kun installeres elevator i en af ejendommens øvrige opgange.  

 Fortrinsretten ophæves heller ikke for de tidligere beboere, der måtte  

 opfylde de særlige betingelser (ældre eller handicappede) for at overtage en  

 lejlighed i den ombyggede ejendom.
Samtidig forudsættes det, at kommunerne  

 undlader at gennemføre sådanne foranstaltninger i ejendomme, som overvejende  

 beboes af yngre personer, der ønsker at udnytte fortrinsretten til at vende  

 tilbage til ejendommen.
For så vidt angår indholdet af de særlige foranstaltninger henvises til  

 Boligstyrelsens bekendtgørelse nr. 644 af 1. oktober 1987 om indretning af  

 ældre- og handicapegnede boliger, jf. lov om byfornyelse og boligforbedring §  

 3. Reglerne er nærmere uddybet i Boligstyrelsens cirkulære af 1. oktober 1987  

 om indretning af ældre- og handicapegnede boliger, jf. lov om byfornyelse og  

 boligforbedring.
Iøvrigt henvises til vejledningens pkt. 1.1.
 De gennemførte ændrede regler om fortrinsret får efter Boligstyrelsens  

 opfattelse virkning for byfornyelsesbeslutninger - og herunder ændringer heri  

 - der vedtages efter lovens ikrafttræden, idet beboerne i forbindelse med  

 orientering om virkningerne af beslutningen kan have haft forventninger om at  

 have mulighed for at udnytte en fortrinsret til at vende tilbage til den  

 ombyggede ejendom.
2.3. Boligforbedring i byfornyelsesområder De samlede bevillinger til byfornyelse er opdelt i en ordinær og en  

 ekstraordinær bevilling.
Den ekstraordinære bevilling anvendes alene til  

 boligforbedring efter lovens kap.
III.
Hidtil har der ikke kunnet træffes en  

 boligforbedringsbeslutning i et byfornyelsesområde - heller ikke efter den  

 ekstraordinære bevilling.
Med henblik på optimal udnyttelse af de samlede bevillinger, er der med §  

 7 b nu skabt mulighed for punktvise fornyelser af utidssvarende byområder  

 efter bestemmelserne i kap.
III. § 7 b muliggør således, at ekstraordinære  

 midler kanaliseres over i løsningen af »tunge« problemer.
 Der vil herefter kunne gennemføres forlods boligforbedringsbeslutninger  

 for enkeltejendomme i byfornyelsesområder efter den ekstraordinære kap.  

 III-bevilling i det omfang kommunalbestyrelsen skønner, at det ikke vil  

 stride imod en kommende byfornyelsesbeslutning.
Kommunalbestyrelsen må således vurdere de påtænkte boligforbedringer i  

 sammenhæng med de ændringer af byfornyelsesområdet, der overvejes gennemført  

 på længere sigt.
Opmærksomheden henledes i denne forbindelse på lovens § 6,  

 hvorefter bestemmelserne i kap.
II og III kan anvendes, når der foreligger  

 det fornødne plangrundlag i henhold til lov om kommuneplanlægning.  

 Kommunalbestyrelsen skal sikre, at plangrundlaget er tilstrækkeligt til at  

 foretage en helhedsvurdering og koordineret gennemførelse af de  

 foranstaltninger, der er nødvendige for at gøre hele området tidssvarende.
 Kommunalbestyrelsen må ligeledes være opmærksom på, at adgangen til at  

 træffe forlods boligforbedringsbeslutninger for enkeltejendomme i  

 byfornyelsesområder efter § 7 b forudsætter, at kommunalbestyrelsen påregner  

 ejendommene bevaret og anvendt helt eller delvis til beboelse i mindst 15 år,  

 jf. § 32, stk. 1.
Afhængig af behovet for punktvise fornyelser af utidssvarende byområder  

 kan kommunalbestyrelsen træffe boligforbedringsbeslutninger for  

 enkeltejendomme efter § 7 b, i det omfang kommunen forinden har reserveret  

 midler hertil efter den ekstraordinære kap.
III-bevilling.
2.4. Informationspligt I forbindelse med den nu gennemførte revision af byfornyelsesloven er det  

 blevet fremført, at den i § 9, stk. 5, anførte informationspligt ikke altid  

 efterleves helt korrekt.
Foranlediget heraf skal Boligstyrelsen derfor henlede opmærksomheden på  

 ovennævnte bestemmelse, hvorefter kommunalbestyrelsen i forbindelse med  

 offentliggørelsen af forslag til byfornyelsesbeslutning skal udsende  

 forslaget til de berørte ejere og lejere.
Forslaget skal efter samme  

 bestemmelse være ledsaget af oplysning om reglerne for offentlig støtte til  

 gennemførelse af beslutningen, reglerne om erstatningsboliger og økonomisk  

 støtte til betaling af husleje og boligindskud m.v.
 Bestemmelsen er nærmere uddybet i Boligstyrelsens cirkulære af 30. juni  

 1987 om byfornyelses- og boligforbedringsbeslutningers tilvejebringelse m.v.,  

 pkt. 1.2.3.
 Opfyldelse af informationspligten kan ske gennem udsendelse af  

 Boligstyrelsens informationspjecer, der er omtalt i ovennævnte cirkulære,  

 hvortil i øvrigt henvises.
2.5. Rækkefølge Hidtil har kommunalbestyrelsen i forbindelse med byfornyelsesbeslutninger  

 skullet angive en tidsfølge for gennemførelsen af de i beslutningen, jf. § 7,  

 stk. 3, nævnte foranstaltninger.
 Da det imidlertid i praksis ofte ikke er muligt at anføre præcise  

 tidsangivelser for gennemførelsen af de enkelte foranstaltninger, er § 7,  

 stk. 4, ændret, således at kommunalbestyrelsen herefter skal angive  

 rækkefølgen for gennemførelsen af de i § 7, stk. 3, nævnte foranstaltninger.  

 Af hensyn til orienteringen af de berørte i byfornyelsesområdet skal  

 kommunalbestyrelsen ligeledes anføre, hvornår gennemførelsen af  

 foranstaltningerne forventes afsluttet.
2.6. Mindre byfornyelsesbeslutninger Med baggrund i positive erfaringer i forbindelse med frikommuneforsøg og  

 for at forenkle og smidiggøre tilvejebringelsen af en byfornyelsesbeslutning,  

 er der med den nu gennemførte bestemmelse i § 31 a mulighed for, at  

 kommunalbestyrelsen kan fravige § 9 ved mindre byfornyelsesbeslutninger.
Ved specielt at undtage fra reglen i § 9, stk. 1, om udarbejdelse og  

 offentliggørelse af en § 9-redegørelse er det hensigten med § 31 a at  

 overlade en vis metodefrihed til kommunalbestyrelsen ved mindre  

 byfornyelsesbeslutninger.
Det er herefter overladt til kommunalbestyrelsen at  

 vurdere, om den ønskede byfornyelsesbeslutning skal gennemføres efter  

 reglerne i § 9 eller eventuelt skal søges gennemført efter  

 forenklingsmodellen i § 31 a.
Efter § 31 a kan kommunalbestyrelsen undlade at udarbejde en §  

 9-redegørelse og i stedet - som første led i offentlighedsproceduren -  

 udarbejde og offentliggøre et forslag til byfornyelsesbeslutning.
Det er dog  

 en betingelse, at beslutningen omfatter højst 20 boliger og højst et areal på  

 6.000 m2, jf. § 31 a, nr. 1.
Med hensyn til boligbegrebet skal det anføres, at det er af afgørende  

 betydning, om der for et eventuelt lejemål er indgået en selvstændig  

 lejekontrakt.
Udlejede enkeltværelser, som udgør en del af en lejlighed, skal  

 således normalt ikke medregnes som en bolig.
Vedrørende arealbetingelsen skal beregningen heraf foretages på grundlag  

 af det samlede bruttoetageareal opgjort efter byggelovgivningens  

 beregningsregler.
I denne beregning indgår både bolig- og erhvervsareal.
Der er ikke i § 31 a fastsat regler om, hvordan kommunalbestyrelsen skal  

 informere ejere og lejere i området om forslaget eller om indsigelsesfristens  

 længde.
Derimod er det en betingelse for kommunalbestyrelsens vedtagelse af  

 forslaget efter den lempede procedure, at ejerne og flertallet af de  

 eventuelle lejere i de enkelte ejendomme skriftligt har tilkendegivet deres  

 accept af forslaget til byfornyelsesbeslutning, jf. § 31 a, nr. 2.  

 Kommunalbestyrelsen må derfor tilrettelægge sin informationsvirksomhed  

 således, at ejere og lejere bliver bekendt med forslaget og har en reel  

 mulighed for at overskue konsekvenserne af forslaget.
 Med hensyn til betingelsen om tilslutning fra flertallet af lejerne er det  

 Boligstyrelsens opfattelse, at flertallet af lejerne ved blandede ejendomme  

 skal forstås som flertallet af beboerne (husstandene) i de enkelte ejendomme,  

 jf. § 19 b.
 Hvis kommunalbestyrelsen agter at foretage ændringer i forslaget,  

 forudsætter dette efter Boligstyrelsens opfattelse fornyet tilslutning fra  

 ejerne og flertallet af lejerne i de ejendomme, der berøres af ændringerne.
 En række bestemmelser i loven henviser til § 9 på den måde, at tidspunktet  

 for nærmere angivne rettigheder og pligter indtræder, når kommunalbestyrelsen  

 har offentliggjort en § 9-redegørelse eller et forslag til  

 byfornyelsesbeslutning efter § 9. Som en naturlig konsekvens af, at  

 kommunalbestyrelsen i henhold til § 31 a helt eller delvist kan fravige disse  

 bestemmelser, kan dette ske på en sådan måde, at de pågældende rettigheders  

 og pligters indtræden kan kobles sammen med den administrativt fastsatte  

 lempede procedure, jf. § 31 a, jf. § 5, stk. 3, § 11, stk. 2, § 40, stk. 2, §  

 47, stk. 3, § 56, stk. 2, nr. 1, og § 56, stk. 4.
Byfornyelsesnævn og klageadgang 3.1. Begrænsning af klageadgangen til byfornyelsesnævnet Som led i lovændringen er der foretaget en generel begrænsning af  

 klageadgangen.
Klageadgangen til byfornyelsesnævnene efter § 24, stk. 1-3, § 43, stk. 1,  

 § 64 a, stk. 1, og § 76, stk. 1 og 2, er således begrænset til alene at  

 omfatte spørgsmål om forståelse af loven eller af bestemmelser, der er  

 fastsat i medfør af loven.
For så vidt angår skønsmæssige afgørelser, vil  

 sådanne kun kunne påklages, såfremt der er tale om afgørelser, som efter  

 byfornyelsesnævnets vurdering har almindelig interesse eller videregående  

 betydelige følger for klageren.
I bekendtgørelse om gennemførelse af boligforbedringer samt om  

 indbringelse for byfornyelsesnævnet af kommunalbestyrelsens beslutninger  

 herom samt om fælles gennemførelsesprojekter, som er optrykt som bilag, er  

 reglerne om klageadgang for nævnte beslutninger tilsvarende begrænset.
Der er  

 ikke foretaget ændringer i øvrigt for nævnte beslutninger.
 Begrundelsen for at begrænse klageadgangen er, at det ikke findes  

 rimeligt, at en administrativ klageinstans skal kunne tilsidesætte det skøn,  

 en kommunalbestyrelse har udøvet inden for lovens rammer, medmindre særlige  

 forhold gør sig gældende.
Begrænsningen skal således ses i sammenhæng med den decentralisering af  

 byfornyelsesloven, som med de gennemførte ændringer i endnu højere grad søges  

 opnået.
I tråd hermed er det således tilsigtet, at kommunalbestyrelsen i  

 størst muligt omfang kan lægge vægt på lokale forhold.
 Samtidig medfører begrænsningen en forenkling og smidiggørelse af  

 byfornyelseslovens ankesystem.
 Sondringen imellem spørgsmål om forståelse af loven eller af bestemmelser  

 fastsat i medfør af denne og skønsmæssige afgørelser kan ikke fastlægges  

 udtømmende, men må vurderes konkret i det enkelte tilfælde.
 Dog kan det oplyses, at spørgsmål om påstået magtfordrejning eller  

 inhabilitet samt tilsidesættelse af lighedsgrundsætninger og lignende kan  

 indbringes, da sådanne spørgsmål vedrører afgørelsens rette tilblivelse.  

 Ligeledes gælder, at spørgsmål om procedurereglers tilsidesættelse og  

 afgørelsers fornødne hjemmel kan påklages.
Endvidere anvendes i loven en række ord og vendinger, hvis betydning kan  

 give anledning til tvivl.
Således anvendes i § 7 a, stk. 7 »nærliggende  

 fare« og i § 19, stk. 5 »almen betydning«.  

 Kommunalbestyrelsens forståelse af disse ord er ikke udtryk for et skøn, men  

 derimod en - stiltiende eller udtrykkelig - beslutning, som indebærer en  

 fortolkning af loven, og kan derfor efterprøves af nævnet.
Hvorvidt en  

 afgørelse er hensigtsmæssig, er derimod ikke et spørgsmål nævnene kan  

 efterprøve.
Ud over disse lovfortolkningsspørgsmål kan nævnene tillade, at afgørelser,  

 som har almen interesse eller videregående betydelige følger for klageren,  

 efterprøves.
Nævnene afgør på grundlag af en vurdering af hver enkelt sag  

 selv, om disse betingelser er opfyldt.
Betingelserne svarer til byggelovens betingelser for indbringelse af  

 skønsmæssige afgørelser.
Endvidere skal der henvises til retsplejelovens  

 betingelser for tredieinstansprøvelse.
 Hvis en afgørelse skal tillægges almen interesse, må det forudsættes, at  

 der er tale om en afgørelse af principiel karakter, som ikke kun sjældent  

 træffes, og hvis lovlighed ikke tidligere har været prøvet ved højere  

 instans.
Når der tages stilling til, om en afgørelse har videregående betydelige  

 følger for klageren, må der tages udgangspunkt i den enkelte klagers forhold,  

 og hvorledes beslutningen griber ind heri.
Eksempelvis vil nedrivning af  

 bygninger, som ikke kun tjener som sekundær anvendelse for klageren, typisk  

 være en afgørelse, som opfylder betingelserne.
Tjener bygningerne som bolig  

 eller erhvervsejendom, må betingelserne antages at være opfyldt.
Af andre  

 lignende afgørelser kan nævnes sammenlægning af lejligheder, som typisk vil  

 opfylde betingelserne for de berørte lejere og også i visse tilfælde ejere.
3.2. Indbringelse af nævnets afgørelse for boligretten I overensstemmelse med ovennævnte ændringer er også § 84 om indbringelse  

 af byfornyelsesnævnets afgørelser for boligretten ændret.
Klageadgangen til  

 boligretten omfatter således kun spørgsmål om fortolkning af loven eller af  

 bestemmelser fastsat i medfør af denne.
Samtidig gælder, at skønsmæssige  

 afgørelser, som af nævnet antages at have almen interesse eller videregående  

 betydelige følger for klageren, ikke kan indbringes for boligretten.  

 Klageadgangen til boligretten er således mere begrænset end klageadgangen til  

 byfornyelsesnævnene.
 Det er i bemærkningerne til lovforslaget udtrykkeligt anført, at  

 byfornyelsesnævnenes afgørelse af, hvorvidt klagebetingelserne er opfyldt,  

 ikke vil kunne efterprøves af boligretten, medmindre særlige forhold  

 foreligger.
3.3. Klage over lejens størrelse Ændringen af § 60 a, stk. 4, har den virkning, at spørgsmål om  

 lejeforhøjelse og lejefastsættelse vedrørende beboelseslejligheder i  

 ejendomme, som er omfattet af kap.
II-V i lov om midlertidig regulering af  

 boligforholdene, ikke længere kan indbringes for byfornyelsesnævnet, men  

 udelukkende for huslejenævnet.
Herved begrænses klageadgangen i de pågældende  

 situationer til kun at omfatte een administrativ klageinstans.
For ejendomme, som ikke er omfattet af kap.
II-V i lov om midlertidig  

 regulering af boligforholdene, medfører ændringen, at kun den første  

 huslejeforhøjelse og lejefastsættelse kan indbringes for byfornyelsesnævnet.  

 Senere huslejeforhøjelser kan herefter alene indbringes for boligretten.
Ændringerne skal betragtes i lyset af de igangværende  

 forenklingsbestræbelser.
De medfører, at klageadgangen gøres overskuelig og  

 smidig, idet der fremover kun er een administrativ klageinstans, der afgør  

 tvister mellem ejere og lejere i ejendomme, som er byfornyede.
 Endvidere indebærer ændringerne en væsentlig begrænsning af  

 byfornyelsesnævnenes behandling af lejeforhøjelser, som ikke eller kun i  

 ringe omfang har tilknytning til de gennemførte forbedringsarbejder.
Endelig medfører ændringen, at der ikke længere er krav om, at det er  

 mindst en fjerdedel af lejerne, som indbringer klagen.
Fra 1. juli 1989 kan  

 hver enkelt lejer selv indbringe klage efter § 60 a, stk. 4.
3.4. Vejledende udtalelser Efter den hidtidige bestemmelse i § 60 c giver byfornyelsesnævnet efter en  

 kommunalbestyrelses anmodning vejledende udtalelser om huslejeforhøjelsens  

 størrelse efter § 60.
 Som konsekvens af de ovenfor omtalte ændringer af § 60 a, stk. 4, og for  

 at undgå den dobbeltbehandling, som byfornyelsesnævnet ville kunne komme til  

 at foretage i det tilfælde, hvor en lejeforhøjelse, som nævnet har udtalt sig  

 vejledende om, bliver indbragt, er denne bestemmelse ophævet.
3.5. Byfornyelsesnævnets kompetence Med ændringen af § 83 a er der skabt hjemmel til at fastsætte nærmere  

 bestemmelser for byfornyelsesnævnets kompetence.
Almindeligvis gælder, at en klageinstans kan træffe beslutning om at  

 stadfæste eller ophæve den påklagede beslutning, henvise til fornyet  

 behandling eller træffe en ny afgørelse og dermed ændre den oprindelige  

 beslutning.
Det centrale spørgsmål i relation til nævnenes kompetence er,  

 hvor omfattende ændringer nævnene kan foretage.
Ud fra en betragtning om kommunalbestyrelsens ansvar i henhold til de  

 meddelte bevillingsrammer antages det, at nævnet ikke kan træffe afgørelser,  

 der vil betyde et uforudset, væsentligt merforbrug af den bevillingsmæssige  

 ramme.
Hvis en ny afgørelse er ensbetydende hermed, bør nævnet hjemvise sagen  

 til fornyet behandling i kommunalbestyrelsen.
Hjemvisning kan endvidere være  

 nødvendig, fordi en ny afgørelse først kan træffes, når ejere og lejere påny  

 har været inddraget.
Byfornyelsesnævnet kan således næppe ændre  

 kommunalbestyrelsens beslutning om nedrivning af en bygning til en beslutning  

 om forbedring af bygningen, men kan ophæve nedrivningsbeslutningen og i  

 øvrigt hjemvise sagen til fornyet behandling.
 Der vil senere blive udarbejdet en bekendtgørelse samt en vejledning, hvor  

 den nærmere afgrænsning af nævnenes kompetence vil blive fastlagt og  

 gennemgået.
3.6. Orientering om byfornyelsesnævnsafgørelser Ved skrivelse af 27. januar 1989 opfordrede Boligstyrelsen de enkelte  

 byfornyelsesnævn til at fremsende nævnets afgørelser i fotokopi til de øvrige  

 byfornyelsesnævn i landet samt til Boligstyrelsen.
 Man skal hermed understrege opfordringen, idet byfornyelsesnævnene  

 fremover dog blot skal indsende kopi af afgørelserne til Boligstyrelsen, der  

 herefter drager omsorg for at videreformidle principielle afgørelser.
3.7. Vederlag Endelig er ændringen i § 79 alene af præciserende karakter, idet statens  

 vederlagsforpligtelse over for nævnsformændene præciseres.
Samtidig tages der  

 højde for Hovedstadsrådets nedlæggelse, idet vederlag til nævnets øvrige  

 medlemmer for så vidt angår nævnene i København og Frederiksberg kommuner  

 betales af disse kommuner. Ændringen har virkning fra den 1. januar 1990,  

 idet Hovedstadsrådet nedlægges pr. nævnte dato.
3.8. Ikrafttræden De gennemførte ændringer af klageadgangen til byfornyelsesnævnet og  

 boligretten får virkning for beslutninger, som kommunalbestyrelsen træffer  

 efter 1. juli 1989.
 De tilsvarende gennemførte ændringer om klageadgang til byfornyelsesnævnet  

 i Boligstyrelsens bekendtgørelse nr. 647 af 4. oktober 1989 om gennemførelse  

 af boligforbedringer samt om indbringelse for byfornyelsesnævnet af  

 kommunalbestyrelsens beslutninger herom samt om fælles  

 gennemførelsesprojekter får virkning for beslutninger, som  

 kommunalbestyrelsen træffer efter bekendtgørelsens ikrafttræden.
Beslutninger, som kommunalbestyrelsen har truffet inden ovennævnte  

 bekendtgørelses ikrafttræden, skal dog, selv om de indbringes for  

 byfornyelsesnævnet efter dette tidspunkt, behandles efter de hidtil gældende  

 regler herom.
Denne overgangsbestemmelse får imidlertid kun begrænset  

 virkning, idet den almindelige 6 ugers-frist for rettidig indbringelse af  

 afgørelser for byfornyelsesnævnet gælder uændret.
Midlertidige erstatningsboliger 4.1. Forlænget frist Efter §§ 44 og 44 a kan det kræves, at beboerne midlertidigt fraflytter  

 beboelseslejlighederne, såfremt lejlighederne er ubeboelige i  

 ombygningsperioden, og såfremt lejlighederne påny er beboelige inden for  

 højst 3 måneder.
Det har vist sig vanskeligt i visse ombygningssager at holde byggeperioden  

 på under 3 måneder.
For at mindske problemerne med at fremskaffe det  

 tilstrækkelige antal varige erstatningsboliger, som der ellers ville være  

 behov for, er den ovenfor nævnte 3 måneders-frist derfor nu forlænget til 6  

 måneder.
 Ændringen har virkning for alle midlertidige erstatningsboliganvisninger,  

 der foretages efter udgangen af juni 1989.
4.2. Anvisning I Boligstyrelsens cirkulære af 26.11.1985 om erstatningsboliger er under  

 pkt. 3.5. anført, at lejebetalingen i den midlertidige erstatningsbolig ikke  

 kan overstige lejen i den hidtidige bolig.
 I denne forbindelse skal Boligstyrelsen henstille til kommuner og  

 byfornyelsesselskaber, at de ved midlertidig genhusning ikke anviser  

 midertidige erstatningsboliger, der må anses for ringere end beboernes  

 hidtidige boliger, medmindre de enten er billigere, og lejen i øvrigt er  

 rimelig, eller det sker med beboernes udtrykkelige accept.
Boligstyrelsen skal samtidig henstille, at forlængelsen af perioden for  

 midlertidig erstatningsboliganvisning fra de 3 til 6 måneder ikke medfører,  

 at tempoet i byfornyelsesarbejdet sættes ned.
For beboerne er det tværtimod  

 ønskeligt, at man bestræber sig på at gøre den midlertidige  

 erstatningsboligperiode så kort som overhovedet muligt.
BZ-sikring af bygninger 5.1. Sikring af tomme bygninger Med § 30 a og § 90, stk. 17, er der nu skabt hjemmel til, at  

 kommunalbestyrelsen kan træffe afgørelse om, at en ejendom, der er omfattet  

 af en beslutning om byfornyelse eller boligforbedring eller af en godkendt  

 saneringsplan, skal sikres mod besættelse, hvis ejendommen er helt eller  

 delvis rømmet.
De to bestemmelser skal ses på baggrund af, at der i forbindelse med  

 ombygning eller nedrivning af en ejendom af hensyn til en hensigtsmæssig og  

 økonomisk forsvarlig planlægning af sagen kan være et kortere tidsrum, hvor  

 ejendommen er tømt for beboere.
Dette tidsrum bør under alle omstændigheder  

 søges gjort så kort, som forholdene tillader.
Kommunalbestyrelsen kan påbyde ejeren midlertidigt at udleje  

 lejlighederne, at foretage en forsvarlig afspærring af ejendommen eller at  

 nedrive ejendommen.
Hvilke af mulighederne, der skal anvendes, bør afhænge af  

 den konkrete situation, herunder ejendommens karakter.
Hvis ejendommen er  

 fredet eller erklæret bevaringsværdig, kan kommunalbestyrelsen først træffe  

 beslutning om bygningsarbejder eller nedrivning, efter at spørgsmålet har  

 været forelagt for miljøministeren, jf. bygningsfredningslovens § 10, stk. 1,  

 og § 11. Kommunalbestyrelsen kan lade afspærring eller nedrivning foretage  

 for ejerens regning.
Påbud om udlejning kan efter reglerne i lov om  

 midlertidig regulering af boligforholdene gennemføres ved fogedrettens  

 bistand.
Såfremt kommunalbestyrelsen giver påbud om midlertidig udlejning, skal  

 ejeren inden en frist, der ikke bør overstige 6 uger, foretage udlejning.  

 Efterkommer ejeren ikke rettidigt påbuddet, har kommunalbestyrelsen mulighed  

 for ved fogedens hjælp at indsætte en lejer.
Der henvises herom til  

 boligreguleringslovens § 48, stk. 3 og 4.
Kommunalbestyrelsens afgørelse om afspærring kan bestå i, at det påbydes  

 ejeren at sikre døre og vinduer ved f.eks. opsætning af plader på eller  

 tilsømning af døre og vinduer eller blot ved anvendelsen af et forsvarligt  

 låsesystem.
Påbuddet vil efter omstændighederne også kunne bestå i, at  

 ejendommens forsyning med el og vand m.v. skal afbrydes, og at indvendige  

 døre afmonteres, trapper blokeres m.v.
Opmærksomheden henledes på, at der i byggelovens § 18 A ligeledes er skabt  

 hjemmel til, at en kommunalbestyrelse kan meddele en ejer af en ejendom påbud  

 om afspærringsforanstaltninger, hvis det skønnes, at der er nærliggende  

 risiko for, at en uvedkommende tager ejendommen i besiddelse.
Denne  

 bestemmelse omfatter alle slags bygninger - d.v.s. beboelsesbygninger  

 (etageboliger, een- og flerfamiliehuse m.v.) samt erhvervsbygninger.
5.2. Godtgørelse Udgifter til gennemførelse af afspærringsforanstaltninger vil typisk ikke  

 forøge en ejendoms værdi og vil således ikke give sig udslag i en højere  

 salgspris eller ekspropriationserstatning.
 Rimelige udgifter til sikring af ejendomme afholdt i henhold til § 30 a og  

 § 90, stk. 17, i byfornyelsesloven godtgøres derfor ejeren af kommunen og  

 refunderes af staten med 50 pct., jf. § 57.
 Det understreges, at godtgørelse af rimeligt afholdte udgifter alene kan  

 ydes til ejere af ejendomme, som kommunen/et sanerings- og  

 byfornyelsesselskab skal råde over - i medfør af en byfornyelsesbeslutning  

 eller en godkendt saneringsplan.
 Udgifter som følge af et påbud meddelt i medfør af byggelovens § 18 A  

 afholdes af ejeren af ejendommen og er ikke omfattet af byfornyelseslovens  

 refusionssystem.
5.3. Straf Undlader en ejer at efterkomme et påbud om at sikre en ejendom på  

 forsvarlig vis, kan ejeren idømmes bøde, jf. § 88.
Støtte- og finansieringsbestemmelser 6.1. Kommunal støtte til andelsovertagelse Efter § 15, stk. 4, er et flertal af lejerne i en råde over-ejendom,  

 sålænge ejendommen er i kommunens eje, berettiget til at overtage ejendommen  

 som privat eller almennyttig andelsboligforening.
Købesummen skal svare til  

 ejendommens handelsværdi som udlejningsejendom på det tidspunkt, hvor lejerne  

 forlanger at overtage den.
 Den af lejerne dannede andelsboligforening har hidtil haft ret til et  

 kommunalt lån efter § 14, stk. 7, og tilskud efter § 14, stk. 8, uanset  

 hvornår overtagelsen forlangtes.
 Adgangen til at opnå lån og tilskud efter § 14, stk. 7 og 8, begrænses pr.  

 1. juli 1989 til 1 år efter, at kommunalbestyrelsen har tilbudt lejerne at  

 overtage ejendommen på andelsbasis efter § 14, stk. 5.
 Det bemærkes, at lejerne fremover har samme ret som hidtil til at forlange  

 ejendommen overtaget, men fremsættes kravet efter 1 års-fristen, må  

 overdragelsen ske på almindelige markedsmæssige vilkår.
6.2. Godtgørelse efter § 57, stk. 3 Det har vist sig, at der kan forekomme tilfælde, hvor det vil være en  

 økonomisk fordel for en husstand, der er erstatningsboligberettiget efter §  

 38, stk. 1, og som samtidig opfylder betingelserne for at få individuel  

 boligstøtte, at afvise en tilbudt erstatningsbolig og forlange en ny tilbudt.
 For at kommunerne ikke i en længere periode skal yde godtgørelse efter §  

 57, stk. 3, til en husstand, der ikke har en økonomisk tilskyndelse til at  

 acceptere et rimeligt tilbud om erstatningsbolig, og for at tilskynde sådanne  

 husstande til at tilpasse deres boligforbrug efter deres økonomiske formåen,  

 er kommunens pligt til at yde godtgørelse begrænset til 2 år fra det  

 tidspunkt, hvor den forhøjede boligudgift første gang skal betales.
 For husstande, der har været berettigede til godtgørelse fra 1. juli 1987,  

 bortfalder kommunens pligt til at yde godtgørelse således fra 1. juli 1989.
 Bestemmelsen omfatter såvel saneringslovens som byfornyelseslovens område.
 Opmærksomheden henledes på, at godtgørelsen efter § 57, stk. 3, er  

 indkomstskattepligtig for modtageren.
6.3. Garanti for lån og rykning af tabsindekslån Garantibestemmelserne i §§ 58 og 58 a er ændret, således at staten i de  

 tilfælde, hvor ombygningstabet finansieres ved optagelse af indekslån med  

 sikkerhed i ejendommen, yder garanti for lånet.
 Ombygningstabet i almennyttige boliger, kommunale boliger og private  

 andelsboliger skal med virkning fra 1. juli 1989 finansieres med et særskilt  

 indekslån svarende til, hvad der gælder for private udlejningsejendomme, hvor  

 de værdiforøgende ombygningsudgifter er finansieret med nominallån.
Det er Boligstyrelsens opfattelse, at ombygningstabet i de i § 62, stk. 2,  

 nævnte ejendomme, d.v.s. udlejningsejendomme og andelsboligforeninger, fra 1.  

 juli 1989 kan finansieres med et særskilt indekslån, hvortil der ydes  

 statsgaranti, under forudsætning af, at lånet ikke er udbetalt.
Ordningen  

 omfatter således også tilsagn givet før 1. juli 1989.
 Kommunens garantiforpligtelse til den endelige finansiering er herefter  

 begrænset til de værdiforøgende ombygningsarbejder, og udløses kun for så  

 vidt finansiering ikke kan gennemføres, medmindre der stilles særlig garanti  

 for långivningen.
 Vedrørende den midlertidige finansiering i ombygningsperioden er det  

 præciseret, at kommunens garanti for byggelån kan ydes til samtlige godkendte  

 støtteberettigede udgifter.
 Det er fortsat en betingelse, at kommunen påtager sig forpligtelse til at  

 godtgøre statskassen halvdelen af eventuelle tab som følge af  

 garantiforpligtelsen vedrørende tabsindekslån.
 Ordningen med, at det indekslån, der finansierer ombygningstabet, rykker  

 tilbage for senere låneoptagelse med pantesikkerhed i ejendommen, er nu  

 udvidet til udover private udlejningsejendomme også at omfatte ejendomme, der  

 på tilsagnstidspunktet er almennyttige boliger, lette kollektivboliger,  

 kollegieejendomme, kommunale udlejningsejendomme og private andelsboliger.  

 Begrundelsen herfor er at lette mulighederne for i disse typer ejendomme at  

 optage lån med henblik på fortsat vedligeholdelse og forbedring af  

 ejendommene.
 Det er Boligstyrelsens opfattelse, at rykningsadgangen har virkning i det  

 omfang, særskilt indekslån til finansiering af ombygningstabet i de nævnte  

 ejendomme ikke er hjemtaget før 1. juli 1989.
6.4. Boligudgift før byfornyelsen Kommunalbestyrelsen har nu fået adgang til for private  

 andelsboligforeninger at fastsætte en boligafgift før forbedring, som kan  

 anvendes ved udmålingen og fordelingen af støtten på henholdsvis  

 værdiforøgende og tabsgivende foranstaltninger.
Baggrunden herfor er at  

 undgå, at private andelsboligforeninger før forbedringens gennemførelse hæver  

 boligafgiften med henblik på at få så stor en del af ombygningsudgifterne som  

 muligt dækket som tab.
Tilsvarende er der i § 62, stk. 2, indsat en parallel  

 adgang omfattende almennyttige boliger og private udlejningsboliger.
 Fastsættelsen af lejen og brugsværdien før forbedring er ændret, således  

 at kommunalbestyrelsen for private andelsboliger og boliger ejet af et  

 almennyttigt boligselskab ved udmålingen af støtten kan bortse fra  

 forhøjelser, som er gennemført indtil 18 måneder før den offentlige  

 bekendtgørelse af byfornyelses- eller boligforbedringsbeslutningen efter §  

 10, stk. 1, og som for private andelsboliger overstiger lejeværdien for  

 tilsvarende hus eller husrum, eller som for almennyttige boliger overstiger  

 den leje, der kan opkræves efter § 7 i lov om boligbyggeri.
For private udlejningsboliger vil det fortsat være den faktiske husleje  

 før forbedringen, som er gældende, men kommunalbestyrelsen får adgang til at  

 indbringe lejeforhøjelser, som er gennemført indtil 18 måneder før  

 bekendtgørelsen af beslutningen efter § 10, stk. 1, for huslejenævn eller  

 boligret med krav om nedsættelse af lejen til det lejedes værdi efter  

 lejelovgivningens regler herom.
I det omfang kravet følges, vil den faktiske  

 leje før forbedringen således blive nedsat med virkning for den fremtidige  

 lejebetaling.
Lejeforhøjelser, som er gennemført indtil 1 år, før sagen er  

 indbragt for huslejenævnet, kan herudover af lejeren kræves tilbagebetalt,  

 jf. § 17, stk. 2, i boligreguleringsloven.
Tilbagebetalingskrav efter § 49,  

 stk. 3, i lejeloven kan af lejeren formentlig påberåbes for en længere  

 periode end 1 år forud for sagsanlægget herom, hvis retten nedsætter lejen  

 til et lavere niveau end fastsat på dette tidspunkt.
 Hensigten med tidsbegrænsningen på 18 måneder før bekendtgørelsen af  

 byfornyelses- eller boligforbedringsbeslutningen efter § 10, stk. 1, er at  

 sikre, at kommunalbestyrelsen kun kan bortse fra leje- og  

 boligafgiftsforhøjelser, der har en sådan tidsmæssig sammenhæng med en senere  

 truffet beslutning om byfornyelse og boligforbedring, at forsøg på at påvirke  

 byfornyelsesstøttens sammensætning ikke kan afvises.
6.5. En- og tofamiliehuse Enfamiliehuse, der er udlejede, har hidtil i støttemæssig henseende været  

 betragtet som udlejningsejendomme.
Det samme gælder tofamiliehuse, der er  

 helt eller delvist udlejede, uanset om ejeren bor i den ene lejlighed.
Er der  

 derimod ingen lejemål i et en- eller tofamiliehus, har det i støttemæssig  

 henseende været betragtet som ejerbolig.
Dette er nu præciseret i lovens § 63  

 a.
 For at tage højde for, at en- og tofamiliehuse i støttemæssig henseende  

 kan skifte status, er der i § 63 b indsat bestemmelser om, hvornår støtten  

 bortfalder.
Støtten til det lån, der finansierer de værdiforøgende ombygningsarbejder  

 i den del af et tofamiliehus, som ejeren selv bebor, ophører, når ejendommen  

 afhændes til andre end medejer, livsarving, ægtefælle eller et  

 husstandsmedlem, som ejeren har haft husstandsfællesskab med i de sidste 5 år  

 før afhændelsen.
Bestemmelsen skal sikre, at ejeren ikke ved salg kan  

 kapitalisere den offentlige støtte.
 For både en- og tofamiliehuse gælder, at såfremt en senere ejer selv tager  

 en del af ejendommen i brug, som på tilsagnstidspunktet var udlejet,  

 bortfalder støtten forholdsmæssigt til det lån, der finansierer de  

 værdiforøgende ombygningsarbejder.
En senere ejer kan således ikke få støtte til den del af boligen, som  

 ejeren nu selv benytter, men som var udlejet på tilsagnstidspunktet.
Herved  

 sikres ligeledes, at den offentlige støtte ikke kapitaliseres.
Bestemmelsen hindrer ikke, at den, der ejer en- eller tofamiliehuset på  

 tilsagnstidspunktet, selv kan tage en større del af ejendommen i brug, uden  

 at den offentlige støtte bortfalder.
Støtten bortfalder i så fald først ved  

 ejendommens afhændelse til andre end medejer, ægtefælle m.v.
6.6. Ophør Bestemmelsen om, at afdragsbidrag ikke kan bortfalde, gælder fortsat, jf.  

 § 63 b, stk. 4, modsætningsvis.
 Det fremgår nu af § 63 b, stk. 1, at udbetaling af støtte til det lån, der  

 finansierer de værdiforøgende ombygningsarbejder i ejerboliger, heller ikke  

 ophører ved afhændelse af boligen til et husstandsmedlem, som den  

 støtteberettigede ejer har haft husstandsfællesskab med i en uafbrudt periode  

 på mindst 5 år op til afhændelsen.
6.7. Salg af ombyggede ejendomme og ryddede grunde En ejendom, som et sanerings- eller byfornyelsesselskab eller en kommune i  

 medfør af lov om sanering eller lov om byfornyelse og boligforbedring har  

 rådet over, forudsættes afhændet hurtigst muligt efter, at ombygningen af  

 ejendommen er gennemført.
En undtagelse fra denne hovedregel må have baggrund  

 i ganske særlige forhold.
 Efter saneringslovens § 20 a og byfornyelseslovens § 14 skal en ejendom  

 erhvervet af et byfornyelsesselskab eller en kommune i medfør af lovgivningen  

 udlejes fortrinsvis til tidligere beboere med henblik på dannelse af en  

 andelsboligforening.
 En undtagelse fra pligten til at tilbyde lejerne at overtage ejendommen på  

 andelsbasis, men ikke fra fortrinslejeretten for de tidligere beboere, er  

 ejendomme med 5 boliger eller derunder.
 Lovgivningens hovedprincip er således, at de omhandlede ejendomme skal  

 sælges, og dette skal primært ske til de tidligere beboere - med henblik på  

 dannelse af en andelsboligforening.
 Det fremgår af lovgivningen, at beboerne kan købe ejendommen til en  

 købesum, der svarer til ejendommens værdi som udlejningsejendom ved kontant  

 betaling.
Ejendomme, der ikke overtages af beboerne som andelsboligforening, samt  

 ejendomme med 5 boliger og derunder skal med respekt for tidligere beboeres  

 fortrins(leje)ret sælges på det frie marked.
Salgsprisen vil i princippet  

 være undergivet markedsvilkårene.
Det tilføjes dog, at beboerne i ejendomme,  

 der skal tilbydes lejerne efter lejelovens bestemmelser, herefter har krav på  

 at kunne overtage ejendommene til samme pris og på samme vilkår, som en  

 alternativ køber er parat til at give.
 Det gælder uanset, at prisen i sidstnævnte situation kan være højere end  

 det første tilbud.
 De nu indførte bestemmelser i saneringsloven, jf. byfornyelseslovens § 90,  

 stk. 16, og i byfornyelsesloven, jf. § 18 a, foreskriver, at grunde og  

 bygninger erhvervet i medfør af lovgivningen skal søges afhændet ved  

 offentligt udbud - medmindre afhændelse sker i medfør af saneringslovens § 20  

 a eller byfornyelseslovens § 14. En kommunalbestyrelse kan dog, jf. nedenfor,  

 beslutte anden afhændelsesmåde end offentligt udbud.
 Baggrunden for de to bestemmelser er et ønske om at åbne for den bredest  

 mulige køberkreds.
 Ved offentligt udbud forstås, at ejendommene, f.eks. via dagspressen,  

 fagpressens blade, lokalblade eller lignende, evt. med bistand fra en  

 ejendomsformidler eller anden sagkyndig bistand, tilbydes den bredest mulige  

 køberkreds, således at den bedst opnåelige pris tilskrives  

 sagen/byggeregnskabet.
 Det tilføjes, at en værdiansættelse alene med bistand fra en  

 ejendomsmægler eller anden lignende sagkyndig bistand ikke kan erstatte  

 kravet om offentligt udbud.
 Bestemmelserne giver dog kommunalbestyrelsen mulighed for i særlige  

 tilfælde at vælge anden afhændelsesmåde.
 Med udtrykket særlige tilfælde ønskes der åbnet mulighed for, at  

 kommunalbestyrelsen ud fra en helhedsvurdering kan lade andre forhold end  

 alene de økonomiske indgå i overvejelserne om, hvordan en ombygget ejendom  

 afhændes bedst muligt under de givne vilkår.
En kommunalbestyrelse kan herunder især lægge vægt på boligsociale  

 forhold, således at kommunalbestyrelsen ved valg af anden afhændelsesmåde  

 søger at imødekomme eksempelvis behovet for boliger til nærmere definerede  

 husstandstyper, der ikke skønnes at have mulighed for at løse egne boligbehov  

 ved overtagelse af ejendommen på markedsvilkår.
Det kan f.eks. dreje sig om  

 at sikre egnede boliger til unge, ældre eller personer med handicap.
Også planmæssige forhold bør kunne føre til, at en kommunalbestyrelse ud  

 fra en helhedsvurdering kan beslutte anden afhændelsesmåde end offentligt  

 udbud.
Det kan tænkes, at det med baggrund i koordinationen mellem en  

 lokalplan og en byfornyelsesbeslutning kan være hensigtsmæssigt på et tidligt  

 tidspunkt i processen at indgå princip/forhåndsaftale vedrørende  

 disponeringen af en ryddet grund eller en ombygget ejendom.
 Med hensyn til salg af grunde, der ryddes som en del af en saneringsplan  

 eller en byfornyelsesbeslutning, gælder de samme synspunkter, medmindre  

 særlige forhold betinger andet.
Ændringer vedrørende lovens kap.
VIII Forskellige bestemmelser i byfornyelseslovens kap.
VIII og med tilknytning  

 hertil er blevet ændret.
7.1. Anvendelse af lovens kap.
VIII Der er i lovens § 5, stk. 4, indføjet en bestemmelse, der åbner mulighed  

 for, at en ejendom på et tidligere tidspunkt, end det ellers ville være  

 tilfældet, kan blive omfattet af kap.
VIII - under visse nærmere betingelser.
Bestemmelsen skal bl.a. ses i sammenhæng med begrebet spredt byfornyelse.  

 En § 9-redegørelse kan omfatte flere ejendomme end den senere  

 byfornyelsesbeslutning, eller kommunalbestyrelsen kan af forskellige grunde  

 helt opgive at gennemføre en påtænkt byfornyelses- eller  

 boligforbedringsbeslutning.
Det er nu præciseret, at en kondemnabel ejendom,  

 der ikke frembyder nærliggende fare, kan blive omfattet af lovens kap.
VIII,  

 hvis § 9-redegørelsen m.v. ikke følges op af en byfornyelses- eller  

 boligforbedringsbeslutning for den pågældende ejendom.
7.2. Efterprøvelse af fristforlængelse, jf. § 73, stk. 3 Kommunalbestyrelsen kan ophæve forbud, hvis den finder, at ejendommens  

 forhold er i overensstemmelse med bygningslovgivningen.
 Undertiden kan det vise sig, at forudsætningerne for det skøn, der lå til  

 grund for kondemneringen, ikke holder, og at ejendommen med andre ord ved  

 fristens udløb ikke må anses at være i så dårlig tilstand som antaget ved  

 forbuddets meddelelse.
Der er derfor nu i § 73, stk. 3, indført mulighed for ejere og panthavere  

 for at få efterprøvet, om fristen kan forlænges.
En tilsvarende bestemmelse  

 fandtes i den tidligere boligtilsynslov.
 Bestemmelsen omhandler et relativt langt tidsforløb, og det er derfor  

 tænkeligt, at forskellige forhold (f.eks. ejerskifte) kan føre til en ændring  

 i en ejendoms tilstand.
7.3. Støtte til visse retableringsudgifter I lovens § 74 er der nu skabt hjemmel til dækning af visse  

 retableringsudgifter.
 Baggrunden for bestemmelsen er et ønske om at tydeliggøre, at en naboejer,  

 som er uden skyld i nedrivningen af en kondemneret ejendom, holdes skadesløs,  

 selv om ejeren af den bygning, der nedrives, ikke er forpligtet til at betale  

 den fulde retableringsudgift.
 Da der kan opstå uoverensstemmelse om, i hvilket omfang ejeren af den  

 bygning, der nedrives på grund af ulempe, er betalingspligtig, er der  

 ligeledes skabt mulighed for, at kommunalbestyrelsen kan indtræde som part i  

 en retssag herom.
7.4. Deklaration om ændret benyttelse Såfremt en kommunalbestyrelse har nedlagt forbud mod ophold og beboelse i  

 en ejendom eller en del heraf, må ejendommen ikke prioriteres eller  

 omprioriteres udover ejendommens værdi.
Ejeren kan således ikke i et sådant  

 tilfælde med pantesikkerhed i ejendommen finansiere arbejder, der ikke fuldt  

 ud afhjælper de kondemnable forhold.
 En kondemnering kan i visse tilfælde ophæves alene som følge af, at  

 benyttelsen af lokalerne ændres fra beboelse til erhverv, og uden at der  

 gennemføres større bygningsændringer.
Når et godkendt forbedringsforslag efter § 75 er gennemført, kan  

 kondemneringen ophæves.
Dette medfører, at det påny bliver lovligt at bebo  

 ejendommen, uanset at de kondemnable forhold, der helt eller delvist  

 begrundede kondemneringsbeslutningen, fortsat består.
 For at sikre mulighed for finansiering af et forbedringsforslag efter § 75  

 og for at undgå, at kommunalbestyrelsen skal kondemnere den samme bygning  

 igen, er der i § 75, stk. 4, indsat en bestemmelse om, at kommunalbestyrelsen  

 som vilkår for at ophæve kondemneringen kan kræve tinglyst en deklaration om,  

 at ændret benyttelse af de tidligere kondemnerede lokaler kræver  

 kommunalbestyrelsens samtykke.
Ændringer, der vedrører saneringsloven 8.1. § 90, stk. 14, valgfrihed i støtteformen Der er nu indført valgfrihed med hensyn til finansierings- og støtteform i  

 saneringsplaner, der hidtil har været finansieret med realkreditlån med  

 rentesikring til de værdiforøgende arbejder og kontant tabserstatning til  

 ombygningsarbejdet.
Dette medfører, at der i ombygningssager omfattet af en saneringsplan  

 vedtaget før 1. juli 1983, og hvortil der er meddelt tilsagn om offentlig  

 støtte i form af rentesikring/kontant tabserstatning, kan vælges mellem denne  

 finansieringsform - og nominallåns-/indeksfinansiering.
Til  

 indeksfinansiering ydes der rentebidrag og til nominallånsfinansiering  

 ydelsesbidrag til de lån, der finansierer de værdiforøgende arbejder.
Ved  

 begge finansieringsformer ydes der rente- og afdragsbidrag til det indekslån,  

 der finansierer ombygningstabet.
 Planer vedtaget efter 1. juli 1983 er, jf. saneringslovens § 52 a, alle  

 indeksfinansierede.
 Det understreges, at valgfriheden giver mulighed for enten at vælge  

 rentesikring/kontant tabserstatning eller nominallåns-/indeksfinansiering -  

 dvs. at de 2 støtteordninger ikke kan blandes sammen.
 Ændringen har virkning for alle ejere, der endnu ikke har fået udmålt den  

 offentlige støtte endeligt.
 Det kan føre til, at der kan være sager, hvor en ejer af en ombygget  

 ejendom vil vælge at foretage en konvertering - dvs. at der i sagen allerede  

 er optaget realkreditlån, men kommunen har endnu ikke udmålt støtten.
En konvertering fra rentesikring/kontant tabserstatning til  

 nominallåns-/indeksfinansiering kan medføre visse merudgifter, men  

 forudsættes at kunne ske uden tab af tilsagnsramme.
Dette indebærer, at  

 allerede meddelte tilsagn såvel om rentesikring som om lån til dækning af  

 ombygningstab konverteres til tilsagn om støtte i form af rentebidrag,  

 ydelsesbidrag og afdragsbidrag.
 Stempelomkostninger vil typisk kunne overføres fra et lån til et andet.  

 Eventuelle merudgifter vil kunne tilskrives saneringssagen.
 Kurstab/-gevinst ved indfrielse af rentesikrede realkreditlån forudsættes  

 at indgå i omfinansieringssaldoen.
Forrentningen af en eventuelt manglende (endelig) finansiering af den  

 kontante udbetaling, indtil denne finder sted, forudsættes at indgå i  

 omfinansieringssaldoen.
Det forudsættes, at realkreditlån er optaget hurtigst  

 muligt efter ombygningens afslutning, og at ejendommen i princippet pr.  

 skæringsdagen sættes i drift.
 Derimod kan forrentningen af rentesikringen ikke indgå i  

 omfinansieringssaldoen.
8.2. Ophør af rentesikring I § 90, stk. 18, er nu indsat en bestemmelse om, at udbetaling af  

 rentesikring til en ejerbolig ikke ophører, hvis den afhændes til en medejer  

 eller et husstandsmedlem, som husstandsfællesskab har bestået med i de sidste  

 5 år frem til afhændelsen.
 Reglerne for ophør af rentesikring efter saneringslovens § 52 er herefter  

 harmoniseret med reglerne for ophør af ydelsesstøtte i byfornyelseslovens §  

 63 b, stk. 1.
 Bestemmelsen medfører efter Boligstyrelsens opfattelse ikke  

 indskrænkninger i den praksis, der har udviklet sig efter saneringslovens §  

 52, stk. 8, 2. pkt., til i ejerboliger at tillade, at rentesikringen fortsat  

 udbetales ved afhændelse til en partner i et ægteskabslignende forhold,  

 uanset at forholdet ikke har bestået i 5 år.
8.3. § 90, stk. 19, uddelegering I de fortsatte bestræbelser på at tilnærme saneringsloven og  

 byfornyelsesloven til hinanden er der nu skabt hjemmel til, at  

 boligministeren kan bemyndige kommunerne til at færdiggøre iværksatte  

 saneringsaktiviteter.
 Bemyndigelsen vil indebære, at Boligstyrelsen ikke længere skal godkende  

 saneringsregnskaber, tillæg til saneringsplaner, ombygningsprojekter  

 indeholdende store udvidelser samt projekter og ombygningsregnskaber  

 vedrørende sager med lån efter § 52 i 1975-saneringsloven.
Der vil endvidere for disse saneringssager blive etableret et økonomisk  

 styringssystem svarende til det, der allerede i dag gælder for  

 byfornyelsesloven.
Bestemmelsen indebærer således som en nyskabelse, at den  

 enkelte kommune fremtidigt - uden Boligstyrelsens medvirken - foranlediger,  

 at Kongeriget Danmarks Hypotekbank og Finansforvaltning vil skulle foretage  

 en række regnskabsmæssige ekspeditioner, herunder renteberegninger og  

 udbetalinger.
 Det bemærkes, at byfornyelsesloven § 90, stk. 19, i modsætning til  

 tidligere uddelegerings-/forenklingsinitiativer, også omfatter  

 statslånesagerne - de såkaldte 75-sager (Boligministeriets lovbekendtgørelse  

 af 3. juli 1975).
 Det oplyses, at Boligstyrelsen påtænker snarest muligt og senest med  

 udgangen af 1989 at udsende nærmere bestemmelser og vejledning vedrørende  

 færdiggørelsen af iværksatte saneringsaktiviteter, herunder særligt materiale  

 vedrørende berigtigelsen af saneringsregnskaber.
 Iværksatte saneringsaktiviteter vil herefter kunne afsluttes i den enkelte  

 kommune.
 Boligstyrelsen vil fortsat være klagemyndighed i saneringsloven.
 § 90,  stk. 19, indeholder samtidig en hjemmel for  

 boligministeren til at fastsætte tidsfrister og betingelser for afslutning af  

 saneringsplanerne.
Det påtænkes at fastsætte en generel frist for afslutning af de iværksatte  

 saneringsaktiviteter.
Baggrunden herfor er et ønske om, at de igangsatte  

 arbejder i medfør af saneringsloven finder deres snarlige afslutning, således  

 at byfornyelsesloven, der trådte i kraft den 1. januar 1983, får virkning for  

 hele støtteområdet alene.
Ved fastsættelsen af nævnte betingelser vil  

 Boligstyrelsen kunne indbygge et økonomisk incitament for kommunerne til at  

 afslutte saneringsaktiviteterne, således at statens udgifter eventuelt vil  

 kunne reduceres i de tilfælde, hvor en kommune beslutter at udskyde  

 færdiggørelsen af en saneringsplan.
8.4. Almennyttige andelsboliger Efter de hidtidige regler i saneringslovens § 20 a, stk. 2 om lejeres ret  

 til at overtage ombyggede råde over-ejendomme på andelsbasis har dette alene  

 kunnet ske ved oprettelse af en privat andelsboligforening efter reglerne i  

 lov om andelsboliger og andre bofællesskaber.
 I byfornyelseslovens § 14 er denne ret suppleret med en valgfrihed for de  

 pågældende lejere til at vælge imellem dannelse af en privat  

 andelsboligforening - som tidligere efter saneringsloven - og en almennyttig  

 andelsboligforening efter reglerne i lov om boligbyggeri.
 Ved de gennemførte ændringer er bestemmelserne harmoniseret, således at  

 lejere såvel efter byfornyelsesloven som efter saneringsloven kan vælge, om  

 overtagelse skal ske ved dannelse af en privat eller en almennyttig  

 andelsboligforening.
 Købesummen berigtiges for så vidt angår en privat andelsboligforening ved,  

 at 20 pct. af overtagelsessummen erlægges kontant, og for så vidt angår en  

 almennyttig boligforening ved, at 2 pct. erlægges kontant.
 Der er ikke i øvrigt foretaget ændringer i fremgangsmåden i forbindelse  

 med overtagelse af råde over-ejendomme efter ombygning.
De ændrede regler om overtagelse af ombyggede ejendomme på andelsbasis får  

 virkning for ejendomme, som tilbydes lejerne efter lovens ikrafttrædelse.
I  

 forbindelse med afgivelse af tilbud til lejerne om overtagelse, skal der  

 således gives oplysning om, at der nu er mulighed for at overtage ejendommen  

 som almennyttig andelsboligforening.
 I de tilfælde, hvor tilbud er afgivet før ændringslovens ikrafttræden og  

 eventuel aftale endnu ikke er indgået, kan lejerne, såfremt de måtte ønske  

 det, overtage ejendommen som almennyttig andelsboligforening, såfremt  

 overtagelse sker efter lovens ikrafttræden.
8.5. Øvrige ændringer Forlængelsen af fristen for ombygning ved anvisning af midlertidig  

 erstatningsbolig omfatter også saneringslovens område.
Der henvises herom til  

 afsnit 4.
Bestemmelserne om BZ-sikring af bygninger omfatter også ejendomme, der er  

 omfattet af en godkendt saneringsplan.
Der henvises til afsnit 5.
Bestemmelsen i byfornyelseslovens § 57, stk. 3, om, at kommunens pligt til  

 at yde godtgørelse ved for sen erstatningsboliganvisning begrænses til 2 år,  

 omfatter også saneringslovens område.
Der henvises til pkt. 6.2.
Ændringerne i byfornyelseslovens §§ 58, 58 a, 62, 63 a og 63 b finder også  

 anvendelse på saneringsplaner, der er vedtaget 1. juli 1983 eller senere.
Der  

 henvises herom til pkt. 6.3.-6.6.
Endelig omfatter bestemmelserne om salg af ombyggede ejendomme og ryddede  

 grunde også saneringslovens område.
Der henvises til pkt. 6.7.
