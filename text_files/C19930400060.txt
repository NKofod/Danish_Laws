Indhold Bilag:  Kapitel 11 i lov om boligbyggeri 1. Vejledningens anvendelsesområde 1.1. Vejledningens indhold Denne vejledning knytter sig til Bygge- og Boligstyrelsens bekendtgørelse  

 nr. 340 af 1. juni 1993 om drift og tilsyn med ungdomsboliger, der er opført  

 med statsstøtte (driftsbekendtgørelsen). Formålet med vejledningen er navnlig  

 at gøre opmærksom på, hvilke regler i bekendtgørelsen og lov om boligbyggeri,  

 der er nye i forhold til de tidligere gældende regler samt at give nogle  

 praktiske anvisninger i forbindelse med reglernes administration.
Det er  

 tilstræbt, at vejledningen ikke indeholder gengivelser, dvs. gentagelser, af  

 de regler, som findes i bekendtgørelsen og loven.
Vejledningen kan derfor  

 ikke stå alene i den praktiske administration af reglerne, men suppleres af  

 bekendtgørelsen og loven.
Vejledningen er opdelt i en række afsnit efter hver af de agerende parter  

 i administrationen af ungdomsboliger.
Reglerne om kommunalbestyrelsernes  

 opgaver og beføjelser er således samlet i et afsnit, osv.
 Som bilag til vejledningen er optrykt kapitel 11 i lov om boligbyggeri.
 Vejledningen erstatter Boligstyrelsens vejledning af 16. marts 1988 om  

 drift og tilsyn med ungdomsboliger, der er opført med statsstøtte  

 (lejefastsættelse, regnskab, revision og tilsyn).
1.2. Bekendtgørelsen om drift og tilsyn Ved Bygge- og Boligstyrelsens bekendtgørelse nr. 340 af 1. juni 1993 om  

 drift og tilsyn med ungdomsboliger, der er opført med statsstøtte, er der med  

 hjemmel i lov om boligbyggeri fastsat nærmere regler om drift og tilsyn med  

 ungdomsboliger, der er organiseret som selvejende institutioner, jfr. pkt.  

 1.4. Bekendtgørelsen omfatter de statsstøttede eller godkendte  

 ungdomsboliger, der er opregnet i lovens § 67, stk. 1, samt ungdomsboliger,  

 der modtager huslejetilskud.
Bekendtgørelsen indeholder på en række punkter nye regler i forhold til  

 den tidligere bekendtgørelse nr. 179 af 16. marts 1988 med senere ændringer.  

 Formålet med de nye regler har bl.a. været at tydeliggøre ansvars- og  

 tilsynsreglerne, herunder ansvarsfordelingen mellem institutionsbestyrelse,  

 forretningsfører og kommunalbestyrelse.
De nye regler har til hensigt såvel  

 at styrke institutionsbestyrelsens muligheder for at udøve dens  

 ledelsesbeføjelse som stramme kommunalbestyrelsens tilsyn med de selvejende  

 ungdomsboliginstitutioner.
Herved forbedres bestyrelsens og  

 kommunalbestyrelsens muligheder for at gribe ind i tide over for økonomiske  

 problemer i institutionen.
1.3 Ungdomsboligers organisationsform Statsstøttede ungdomsboliger kan enten være ejet af en selvejende  

 institution eller af et almennyttigt boligselskab.
I sidstnævnte tilfælde kan  

 ungdomsboligerne enten være organiserede som en selvstændig afdeling af  

 boligselskabet eller være integrerede med andre boliger i en afdeling.
 Ikke-statsstøttede - private - ungdomsboliger kan efter ansøgning blive  

 godkendt af Bygge- og Boligstyrelsen efter bestemmelsen i lovens § 67, stk.  

 1, nr. 8. En sådan godkendelse medfører, at ungdomsboligerne som udgangspunkt  

 bliver omfattet af de samme regler om drift og tilsyn, som gælder for  

 statsstøttede ungdomsboliger, og den er en forudsætning for, at de kan blive  

 omfattet af de støttemuligheder, der gælder for statsstøttede ungdomsboliger,  

 jfr. lovens § 73 b.
1.4. Vejledningens og bekendtgørelsens gyldighedsområde Bekendtgørelsen og vejledningen gælder fuldt ud for de ungdomsboliger, der  

 er statsstøttede eller godkendte eller modtager huslejetilskud, og som er  

 organiserede som selvejende institutioner.
 Bestemmelserne i bekendtgørelsen om, hvilken personkreds, der er  

 berettiget til en ungdomsbolig, gælder også for de ungdomsboliger, der ejes  

 af et almennyttigt boligselskab.
De øvrige bestemmelser i bekendtgørelsen gælder ikke for de almennyttige  

 boligselskabers ungdomsboliger.
De er i stedet omfattet af de regler om drift  

 og tilsyn m.v., som gælder for almennyttige boligselskaber.
2. Bestyrelsen 2.1 Lejefastsættelse Det er bestyrelsen for den selvejende institution, der er ansvarlig for,  

 at lejen for ungdomsboliger, der er omfattet af bestemmelserne i § 67, stk.  

 1, i lov om boligbyggeri, fastsættes efter balancelejeprincippet.
2.1.1. Fastsættelse af lejen Balancelejeprincippet, som er ufravigeligt, indebærer, at lejen skal  

 fastsættes således, at den sammen med institutionens øvrige indtægter,  

 herunder eventuel driftssikring (i bekendtgørelsens § 2, stk. 1, betegnet som  

 <driftsstøtte>) og huslejetilskud, giver mulighed for at afholde  

 samtlige udgifter, der er forbundet med driften, herunder passende  

 henlæggelser til planlagt og periodisk vedligeholdelse, henlæggelser til  

 fornyelser, afvikling af opsamlet underskud samt eventuelle henlæggelser til  

 istandsættelse ved fraflytning.
Det er derfor ikke tilladt at budgettere med  

 hverken over- eller underskud.
 For at undgå for hyppige reguleringer kan der dog budgetteres med et beløb  

 til uforudsete udgiftsstigninger på højst 2-3 pct. af de samlede udgifter.
Eventuelle opsamlede driftsunderskud skal normalt afvikles over maksimalt  

 5 år.
Hvis det skønnes påkrævet for at sikre institutionens videreførelse,  

 kan underskuddet dog i ganske særlige tilfælde - og kun med  

 kommunalbestyrelsens godkendelse - afvikles over et længere tidsrum.  

 Afviklingsperioden bør dog normalt ikke overstige 10 år.
 Lejen ved boligernes ibrugtagen fastsættes foreløbigt med forbehold om  

 senere regulering.
Udgangspunktet ved fordelingen af lejen på de enkelte ungdomsboliger er  

 boligens bruttoetageareal.
Særlige hensyn kan dog begrunde afvigelser herfra.  

 Således må der regnes med en noget højere driftsudgift pr. (m2) for mindre  

 boliger end for større, idet anskaffelsesudgifterne for visse faste  

 installationer er ens uden hensyn til boligstørrelsen.
Eksempelvis kan der  

 fastsættes et ensartet grundbeløb pr. bolig uanset størrelse, således at  

 betaling herudover fordeles efter bruttoetageareal.
2.1.2. Regulering af lejen Reglerne om lejefastsættelse for ungdomsboliger forudsætter, at  

 indtægterne til stadighed giver dækning for udgifterne  

 (balancelejeprincippet). Budgettet bør alt efter institutionens forhold  

 sammenholdes kvartals- eller halvårsvis med udgifterne til den løbende drift  

 med henblik på en eventuel ajourføring og lejeregulering, hvis der  

 konstateres væsentlige afvigelser, herunder hvis det viser sig, at størrelsen  

 af henlæggelser er vurderet forkert i budgettet.
 Særlige forhold, som f.eks. uforudseelige udgifter af en vis størrelse som  

 følge af pludseligt opståede skader på ejendommen, vil kunne gøre det  

 nødvendigt at forhøje lejen i årets løb.
 Lejeforhøjelser som følge af generelle stigninger i en institutions  

 driftsbudgetter pålignes som hovedregel boligerne med samme procentsats.
Forhøjelse af lejen kan gennemføres med 3 måneders varsel, eller med 1  

 måneds varsel, hvis der er taget forbehold herom i lejeaftalen.
For  

 erhvervslejemål gælder reglerne i lov om lejeregulering i erhvervslokaler  

 m.v.
 Forhøjelse af lejen kan varsles, inden kommunalbestyrelsens godkendelse  

 foreligger, men der må i så fald ved varslingen tages forbehold for  

 kommunalbestyrelsens godkendelse.
 Lejeforhøjelser skal varsles skriftligt over for hver enkelt lejer og  

 indeholde oplysninger om forhøjelsens størrelse, dens beregning og grunden  

 til forhøjelsen.
2.2. Depositum Efter de gældende regler skal beboere i ungdomsboliginstitutioner ikke  

 betale beboerindskud.
Derimod kan der ved indflytningen opkræves et depositum  

 af beboeren.
Beløbet, der ikke kan forhøjes i lejeperioden, vil kunne  

 anvendes til dækning af eventuelle krav, som institutionen måtte have mod  

 beboeren ved dennes fraflytning, f.eks. udgifter til istandsættelse af  

 boligen som følge af misligholdelse.
Den del af beløbet, der ikke anvendes  

 til dækning af sådanne krav, skal tilbagebetales beboeren i forbindelse med  

 fraflytningen.
Med hensyn til størrelsen af et depositum finder lejelovgivningens regler  

 anvendelse.
Herefter kan et depositum højst udgøre et beløb svarende til 6  

 måneders leje.
Ved fastsættelsen af et depositums størrelse bør der dels  

 tages hensyn til de boligsøgendes økonomiske forhold, dels til imødegåelse af  

 tab for institutionen som følge af, at krav mod fraflyttede beboere må  

 opgives.
2.3. Budgetlægning Institutionens bestyrelse skal hvert år udarbejde et budget over  

 institutionens udgifter og indtægter for det følgende år.
Senest 3 måneder  

 før regnskabsårets begyndelse, dvs. senest den 30. april, skal bestyrelsen  

 fremsende følgende materiale til kommunalbestyrelsen:
* institutionens budget, * budgetspørgeskema, og * vedligeholdelsesrapport.
 Ved udlejning af nye ungdomsboliger udarbejdes et driftsbudget (eller en  

 ajourført udgave af et tidligere driftsbudget) umiddelbart inden udlejningen  

 for at sikre, at indtægterne fra begyndelsen er tilstrækkelige til at dække  

 driftsudgifterne.
2.3.1. Vedligeholdelsesrapport Bestyrelsen er ansvarlig for, at institutionens ejendom til stadighed er i  

 en vedligeholdelsesmæssig forsvarlig tilstand.
 Da der ikke mindst i ungdomsboliginstitutioner, der efter ombygning er  

 indrettet i eksisterende ejendomme, har været eksempler på utilstrækkeligt  

 vedligeholdte ejendomme, har det været nødvendigt at gennemføre en skærpelse  

 af institutionsbestyrelsens vedligeholdelsespligt.
 Der er derfor i § 3 i driftsbekendtgørelsen indsat en bestemmelse,  

 hvorefter institutionens bestyrelse en gang årligt er forpligtet til at lade  

 foretage en gennemgang af ejendommens vedligeholdelsestilstand.
 Den enkelte institution træffer beslutning om, hvem der skal forestå  

 gennemgangen, dvs. om den kan ske ved den daglige ledelse, eller om der er  

 behov for en særlig bygningssagkyndig ingeniør eller arkitekt.
På grundlag af gennemgangen udarbejdes en rapport, der skal indeholde  

 oplysninger om blandt andet, hvilke vedligeholdelsesarbejder, der påtænkes  

 gennemført i det følgende regnskabsår samt en vurdering af, hvilke arbejder  

 der skønnes nødvendige at udføre inden for 10 år.
Kommunalbestyrelsen kan  

 forlange, at rapporten skal udarbejdes eller vurderes af en særlig  

 bygningssagkyndig ingeniør eller arkitekt.
 Såfremt det på baggrund af rapporten må konstateres, at de i regnskabet  

 henlagte beløb til planlagt og periodisk vedligeholdelse samt fornyelser ikke  

 synes at stå i et rimeligt forhold til det ved gennemgangen konstaterede  

 behov, forudsættes bestyrelsen ved udarbejdelsen af budgettet at tage  

 initiativ til at foretage de nødvendige justeringer.  

 Vedligeholdelsesrapporten skal fremsendes til kommunalbestyrelsen hvert år  

 senest den 30. april.
2.3.2. Driftsbudget Driftsbudgettet, der danner grundlag for den årlige lejeregulering, skal  

 udarbejdes i så god tid, at eventuelle lejeforhøjelser kan træde i kraft ved  

 regnskabsårets begyndelse, der er den 1. august.
Man skal i denne forbindelse  

 henlede opmærksomheden på § 12, stk. 2, i Bygge- og Boligstyrelsens  

 bekendtgørelse nr. 666 af 27. september 1991 om organisation af  

 ungdomsboliger, der er opført med offentlig støtte, hvorefter det kommende  

 års budget senest den 31. marts skal forelægges for beboermødet.
 Driftsbudgettet, som skal underskrives af institutionens bestyrelse, skal  

 fremsendes til kommunalbestyrelsen senest den 30. april.
Institutionens bestyrelse skal ved udarbejdelsen af budgettet, hvori  

 institutionens indtægter og udgifter fastsættes for det følgende regnskabsår,  

 i særlig grad være opmærksom på, at der * er balance mellem institutionens indtægter og udgifter, * er budgetteret med tilstrækkelige henlæggelser til sikring af  

 ejendommens forsvarlige vedligeholdelse, * i fornødent omfang er foretaget afskrivninger i overensstemelse med de  

 gældende regler, * er budgetteret med tilstrækkelige midler til afvikling af eventuelt  

 opsamlet underskud i overensstemmelse med gældende regler, samt * er oplyst om, i hvilket omfang, der skal ske frigørelse af tidligere  

 henlagte midler.
 Budgettet skal udarbejdes efter samme kontoplan som årsregnskabet - jfr.  

 driftsbekendtgørelsens bilag 1 »Kontoplan«, og bilag 2  

 »Fastsættelse af kontienes indhold« - og eventuelle særlige  

 forudsætninger i tilknytning hertil må være præciseret og oplyst i budgettet.  

 Bestyrelsen kan vælge at anvende det af Bygge- og Boligstyrelsen udarbejdede  

 budgetskema, der kan rekvireres hos Statens Information (tlf. 33 37 92 00).  

 Bestyrelsen kan selv lade fremstille et budgetskema, men opstilling,  

 kontering osv. må i alle tilfælde følge systematikken i det af styrelsen  

 udarbejdede skema.
2.3.3. Budgetspørgeskema Samtidig med udarbejdelsen af budgettet skal bestyrelsen udfylde et  

 særligt budgetspørgeskema, der er optrykt som bilag 4 til  

 driftsbekendtgørelsen.
 Formålet med dette skema er, at det på en overskuelig måde kan give  

 tilsynsmyndigheden et overblik over institutionens budgetmæssige stilling.
 Bestyrelsen skal fremsende spørgeskemaet til kommunalbestyrelsen  

 senest den 30. april.
2.3.4. Særligt om henlæggelser Med hensyn til henlæggelser til planlagt og periodisk vedligeholdelse og  

 fornyelser af ejendommen skal der ved den langsigtede budgettering regnes med  

 en budgetperiode på mindst 10 år (jfr. vedligeholdelsesrapporten). Hensigten  

 hermed er, at der sikres størst mulig udjævning af udgiften til større  

 vedligeholdelsesarbejder og fornyelser, således at disse kan gennemføres med  

 en jævn huslejestigning.
Henlagte midler til vedligeholdelse eller fornyelse af tekniske  

 installationer, skal som udgangspunkt anvendes til det formål, hvortil de er  

 henlagt.
Kommunalbestyrelsen kan dog tillade - f.eks. hvor  

 henlæggelsesbeløbet overstiger genanskaffelsesprisen for den pågældende  

 installation - at de henlagte midler anvendes til andre  

 vedligeholdelsesarbejder eller tekniske fornyelser, hvortil der skal  

 henlægges.
 Henlæggelser til vedligeholdelse og fornyelser skal udgøre et nærmere  

 fastsat minimumsbeløb pr. m2 bruttoetageareal, jfr. driftsbekendtgørelsens  

 bilag 2, konto 17 og 18.
2.4. Iværksættelse af forbedringsarbejder Institutionens bestyrelse skal forinden iværksættelse indhente  

 kommunalbestyrelsens godkendelse til visse forbedringsarbejder, jfr. nærmere  

 pkt. 5.4.
 Eventuelle lån til finansiering af de nævnte arbejder skal respektere  

 henstand med renter og afdrag på eventuelle lån omfattet af bestemmelserne i  

 § 73 a, stk. 5 og 6, i lov om boligbyggeri.
2.5 Regnskab Regnskabsåret for selvejende ungdomsboliginstitutioner opført med  

 offentlig støtte løber fra den 1. august til den 31. juli.
Institutionens  

 bestyrelse skal hvert år senest 6 måneder efter regnskabsårets udløb, dvs.  

 senest den 31. januar, fremsende det foreskrevne regnskabsmateriale til  

 kommunalbestyrelsens godkendelse.
 Det foreskrevne regnskabsmateriale omfatter:
* behørigt underskrevet årsregnskab, * det af Bygge- og Boligstyrelsen udarbejdede regnskabsspørgeskema i  

 behørigt underskrevet stand, * bestyrelsens årsberetning, samt * revisors bemærkninger bilagt udskrift af revisionsprotokolen.
2.5.1. Årsregnskab Årsregnskabet opstilles i overensstemmelse med den kontoplan, styrelsen  

 har udarbejdet, jfr. driftsbekendtgørelsens bilag 1. Regnskabsopstilling,  

 kontering, kontonumre m.v. skal nøje følge systematikken i kontoplanen.
Årsregnskabet skal revideres af en revisor i overensstemmelse med reglerne  

 i instruksen for revision af ungdomsboliginstitutioners regnskaber.
Der  

 henvises herom til pkt. 4.
2.5.2. Regnskabsspørgeskema Som et integreret led i regnskabsaflæggelsen skal bestyrelsen udarbejde et  

 regnskabsspørgeskema, der er optrykt som bilag 3 til driftsbekendtgørelsen.  

 Skemaet, der repræsenterer en videreudvikling af det til  

 1988-driftsbekendtgørelsen hørende spørgeskema (BO 18), skal fremsendes til  

 kommunalbestyrelsen.
 I lighed med budgetspørgeskemaet er det formålet med  

 regnskabsspørgeskemaet, at det på en overskuelig måde kan give  

 tilsynsmyndigheden et overblik over institutionens økonomiske og  

 driftsmæssige stilling ved regnskabsårets udløb.
 Spørgsmålene, der alene vedrører det pågældende regnskabsår, er formuleret  

 således, at svaret/svarene kun skal begrundes nærmere i en note på skemaets  

 bagside, i det omfang der er foretaget bekræftende afkrydsning(er).
 I noterne må eksempelvis anføres en nærmere forklaring på de af  

 spørgsmålene omfattede forhold, og det må oplyses, om der er eller vil blive  

 truffet de nødvendige forholdsregler til at bringe forholdene i orden,  

 herunder forholdsregler til afhjælpning af konstaterede økonomiske  

 vanskeligheder.
 Regnskabsspørgeskemaet skal underskrives af institutionens bestyrelse og  

 revisor.
2.5.3. Særskilt konto for indtægter og udgifter Med henblik på at bringe eventuelle mellemregningsforhold mellem en  

 institution og dens forretningsfører til ophør blev der med virkning fra den  

 1. januar 1992 gennemført en ændring af 1988-driftsbekendtgørelsen, hvorefter  

 samtlige institutionens indtægter og udgifter skulle ind- henholdsvis  

 udbetales direkte over en særskilt konto.
Som noget nyt er denne bestemmelse nu udstrakt til at omfatte samtlige  

 selvejende ungdomsboliginstitutioner, uanset om disses administrative opgaver  

 varetages af en forretningsfører uden for institutionen, eller om  

 forretningsførelsen varetages af ansat personale.
Samtidig er det blevet  

 præciseret, at der med særskilt konto menes særskilt konto i et  

 pengeinstitut, ligesom det er blevet præciseret, at samtlige institutionens  

 økonomiske transaktioner vedrørende driften skal foregå via denne konto.
 I overensstemmelse hermed er bestyrelsen ansvarlig for, at der i  

 institutionens navn - uanset om institutionens administrative opgaver  

 varetages af en forretningsfører uden for institutionen, eller om  

 forretningsførelsen varetages af ansat personale - oprettes en særskilt konto  

 i et pengeinstitut, samt at samtlige institutionens indtægter, udgifter,  

 deposita, forudbetalt leje og beløb fra salg eller udtrækning af obligationer  

 ind/udbetales direkte over denne særskilte konto.
Institutionens kontante beholdning skal holdes på et så lavt niveau som  

 muligt.
Institutionens likvide midler skal anbringes på en særskilt konto i  

 institutionens navn i et pengeinstitut eller i realkredit- eller  

 statsobligationer, noteret på Fondsbørsen i København.
Obligationerne skal  

 anbringes på en særskilt depotkonto, noteret på institutionens navn i  

 Værdipapircentralen.
 Bestyrelsen er ansvarlig for, at disse bestemmelser overholdes.
2.6 Årsberetning Institutionens bestyrelse skal i tilslutning til årsregnskabet afgive en  

 årsberetning, hvori der nærmere skal redegøres for den økonomiske udvikling i  

 regnskabsåret, jfr. driftsbekendtgørelsens § 6, stk. 2. Bestyrelsen skal i  

 øvrigt nøje gennemgå revisionsprotokollen, der skal forelægges på hvert  

 bestyrelsesmøde, samt tage stilling til de forhold, revisor måtte have påtalt  

 ved den løbende revision.
Bestyrelsen må endvidere overveje, hvilke  

 foranstaltninger der måtte være anledning til at iværksætte. Årsberetningen  

 skal sammen med årsregnskabet fremsendes til kommunalbestyrelsen.
2.7 Indberetning til kommunen Såfremt institutionens bestyrelse konstaterer uregelmæssigheder af  

 væsentlig betydning for institutionens eller ejendommens drift, herunder ikke  

 mindst hvis * institutionen ikke kan opfylde sine økonomiske forpligtelser, * der opstår udlejningsvanskeligheder af mere permanent karakter, eller * der iværksættes huslejeaktioner, skal bestyrelsen straks foretage indberetning herom til  

 kommunalbestyrelsen, jfr. driftsbekendtgørelsens § 13, stk. 1. Det samme  

 gælder, hvis institutionens revisor har foretaget indberetning til  

 bestyrelsen.
2.8 Vedtægter Bestyrelsen er ansvarlig for, at der udarbejdes en vedtægt for  

 institutionen, der er i overensstemmelse med den af Bygge- og Boligstyrelsen  

 den 27. september 1991 udarbejdede normalvedtægt for selvejende  

 ungdomsboliginstitutioner, der er opført med offentlig støtte.
Der henvises i  

 den forbindelse til Bygge- og Boligstyrelsens bekendtgørelse nr. 666 af 27.  

 september 1991 om organisation af ungdomsboliger, der er opført med offentlig  

 støtte.
Vedtægten skal godkendes af kommunalbestyrelsen.
2.9 Udlejning Institutionens bestyrelse er ansvarlig for, at ungdomsboliger, der er  

 opført med offentlig støtte, kun udlejes til den berettigede person-kreds.  

 Den berettigede personkreds i forhold til ungdomsboliger, der er opført med  

 offentlig støtte i medfør af den før den 1. januar 1978 gældende lovgivning,  

 omfatter alle unge uddannelsessøgende, medens den berettigede personkreds i  

 forhold til ungdomsboliger, der er opført med offentlig støtte i medfør af  

 den efter den 1. januar 1978 gældende lovgivning, herudover omfatter andre  

 unge med særligt behov derfor.
Som unge uddannelsessøgende anses unge, som er under en uddannelse, der  

 efter reglerne for Statens Uddannelsesstøtte berettiger til  

 uddannelsesstøtte.
Desuden anses unge, som følger EFG-uddannelser samt dertil  

 svarende uddannelser for uddannelsessøgende.
I tvivlstilfælde om, hvorvidt en  

 ansøger henhører under den ovennævnte berettigede personkreds, henvises til  

 henholdsvis Undervisningsministeriet og Arbejdsministeriet.
 Med hensyn til andre unge med særligt behov må det bero på en konkret  

 vurdering af den unges økonomiske og sociale forhold, om vedkommende henhører  

 under den berettigede personkreds.
 Vedrørende unge flygtninges adgang til ungdomsboliger henvises til  

 Boligstyrelsens bekendtgørelse nr. 105 af 10. marts 1987 om unge flygtninges  

 adgang til at opnå bolig på visse kollegier.
Der er ikke fastsat en aldersgrænse for retten til at bebo en  

 ungdomsbolig, der er opført med offentlig støtte.
Den berettigede personkreds  

 er den samme, uanset om ungdomsboligerne er organiseret som en selvejende  

 institution eller tilhører et almennyttigt boligselskab.
Udlejning af ungdomsboliger foretages af den enkelte  

 ungdomsboliginstitutions bestyrelse eller af det enkelte almennyttige  

 boligselskab.
Der skal udlejes direkte til den enkelte boligtager, idet der  

 ikke er hjemmel til at udleje flere ungdomsboliger ved en samlet  

 lejekontrakt.
Det skal i den forbindelse bemærkes, at det med henblik på at  

 sikre den bedst mulige udnyttelse af ungdomsboligerne bør tilstræbes, at  

 udlejning af flerrumsboliger sker til 2 personer, hvoraf begge eller den ene  

 tilhører den berettigede personkreds.
Institutionens bestyrelse eller boligselskabet vurderer, hvem af flere  

 berettigede boligsøgende, der skal have en ledig bolig, under hensyntagen til  

 de boligsøgendes uddannelsesmæssige, økonomiske og sociale forhold.
Generelt  

 bør der ved denne vurdering tages hensyn til ansøgernes afstand til  

 uddannelsessted/arbejdsplads, økonomiske forhold, nuværende boligforhold,  

 nærhed til familie, sociale forhold, uden at de anførte momenter kan anses  

 for udtømmende.
Det bemærkes, at kommunalbestyrelsen kan fastsætte nærmere  

 regler, der angiver, efter hvilke retningslinier udlejningen skal ske.
Den af Bygge- og Boligstyrelsen autoriserede typeformular U 1991 (der  

 afløser U 1984) skal benyttes ved indgåelse af lejemål i ungdomsboliger.
For  

 så vidt angår spørgsmål vedrørende opsigelse, henvises til Bygge- og  

 Boligstyrelsens bekendtgørelse nr. 500 af 26. juni 1991 om opsigelse i  

 statsstøttede ungdomsboliger.
 Vedrørende anvendelse af ungdomsboliger til andet formål, udlejning til  

 andre end den berettigede personkreds samt beslutning om fælles indstilling  

 til ungdomsboliger i en kommune henvises til pkt. 5.10.
3. Forretningsføreren 3.1 Forretningsførerens opgaver og ansvar Det er bestyrelsen for den selvejende institution, der træffer beslutning  

 om eventuel ansættelse af en forretningsfører.
En forretningsfører kan enten  

 være en person, der ansættes til at forestå den daglige administration på  

 bestyrelsens vegne eller et fremmed selskab, der eventuelt også er  

 forretningsfører for andre støttede byggerier.
Bestyrelsens kompetence  

 fremgår af § 4, stk. 4, i Normalvedtægt for selvejende  

 ungdomsboliginstitutioner, der er opført med offentlig støtte, udarbejdet af  

 Bygge- og Boligstyrelsen den 27. september 1991.
En forretningsfører skal under udøvelsen af sit hverv iagttage god  

 forretningsførerskik.
Dette fremgår nu direkte af bekendtgørelsens § 8.  

 Specielt er det foreskrevet i bekendtgørelsens § 13, stk. 2, at  

 forretningsføreren på forlangende skal give enhver oplysning om  

 institutionens forhold.
Endvidere følger det af bekendtgørelsens § 2, stk. 7, at indtægter og  

 udgifter skal føres over en særskilt konto i institutionens navn, jfr. pkt.  

 2.5.3. Der er ingen hjemmel til, at der må opstå noget tilgodehavende fra  

 forretningsføreren til institutionen.
Hvis der i praksis alligevel kommer til  

 at opstå et sådant tilgodehavende, eller hvis det var opstået inden  

 bekendtgørelsens ikrafttræden, skal det omgående indbetales på den  

 nævnte særskilte konto.
Udover disse bestemmelser er der ikke fastsat nærmere regler om, hvilke  

 opgaver og ansvar en forretningsfører har.
Dette må aftales mellem  

 bestyrelsen og forretningsføreren i forbindelse med dennes ansættelse.  

 Forretningsføreren skal varetage sine opgaver i overensstemmelse med de  

 gældende regler for driften af ungdomsboliger og kan i tilfælde af  

 forsømmelser pådrage sig erstatningsansvar efter de almindelige  

 erstatningsregler.
For at sikre institutionen mod tab som følge af fejl ved  

 forretningsførelsen, kan bestyrelsen forlange, at forretningsføreren tegner  

 en ansvarsforsikring.
 Ved en ændring af lovens § 75 er inhabilitetsbestemmelserne i lovens§ 17  

 for forretningsførere for almennyttige boligselskaber blevet overført til  

 også at gælde for forretningsførere for selvejende ungdomsboliginstitutioner.
 Der er ikke fastsat regler om et særskilt offentligt tilsyn med  

 forretningsførere, men det offentlige tilsyn med institutionen omfatter også  

 forretningsførelsen.
 Hvis der opstår ganske særlige problemer i en institution, kan  

 kommunalbestyrelsen eller Bygge- og Boligstyrelsen udpege en forretningsfører  

 til at varetage bestemte funktioner for dermed at sikre en forsvarlig drift.  

 Bestemmelserne herom i lovens § 18 for almennyttige boligselskaber er ved en  

 ændring af lovens § 76 blevet overført til også at gælde for selvejende  

 ungdomsboliginstitutioner.
4. Revisoren Revisorens opgaver og ansvar Revisionen af regnskaberne for institutionen skal ske i nøje  

 overensstemmelse med reglerne i instruksen for revision af  

 ungdomsboliginstitutioners regnskaber af 1. juni 1993, som er optrykt som  

 bilag 5 til bekendtgørelse nr. 340 af 1. juni 1993 om drift og tilsyn med  

 ungdomsboliger, der er opført med statsstøtte.
Efter § 7, stk. 1, i bekendtgørelsen kan revisionen foretages af  

 statsautoriseret revisor eller registreret revisor.
Der er således indført en  

 ligestilling mellem statsautoriserede og registrerede revisorer, idet der ved  

 valg af revisor ikke længere skal sondres mellem ungdomsboligernes  

 tilsagnstidspunkt og antallet af boliger.
Det tidligere gældende forbud mod, at institutionen og forretningsføreren  

 har samme revisor eller revisorfirma, er ophævet.
Ophævelsen af dette forbud  

 er erstattet med opstramninger dels i reglerne om kommunalbestyrelsens  

 tilsyn, og dels i reglerne om revisors forpligtelser i forbindelse med  

 revisionen.
Revisor skal blandt andet oplyse i spørgeskemaet vedrørende  

 regnskabet, om institutionen i regnskabsåret har haft registreret  

 tilgodehavender hos forretningsfører.
Revisor har endvidere en selvstændig  

 pligt til i visse tilfælde at foretage indberetning til institutionens  

 bestyrelse og kommunalbestyrelsen, jfr. nedenfor.
I bekendtgørelsens § 2, stk. 6-7, er der indført et forbud mod  

 mellemregning med forretningsføreren.
Forbudet omfatter alle indtægter og  

 udgifter herunder også beløb, der indbetales som depositum eller forudbetalt  

 leje.
Revisor skal være opmærksom på, at institutionens indtægter og udgifter  

 henholdsvis ind- og udbetales direkte over en særskilt konto oprettet i  

 institutionens navn i et pengeinstitut.
Det er således ikke tilstrækkeligt,  

 at der oprettes en konto i forretningsførerens bogholderi.
Revisor skal  

 endvidere være opmærksom på, at institutionens midler er anbragt som  

 indestående i et pengeinstitut eller i fondsbørsnoterede realkredit- eller  

 statsobligationer, jfr. bekendtgørelsens § 2, stk. 6.
Revisionen skal foretages i overensstemmelse med god revisionsskik.  

 Revisionsinstruksen og revisors forpligtelser i forbindelse med revisionen er  

 også baseret på, at revisor skal bidrage til, at kommunalbestyrelsens  

 tilsynsforpligtelse bliver mere effektiv.
Under hensyn til, at  

 ungdomsboligerne er støttet med offentlige midler, skal revisor være særlig  

 opmærksom på, at reglerne for revisionen iagttages.
Revisor har efter § 7, stk. 4, i bekendtgørelsen pligt til straks at  

 indberette uregelmæssigheder af væsentlig betydning for institutionens drift  

 til institutionens bestyrelse og kommunalbestyrelsen.
Pligten omfatter  

 uregelmæssige forhold, som revisor måtte få kendskab til i forbindelse med  

 revisionen.
Det bemærkes herved, at revisor har krav på alle de oplysninger  

 og den bistand fra bestyrelsen og fra en eventuel forretningsfører, som  

 revisor finder påkrævet for at varetage sit hverv.
Det er vigtigt, under hensyn til at det kommunale tilsyn kan fungere  

 hurtigt og effektivt, at revisors indberetning sendes samtidig til  

 institutionens bestyrelse og kommunalbestyrelsen.
Indberetning bør f.eks. ske  

 i tilfælde, hvor revisor konstaterer, at institutionen ikke kan overholde  

 sine økonomiske forpligtelser.
Inden indberetning afgives, kan revisor drøfte  

 de opståede forhold med bestyrelsen.
 Ved revision af det første driftsregnskab skal revisor foretage afstemning  

 med det reviderede byggeregnskab.
Revisor medvirker ikke ved budgetlægningen, medmindre dette forlanges af  

 kommunalbestyrelsen, eller der i øvrigt er indgået særlig aftale herom.
Det  

 skal dog understreges, at revisor efter revisionsinstruksen skal påse, at  

 underskud fra tidligere år afvikles budgetmæssigt efter de herom gældende  

 regler.
5. Kommunalbestyrelsen 5.1 Kommunalbestyrelsens generelle tilsyn Kommunalbestyrelsen fører tilsyn med ungdomsboliginstitutioner, hvis  

 ejendomme er beliggende i kommunen.
Kommunalbestyrelsen påser, at  

 ungdomsboliginstitutionen drives økonomisk forsvarligt i overensstemmelse med  

 de regler, der er fastsat i eller i medfør af lov om boligbyggeri, samt med  

 det i vedtægterne angivne formål.
 Kommunalbestyrelsen godkender som led i sin tilsynsudøvelse institutionens  

 vedtægter og påser i den forbindelse, at disse er i overensstemmelse med den  

 af Bygge- og Boligstyrelsen den 27. september 1991 udarbejdede normalvedtægt.
 Det forudsættes i øvrigt, at kommunalbestyrelsen til stadighed udøver sit  

 tilsyn i nøje kontakt med de(t) af kommunalbestyrelsen direkte udpegede  

 medlem(mer) af institutionens bestyrelse, jfr. § 4, stk. 1, i Bygge- og  

 Boligstyrelsens bekendtgørelse nr. 666 af 27. september 1991 om organisation  

 af ungdomsboliger, der er opført med offentlig støtte.
5.2 Lejefastsættelse Kommunalbestyrelsen påser, at lejen i institutionens ungdomsboliger  

 fastsættes henholdsvis reguleres i overensstemmelse med reglerne i  

 driftsbekendtgørelsens §§ 2 og 5. Kommunalbestyrelsen kan til opfyldelse  

 heraf om nødvendigt kræve ændringer i lejefastsættelsen og budgettet.
 For ungdomsboliger, der er omfattet af bestemmelserne i § 67, stk. 1, i  

 lov om boligbyggeri, gælder det såkaldte balancelejeprincip, jfr. nærmere  

 pkt. 2.1.1.
 Kommunalbestyrelsen godkender den foreløbige leje ved institutionens  

 ibrugtagning, forhøjelser af lejen, den endelige leje samt eventuelle  

 lejeforhøjelser som følge af udførte forbedringer eller ombygninger.  

 Godkendelsen kan eventuelt meddeles i og med, at kommunalbestyrelsen  

 godkender budgettet, jfr. pkt. 5.3.
 Kommunalbestyrelsen træffer den endelige administrative afgørelse  

 vedrørende lejefastsættelsen i institutionen.
5.3 Budgetlægning Kommunalbestyrelsen påser, at institutionens bestyrelse hvert år senest 3  

 måneder før regnskabsårets begyndelse, dvs. senest den 30. april, fremsender  

 institutionens budget, budgetspørgeskema samt vedligeholdelsesrapport til  

 kommunalbestyrelsens godkendelse.
Kommunalbestyrelsen skal ved sin gennemgang af budgettet, hvori  

 institutionens indtægter og udgifter fastsættes for det følgende regnskabsår,  

 i særlig grad påse, at der * er balance mellem institutionens indtægter og udgifter, * er budgetteret med tilstrækkelige henlæggelser til sikring af  

 ejendommens forsvarlige vedligeholdelse, samt * er budgetteret med tilstrækkelige midler til afvikling af eventuelt  

 opsamlet underskud i overensstemmelse med gældende regler.
 Hvis der har medvirket revisor ved budgetlægningen, kan dennes udtalelse  

 indgå som en hjælp ved kommunalbestyrelsens behandling af budgettet.
 Kommunalbestyrelsen træffer den endelige administrative afgørelse  

 vedrørende institutionens budget.
5.3.1. Vedligeholdelsestilstand Kommunalbestyrelsen påser, at institutionens ejendom til stadighed er i en  

 vedligeholdelsesmæssig forsvarlig tilstand.
Kommunalbestyrelsen kan til brug  

 for sit tilsyn forlange, at institutionen med fornøden teknisk bistand  

 foretager nærmere undersøgelser af vedligeholdelsesstandarden.
 Kommunalbestyrelsen påser, at vedligeholdelsesrapporten fremsendes til  

 denne senest 3 måneder før regnskabsårets begyndelse, dvs. senest hvert år  

 den 30. april.
 Hvis en bygningssagkyndig har foretaget nærmere undersøgelser eller har  

 udarbejdet eller vurderet vedligeholdelsesrapporten, kan dennes udtalelse  

 ikke lægges uprøvet til grund, men kan indgå som en hjælp ved  

 kommunalbestyrelsens vurdering af vedligeholdelsesstandarden og  

 vedligeholdelsesrapporten.
 Kommunalbestyrelsen kan, hvis det skønnes påkrævet, påbyde udførelse af  

 nødvendige vedligeholdelsesarbejder.
5.3.2. Driftsbudget Kommunalbestyrelsen skal hvert år godkende institutionens budget og påser  

 i den forbindelse, at dette fremsendes rettidigt, dvs. senest den 30. april.
Idet der henvises til den af Bygge- og Boligstyrelsen udarbejdede  

 kontoplan, der er optrykt som bilag 1 til bekendtgørelsen, må  

 kommunalbestyrelsen i forbindelse med gennemgangen af institutionens budget i  

 særlig grad påse, at der for så vidt angår kontiene 14-20, 22 og 26 er  

 budgetteret realistisk og i overensstemmelse med gældende regler.
Der  

 henvises i den forbindelse til det særlige budgetspørgeskema.
5.3.3. Budgetspørgeskema For at lette kommunalbestyrelsens gennemgang af institutionens budget skal  

 bestyrelsen indsende det særlige budgetspørgeskema, der er optrykt som bilag  

 4 til bekendtgørelsen.
 Skemaet er omtalt i pkt. 2.3.3.
 Det skal understreges, at skemaet ikke kan stå alene i kommunens praktiske  

 behandling af institutionens budget.
 5.4. Forbedringsarbejder m.v.
Det fremgår af bekendtgørelsens § 15, stk. 1, nr. 1, at institutionens  

 bestyrelse skal indhente kommunalbestyrelsens godkendelse, inden der  

 iværksættes forbedringsarbejder, om- og tilbygninger samt større  

 renoveringsarbejder, der skal finansieres ved låneoptagelse eller ved  

 lejeforhøjelser eller midlertidigt finansieres med henlagte midler med  

 henblik på låneoptagelse.
Anvendelse af henlagte midler til de formål,  

 hvortil de er henlagt, kræver ikke kommunens godkendelse.
 Kommunalbestyrelsen påser i den forbindelse, at eventuelle lån til  

 finansiering af de nævnte arbejder respekterer henstand med renter og afdrag  

 på eventuelle lån omfattet af bestemmelserne i § 73 a, stk. 5 og 6, i lov om  

 boligbyggeri.
 Kommunalbestyrelsen træffer den endelige administrative afgørelse.
5.5. Regnskab Som led i sin tilsynsudøvelse skal kommunalbestyrelsen hvert år godkende  

 de selvejende ungdomsboliginstitutioners årsregnskaber.
 Kommunalbestyrelsen må påse, at institutionens bestyrelse senest 6 måneder  

 efter regnskabsårets udløb, dvs. senest den 31. januar fremsender det  

 foreskrevne regnskabsmateriale til kommunalbestyrelsens godkendelse.
 Hvad det foreskrevne regnskabsmateriale skal omfatte er nærmere omtalt i  

 pkt. 2.5.
5.5.1. Årsregnskab Kommunalbestyrelsen skal foretage en kritisk gennemgang af institu-tionens  

 årsregnskab, og skal i den forbindelse påse, at institutionens drift og  

 økonomi efter det forelagte regnskabsmateriale samt de oplysninger,  

 kommunalbestyrelsen i øvrigt måtte være i besiddelse af, jfr. nedenfor, er  

 forsvarlig og i overensstemmelse med de gældende regler.
Kommunalbestyrelsen må herved i ganske særlig grad have opmærksomheden  

 henledt på, hvorvidt * der er balance mellem institutionens indtægter og udgifter, * et eventuelt opsamlet underskud afvikles i overensstemmelse med reglerne  

 herom, * der i fornødent omfang er foretaget henlæggelser og afskrivninger, * anvendelsen af henlagte midler giver anledning til kritik, samt * habilitetsreglerne i lov om boligbyggeri er iagttaget.
Særligt i forbindelse med regnskabsgodkendelsen er det af største  

 betydning, at kommunalbestyrelsen drager omsorg for, at alle relevante  

 oplysninger til belysning af institutionens økonomiske forhold indhentes i  

 fornødent omfang.
Kommunalbestyrelsen kan i forbindelse med  

 regnskabsgennemgangen i betydeligt omfang støtte sig til det særlige  

 regnskabsspørgeskema, men er berettiget til hos institutionens bestyrelse,  

 forretningsfører og revisor at indhente enhver oplysning om institutionens  

 forhold til belysning af, hvorvidt institutionen ledes og drives i  

 overensstemmelse med bestemmelserne i lov om boligbyggeri, regler udfærdiget  

 i medfør heraf samt institutionens vedtægter.
 Skønner kommunalbestyrelsen det nødvendigt, kan den således foranledige,  

 at en af kommunalbestyrelsen udpeget revisor for institutionens regning  

 gennemgår dennes regnskab og økonomi og afgiver beretning herom til  

 kommunalbestyrelsen.
 Har revisor ikke fremsat kritiske bemærkninger til regnskabsmaterialet  

 eller forretningsgangen, og er der ikke på anden måde fremkommet oplysninger,  

 der giver anledning til nærmere undersøgelse, vil kommunalbestyrelsen i  

 almindelighed uden nærmere gennemgang kunne godkende årsregnskabet uden  

 bemærkninger.
5.5.2. Regnskabsspørgeskema For at lette kommunalbestyrelsens gennemgang af institutionens årsregnskab  

 skal bestyrelsen indsende det særlige regnskabsspørgeskema, der er optrykt  

 som bilag 3 til bekendtgørelsen.
Skemaet, der repræsenterer en  

 videreudvikling af det til 1988-driftsbekendtgørelsen hørende spørgeskema (BO  

 18), skal ikke længere indsendes til Bygge- og Boligstyrelsen.
 Regnskabsspørgeskemaet er omtalt i pkt. 2.5.2. Det er udformet således, at  

 kommunalbestyrelsen, hvis det alene indeholder benægtende afkrydsninger, som  

 hovedregel - medmindre der fra revisor eller på anden måde er fremkommet  

 oplysninger, der giver anledning til nærmere undersøgelse - vil kunne lægge  

 spørgeskemaet til grund for sin vurdering af institutionens årsregnskab.
 Det understreges dog, at skemaet ikke kan stå alene ved kommunens  

 praktiske gennemgang af institutionens årsregnskab.
5.5.3. Særskilt konto for indtægter og udgifter Kommunalbestyrelsen skal påse, at der i institutionens navn oprettes en  

 særskilt konto i et pengeinstitut, ligesom kommunalbestyrelsen skal påse, at  

 samtlige institutionens indtægter, udgifter, deposita og eventuel forudbetalt  

 leje indbetales henholdsvis udbetales direkte over denne særskilte konto,  

 jfr. nærmere pkt. 2.5.3. Kommunalbestyrelsen kan forlange en erklæring herom  

 fra revisor.
En sådan erklæring kan indgå som en hjælp ved  

 kommunalbestyrelsens vurdering af, om bestemmelserne om særskilt konto er  

 overholdt.
5.6 Oplysninger og indberetninger fra bestyrelsen Som supplement til den tætte kontakt mellem institutionens bestyrelse og  

 de(t) af kommunalbestyrelsen direkte udpegede medlem(mer) af institutionens  

 bestyrelse, der til stadighed forudsættes at gælde ved kommunalbestyrelsens  

 tilsynsudøvelse, er der nu som noget nyt indført en egentlig  

 indberetningspligt for institutionens bestyrelse, jfr. pkt. 2.7.
 Det bemærkes i den forbindelse, at der tillige er indført en egentlig  

 indberetningspligt for institutionens revisor, jfr. nærmere pkt. 4.1.
 Herudover er institutionens bestyrelse, dens forretningsfører og revisor  

 forpligtet til på forlangende at meddele kommunalbestyrelsen og Bygge- og  

 Boligstyrelsen enhver oplysning om institutionens forhold til belysning af,  

 hvorvidt den ledes og drives i overensstemmelse med bestemmelserne i lov om  

 boligbyggeri, regler udfærdiget i medfør heraf samt institutionens vedtægter.
 Det bemærkes i den forbindelse, at det i medfør af bestemmelsen i§ 90,  

 stk. 3, i lov om boligbyggeri, påhviler kommunalbestyrelsen at bistå Bygge-  

 og Boligstyrelsen ved tilvejebringelse af disse oplysninger.
5.7 Kommunalbestyrelsens reaktionsmuligheder Da selvejende ungdomsboliginstitutioner ifølge sagens natur er meget  

 følsomme over for forstyrrelser i driften, er det af største betydning, at  

 kommunalbestyrelsen til stadighed er opmærksom på, at mulighederne for at  

 afbøde økonomiske eller andre problemer for institutionen ikke forspildes ved  

 for sen indgriben fra bestyrelsens og tilsynsmyndighedens side.
 Kommunalbestyrelsen kan derfor i henhold til bestemmelsen i § 12, stk. 3,  

 i bekendtgørelsen til enhver tid træffe de foranstaltninger, som den måtte  

 finde nødvendige med henblik på at sikre institutionens forsvarlige drift,  

 herunder udpege en forretningsfører til midlertidigt at overtage  

 institutionens administration.
5.7.1. Reaktionsmuligheder I forbindelse med gennemgang af institutionens budget kan  

 kommunalbestyrelsen, hvis institutionens bestyrelse ikke af egen drift tager  

 initiativ til at gennemføre nødvendige lejeforhøjelser, påbyde sådanne  

 forhøjelser, ligesom kommunalbestyrelsen kan træffe beslutning om nedsættelse  

 af lejen.
 Kommunalbestyrelsen kan tillige om nødvendigt kræve et nyt revideret  

 driftsbudget udarbejdet.
 Såfremt den i tilknytning til institutionens budget fremsendte  

 vedligeholdelsesrapport måtte give anledning dertil eller andre forhold i  

 øvrigt måtte tale derfor, kan kommunalbestyrelsen påbyde udførelse af  

 nødvendige vedligeholdelsesarbejder.
 Dersom kommunalbestyrelsen i forbindelse med gennemgang af institutionens  

 årsregnskab finder det uklart, hvorvidt gældende regler er overholdt, vil den  

 kunne anmode institutionens revisor om en særskilt erklæring herom, ligesom  

 kommunalbestyrelsen i øvrigt, hvis den skønner det påkrævet, kan udpege en  

 anden revisor til at foretage en fornyet revision af institutionens  

 årsregnskab.
 Har revisor fremsat kritiske bemærkninger til institutionens årsregnskab  

 eller forretningsgange i øvrigt, eller har kommunalbestyrelsen selv fundet  

 grundlag for kritik, skal kommunalbestyrelsen påtale forholdet over for  

 institutionens bestyrelse og om fornødent pålægge denne at iværksætte de  

 foranstaltninger, som kommunalbestyrelsen skønner nødvendige, herunder påbyde  

 forhøjelse eller nedsættelse af lejen i henhold til bestemmelsen i § 7, stk.  

 5, i lov om boligbyggeri.
 I det omfang kommunalbestyrelsen herefter finder, at der af institutionens  

 bestyrelse - eventuelt efter pålæg herom fra kommunalbestyrelsen - er eller  

 vil blive truffet de nødvendige foranstaltninger til at bringe kritisable  

 forhold i orden, vil regnskabsmaterialet, påført kommunalbestyrelsens  

 bemærkninger, kunne godkendes.
 Endelig kan kommunalbestyrelsen, hvis institutionen som følge af  

 kritisable dispositioner eller udvist forsømmelighed er blevet påført tab,  

 pålægge bestyrelsen, at institutionen søger erstatningskrav rejst over for  

 forretningsfører, bestyrelsesmedlemmer eller andre.
I det omfang kommunalbestyrelsen vurderer, at der er risiko for, at  

 institutionen ikke kan videreføres, kan kommunalbestyrelsen nu med hjemmel i  

 lovens § 74 yde driftsstøtte i form af tilskud, lån eller garanti.
Endvidere  

 er der nu lovhjemmel til, at kommunalbestyrelsen kan lade de indestående  

 offentlige lån rykke for et reservefondslån fra realkreditinstituttet.
Dette  

 gælder både det kommunale lån, det statsgaranterede lån og de statslån, der  

 tidligere blev ydet.
For ungdomsboliger, der er organiseret som almennyttigt  

 byggeri, er der endvidere mulighed for at søge om støtte fra  

 Boligselskabernes Landsbyggefond efter den nye bestemmelse i lovens § 36,  

 stk. 7.
5.7.2. Indberetning til Bygge- og Boligstyrelsen Hvis kommunalbestyrelsen bliver bekendt med økonomiske eller andre  

 problemer i en ungdomsboliginstitution, skal den omgående vurdere samt drøfte  

 med bestyrelsen, hvad der bør foretages og træffe fornødne foranstaltninger  

 til afhjælpning af problemerne, jfr. pkt. 5.7.1.
Derefter skal kommunalbestyrelsen vurdere, om der er grundlag for at  

 afgive en indberetning til Bygge- og Boligstyrelsen efter reglerne i  

 bekendtgørelsens § 12, stk. 1. Kommunen kan altid rette henvendelse til  

 styrelsen for at få vejledning, men det er af afgørende betydning for  

 styrelsen, at der foretages en egentlig indberetning, når der er konstateret  

 væsentlige problemer.
Om indberetning skal foretages, skal  

 kommunalbestyrelsen tage stilling til ud fra en konkret vurdering af  

 forholdene i den pågældende institution og på grundlag af det kendskab til  

 institutionen, kommunen har fået som led i sin tilsynsvirksomhed.
Kommunalbestyrelsen skal foretage indberetning, hvis * der konstateres væsentlige uregelmæssigheder ved driften, * institutionen ikke kan opfylde sine økonomiske forpligtelser, * der opstår permanente udlejningsvanskeligheder, * bestyrelsen foretager indberetning om huslejeaktioner, * institutionen undlader at efterkomme kommunens påbud, eller * institutionens forhold i øvrigt giver anledning til væsentlig kritik.
 For at en indberetning kan danne grundlag for styrelsens behandling af  

 sagen  skal den indeholde:
* en udførlig, ajourført redegørelse for den aktuelle situation i  

 institutionen, * en udførlig, ajourført redegørelse for de problemer, der er blevet  

 rejst, * oplysning om, hvilke foranstaltninger bestyrelsen har truffet og agter  

 at træffe for at afhjælpe problemerne, * oplysning om, hvilke foranstaltninger kommunen har truffet og agter at  

 træffe for at afhjælpe problemerne, og * kommunalbestyrelsens indstilling om, hvilke yderligere foranstaltninger,  

 der bør iværksættes.
 Bygge- og Boligstyrelsen bliver i princippet først en del af det  

 offentlige tilsyn med ungdomsboliginstitutionerne, når der foreligger en  

 kommunal indberetning.
 Hvis en henvendelse til Bygge- og Boligstyrelsen ikke indeholder samtlige  

 de nævnte oplysninger, vil der ikke være tale om en indberetning efter  

 bekendtgørelsens § 12, stk. 1. Det er ikke tilstrækkeligt, at kommunen  

 orienterer om drøftelser, kommunen har ført med bestyrelsen og andre parter,  

 eller at der fremsendes kopi af den korrespondance, der har været mellem  

 bestyrelsen og kommunen.
5.8 Ændring af ungdomsboligers status Kommunalbestyrelsen skal som led i sin tilsynsudøvelse påse, at  

 institutionens ejendom anvendes i overensstemmelse med formålet i  

 vedtægterne, herunder at institutionen drives økonomisk forsvarligt.
 Varige ændringer af behovsstrukturen vedrørende ungdomsboliger i et  

 lokalområde med deraf følgende væsentlige udlejningsvanskeligheder kan  

 imidlertid aktualisere overvejelser vedrørende ændring af ungdomsboligernes  

 status.
 Kommunalbestyrelsen kan dog til afhjælpning af væsentlige  

 udlejningsvanskeligheder af forbigående karakter tillade, at de gældende  

 udlejningsregler fraviges, jfr. herved pkt. 5.10.
I det omfang institutionen imidlertid ikke længere opfylder sit formål  

 eller drives med fortsat underskud, kan institutionens bestyrelse træffe  

 bestemmelse om, at institutionen ophæves ved likvidation.
Likvidationen skal  

 efter indstilling fra kommunalbestyrelsen godkendes af Bygge- og  

 Boligstyrelsen.
Der henvises i øvrigt til § 14 i bekendtgørelse nr. 666 af  

 27. september 1991 om organisation af ungdomsboliger, der er opført med  

 offentlig støtte (organisationsbekendtgørelsen).
 5.8.1. Nedlæggelse af ungdomsboliger m.v.
 Institutionens bestyrelse skal ifølge bekendtgørelsens § 15, stk. 1, nr.  

 2-4, indhente kommunalbestyrelsens godkendelse forinden iværksættelse af  

 følgende foranstaltninger:
Det skal understreges, at kommunalbestyrelsens beføjelse til at godkende  

 forandringer og nedlæggelse af ungdomsboliger som nævnt under 1 og 2 alene  

 forudsættes at vedrøre et begrænset antal af institutionens boliger.
Der  

 tænkes herved på foranstaltninger, der ønskes iværksat med henblik på en  

 forbedring enten af institutionens enkelte boliger eller af fællesfaciliteter  

 eller fællesarealer, bl.a. for at forbedre det sociale miljø.
I forbindelse med de under 1-3 nævnte foranstaltninger skal  

 kommunalbestyrelsen være opmærksom på konsekvenserne for eventuelt  

 huslejetilskud og driftssikring.
Endvidere skal kommunen foretage  

 indberetning til Kongeriget Danmarks Hypotekbank og Finansforvaltning.
5.8.2. Sammenlægning af institutioner Hvis kommunalbestyrelsen skønner, at der gennem en sammenlægning af 2  

 eller flere selvejende institutioner i kommunen til en institution vil kunne  

 tilrettelægges en administrativt mere rationel og hensigtsmæssig drift,  

 herunder at der ved en sammenlægning vil kunne tilvejebringes en højere grad  

 af økonomisk stabilitet, er der med bestemmelsen i § 67 a, stk. 1, 1. pkt., i  

 lov om boligbyggeri, jfr. bestemmelsen i § 15, stk. 1, nr. 5, i  

 bekendtgørelsen, nu skabt adgang for kommunalbestyrelsen til at godkende en  

 sammenlægning.
Forinden fremsendelse af ansøgning herom til kommunalbestyrelsen, skal  

 bestyrelserne for de pågældende institutioner have truffet beslutning om at  

 anbefale en sammenlægning.
Institutionernes bestyrelser foranlediger i den  

 forbindelse afholdelse af ekstraordinære beboermøder efter bestemmelsen i §  

 12, stk. 3, nr. 4, i ovennævnte organisationsbekendtgørelse nr. 666 af 27.  

 september 1991.
 Beboerrådets beslutning skal medsendes til kommunalbestyrelsen, der  

 træffer den endelige administrative afgørelse.
 I forbindelse med kommunalbestyrelsens godkendelse af sammenlægningen  

 underretter kommunalbestyrelsen Kongeriget Danmarks Hypotekbank og  

 Finansforvaltning samt Bygge- og Boligstyrelsen og påser i den forbindelse,  

 at den nye selvejende ungdomsboliginstitution erhverver skøder på sine  

 ejendomme.
5.8.3. Overgang til almennyttigt regi Som et alternativ til sammenlægning af selvejende institutioner vil  

 kommunalbestyrelsen efter bestemmelsen i § 67 a, stk. 1, 2. pkt., i lov om  

 boligbyggeri, jfr. bestemmelsen i § 15, stk. 1, nr. 6, i bekendtgørelsen nu  

 kunne tillade, at en selvejende ungdomsboliginstitution overgår til at blive  

 en afdeling af et almennyttigt boligselskab, og at de meddelte tilsagn om  

 offentlig støtte overføres til afdelingen.
Herved opnås, at ungdomsboligerne indgår i boligselskabets fælles  

 administration med andre afdelinger, ligesom ungdomsboligerne bliver omfattet  

 af Boligselskabernes Landsbyggefonds regnskabskonsulenttjeneste og  

 garantiordning.
Herudover opnås der mulighed for støtte fra Boligselskabernes  

 Landsbyggefond og boligselskabet via dets dispositionsfond og frie  

 egenkapital.
 Det vil dog være en forudsætning for gennemførelse af overgang til  

 almennyttigt regi, at kommunalbestyrelsen skønner, at der herved vil kunne  

 tilvejebringes en mere hensigtsmæssig - herunder en økonomisk mere  

 hensigtsmæssig - drift af ungdomsboligerne.
 Forinden fremsendelse af ansøgning herom til kommunalbestyrelsen, skal  

 institutionens bestyrelse og det kompetente organ i det pågældende  

 almennyttige boligselskab have truffet beslutning om at anbefale overgangen.  

 Institutionens bestyrelse foranlediger i den forbindelse afholdelse af  

 ekstraordinært beboermøde efter bestemmelsen i§ 12, stk. 3, nr. 4, i  

 ovennævnte organisationsbekendtgørelse nr. 666af 27. september 1991.
 Beboerrådets beslutning skal medsendes til kommunalbestyrelsen, der  

 træffer den endelige administrative afgørelse.
 Det bemærkes endvidere, at lejelovens regler om tilbudspligt skal være  

 iagttaget.
 I forbindelse med kommunalbestyrelsens godkendelse af overgangen,  

 underretter kommunalbestyrelsen Kongeriget Danmarks Hypotekbank og  

 Finansforvaltning, Boligselskabernes Landsbyggefond samt Bygge- og  

 Boligstyrelsen og påser i den forbindelse, at den nye almennyttige  

 ungdomsboligafdeling erhverver skøde på ejendommen.
Som følge af overgangen vil ungdomsboligerne herefter være omfattet af  

 bestemmelsen i driftsbekendtgørelsens § 18 samt reglerne i Boligstyrelsens  

 bekendtgørelse nr. 784 af 14. december 1988 om almennyttig boligvirksomhed,  

 med senere ændringer.
Kommunalbestyrelsens tilsyn med afdelingens drift vil  

 herefter skulle udøves i overensstemmelse hermed.
5.9 Vedtægter Kommunalbestyrelsen skal godkende institutionens vedtægter og skal i den  

 forbindelse påse, at vedtægterne er i overensstemmelse med den af Bygge- og  

 Boligstyrelsen den 27. september 1991 udarbejdede normalvedtægt for  

 selvejende ungdomsboliginstitutioner, der er opført med offentlig støtte.
 Det bemærkes i øvrigt, for så vidt angår selvejende  

 ungdomsboliginstitutioner, hvortil kommunalbestyrelsen meddeler tilsagn om  

 offentlig støtte efter den 31. marts 1992, at vedtægtsgodkendelse skal finde  

 sted inden meddelelse af tilsagn, jf. § 12, stk. 9, i Bygge- og  

 Boligstyrelsens bekendtgørelse nr. 783 af 3. december 1991 om offentligt  

 støttet byggeri efter lov om boligbyggeri, med senere ændringer.
5.10 Udlejning Kommunalbestyrelsen påser, at udlejning af ungdomsboliger sker til  

 personer omfattet af den berettigede personkreds efter retningslinier, der  

 tager hensyn til de boligsøgendes uddannelsesmæssige, økonomiske og sociale  

 forhold.
Kommunalbestyrelsen behøver ikke nødvendigvis at have indseende med  

 hvert enkelt lejemål, men kan fastsætte nærmere regler, der angiver, efter  

 hvilke retningslinier udlejning skal ske.
Kommunalbestyrelsen påser i øvrigt, at ungdomsboligerne til stadighed  

 bebos af den berettigede personkreds.
Der henvises i den forbindelse til  

 Bygge- og Boligstyrelsens bekendtgørelse nr. 500 af 26.juni 1991 om opsigelse  

 i statsstøttede ungdomsboliger.
 For så vidt angår kommunalbestyrelsens ret til i henhold til bestemmelsen  

 i § 76 b i lov om boligbyggeri til at anvise unge med særlige boligsociale  

 problemer til ungdomsboliger opført med offentlig støtte i medfør af den  

 efter den 1. januar 1978 gældende lovgivning henvises til pkt. 3 i Bygge- og  

 Boligstyrelsens vejledning af 4. juli 1991 om visse forhold vedrørende  

 ungdomsboliger.
 Kommunalbestyrelsen kan inden for de i lov om boligbyggeri fastsatte  

 grænser træffe beslutning om, at der skal ske fælles indstillingsvirksomhed  

 til ungdomsboligerne i kommunen, idet det dog for så vidt angår  

 ungdomsboliger tilhørende et almennyttigt boligselskab bemærkes, at disse  

 ikke uden boligselskabets samtykke kan omfattes af en sådan fælles  

 indstillingsordning.
Kommunalbestyrelsen kan i den forbindelse træffe bestemmelse om, hvordan  

 de af den fælles indstillingsordning omfattede ungdomsboliginstitutioner skal  

 finansiere denne virksomhed.
De enkelte institutioners udgifter hertil bør  

 med henvisning til balancelejeprincippet søges holdt på et rimeligt niveau,  

 idet kommunalbestyrelsen samtidig hermed må påse, at der for de af ordningen  

 omfattede institutioner sker en nedsættelse af administrationsudgifterne,  

 svarende til den administrative lettelse, indstillingsvirksomheden medfører.
 Til afhjælpning af væsentlige udlejningsvanskeligheder kan  

 kommunalbestyrelsen som midlertidig foranstaltning tillade, at de gældende  

 udlejningsregler fraviges.
Ved udlejning til andre end den berettigede personkreds bør udlejning ske  

 i form af tidsbestemte lejeaftaler for kortere tidsrum, således at adgangen  

 til at udleje til den berettigede personkreds bibeholdes.
For så vidt angår  

 tidsbestemte lejeaftaler henvises til lejelovens regler herom.
 Såfremt vanskeligheder med at udleje til den berettigede personkreds  

 antager en mere permanent karakter, skal kommunalbestyrelsen foretage  

 indberetning herom til Bygge- og Boligstyrelsen.
 For så vidt angår spørgsmål vedrørende opsigelse, henvises til Bygge- og  

 Boligstyrelsens bekendtgørelse nr. 500 af 26. juni 1991 om opsigelse i  

 statsstøttede ungdomsboliger.
5.11. Monteringslån I det omfang en institution ønsker at afhænde inventar, hvortil der i  

 medfør af de før den 1. januar 1988 gældende regler er ydet monteringslån, og  

 der ikke finder genanskaffelse sted, skal kommunalbestyrelsens godkendelse  

 indhentes.
Kommunalbestyrelsen påser, at nettoprovenuet ved afhændelsen samt de  

 midler, der er henlagt til fornyelse af det pågældende inventar, indbetales  

 til Kongeriget Danmarks Hypotekbank og Finansforvaltning til indfrielse af  

 eller som ekstraordinært afdrag på monteringslånet.
Kommunalbestyrelsen  

 attesterer i den forbindelse beløbets størrelse over for Hypotekbanken.
6. Bygge- og Boligstyrelsen 6.1. Generelt om Bygge- og Boligstyrelsens opgaver vedr. driften af  

 ungdomsboliger Det antages, at styrelsen i relation til ungdomsboliger har en overordnet  

 tilsynsforpligtelse som følge af almindelige stats- og forvaltningsretlige  

 grundsætninger, hvorefter et ministerium skal følge udviklingen inden for  

 sine ressortområder og reagere, hvis dette er påkrævet.
Derimod er der ikke i lov om boligbyggeri fastsat regler om, at styrelsen  

 skal føre et direkte tilsyn med driften af ungdomsboliger.
Styrelsen bliver  

 først direkte involveret i en konkret sag, hvis kommunalbestyrelsen afgiver  

 en indberetning, jfr. nærmere pkt. 6.2., eller når styrelsen får forelagt  

 spørgsmål, som efter gældende regler kræver styrelsens godkendelse, jfr. pkt.  

 6.4.
6.2. Indberetning fra kommunalbestyrelsen Ved bekendtgørelsens § 12 er der sket en præcisering af de også tidligere  

 gældende regler om, at kommunalbestyrelsen i visse tilfælde skal foretage en  

 formel indberetning til Bygge- og Boligstyrelsen.
Denne bestemmelse er  

 nærmere uddybet i pkt. 5.7.2 om, hvornår indberetning skal afgives, og hvad  

 den skal indeholde, samt i nærværende pkt. om styrelsens behandling af en  

 indberetning.
 Når Bygge- og Boligstyrelsen modtager en sådan indberetning eller en anden  

 form for henvendelse fra kommunalbestyrelsen, vil styrelsen som det første  

 tage stilling til, om materialet opfylder kravene til, hvad en indberetning  

 skal indeholde, jfr. pkt. 5.7.2. Hvis dette ikke er tilfældet, vil styrelsen  

 sædvanligvis meddele kommunalbestyrelsen, at der ikke er tale om en  

 indberetning og henvise til de gældende regler om, hvad en indberetning skal  

 indeholde.
 Hvis der er tale om en indberetning, vil styrelsen vurdere, om den  

 konkrete sag giver anledning til, at der bør tilvejebringes yderligere  

 oplysninger af betydning for styrelsens vurdering af den konkrete sag.  

 Eventuelle manglende oplysninger vil styrelsen anmode om at få eftersendt.
Derefter vil styrelsen tage kontakt til den pågældende kommune, enten  

 skriftligt eller ved at tage initiativ til et møde.
Styrelsen vil med  

 udgangspunkt i kommunalbestyrelsens indstilling være interesseret i en  

 realistisk drøftelse af de problemer, der er rejst i indberetningen, samt  

 hvilke løsningsmuligheder, der kan peges på for at forbedre situationen eller  

 løse de opståede problemer.
 I de fleste konkrete tilfælde vil det være styrelsens udgangspunkt at  

 drøfte mulighederne for, at den selvejende ungdomsboliginstitution kan  

 fortsætte som sådan i forbindelse med, at de opståede problemer søges løst  

 ved passende tiltag.
 Hvilke tiltag, der kan komme på tale, er beskrevet i pkt. 5.7.1 om  

 kommunalbestyrelsens reaktionsmuligheder.
Spørgsmål om ændring af ungdomsboligernes status kan også komme til at  

 indgå i overvejelserne.
Der kan således, afhængig af en konkret vurdering af  

 sagen, blive tale om, at ungdomsboligerne søges sammenlagt med andre  

 institutioner eller overført til et almennyttigt boligselskab.
En sådan  

 ændring af ungdomsboligernes status vil kunne godkendes af  

 kommunalbestyrelsen, jfr. nærmere pkt. 5.8.2 og 5.8.3.
Hvis disse muligheder ikke er realisable i det konkrete tilfælde, kan det  

 komme på tale at overveje en likvidation af den selvejende  

 ungdomsboliginstitution.
En sådan likvidation kræver styrelsens godkendelse,  

 jfr. nærmere pkt. 6.4.1.
 Styrelsen vil i forbindelse med en indberetning vurdere, hvad der har  

 været årsagen til de opståede problemer, og om der i den anledning vil kunne  

 gøres ansvar gældende over for nogle af de involverede parter.
6.3 Oplysninger Med hjemmel i lovens § 90, stk. 3, kan Bygge- og Boligstyrelsen fra  

 kommunalbestyrelsen indhente enhver oplysning, der er nødvendig for  

 gennemførelse af lovens formål.
 Tilsvarende fremgår det af bekendtgørelsens § 13, stk. 2, at Bygge- og  

 Boligstyrelsen kan anmode institutionens bestyrelse, forretningsfører og  

 revisor om enhver oplysning om institutionens forhold.
 En sådan indhentning af oplysninger kan navnlig komme på tale, når  

 styrelsen er ved at behandle en indberetning fra kommunalbestyrelsen, men kan  

 også blive relevant i anden anledning, f.eks. under styrelsens behandling af  

 sager, som er indsendt til styrelsens godkendelse, jfr. pkt. 6.4, eller som  

 led i styrelsens forpligtelse til at følge udviklingen inden for  

 ungdomsboligområdet.
6.4. Godkendelse af visse dispositioner Til visse dispositioner over en selvejende ungdomsboliginstitution kræves  

 der godkendelse fra Bygge- og Boligstyrelsen.
Dette kan ses som et led i  

 styrelsens overordnede tilsynsforpligtelse.
Ansøgning om styrelsens godkendelse skal indsendes af institutionens  

 bestyrelse gennem den pågældende kommune.
Kommunalbestyrelsens indstilling  

 skal fremsendes til styrelsen samtidig med ansøgningen.
6.4.1. Likvidation Således kan likvidation af en ungdomsboliginstitution ikke foretages uden  

 styrelsens godkendelse, jfr. § 14 i bekendtgørelse nr. 666 af 27. september  

 1991 om organisation af ungdomsboliger, der er opført med offentlig støtte.  

 Styrelsen skal også udpege likvidator og tage stilling til anvendelse af  

 eventuelt resterende midler.
Efter en likvidation er den selvejende  

 institution ophørt med at eksistere som sådan.
Styrelsens godkendelse vil normalt bl.a. forudsætte, at der har været  

 forhandlet med kreditorerne, således at der kan blive tale om en solvent  

 likvidation.
Hvis en sådan ikke kan gennemføres, kan det komme på tale, at  

 institutionen må begære sig selv konkurs.
6.4.2. Nedlæggelse af ungdomsboliger Det følger af bekendtgørelsens § 16, stk. 1, nr. 1, at styrelsens  

 godkendelse er nødvendig, hvis ungdomsboliger nedlægges og ikke overgår til  

 anden anvendelse for de øvrige ungdomsboliger.
Hvis der sker en sådan  

 overgang til anden anvendelse, kan godkendelsen meddeles af kommunen, jfr.  

 pkt. 5.8.1.
6.4.3. Salg Styrelsen skal også godkende helt eller delvist salg af fast ejendom, der  

 omfatter ungdomsboliger eller institutionen som helhed, jfr. § 16, stk. 1,  

 nr. 2, i den nye bekendtgørelse og § 3, stk. 2, i ovennævnte bekendtgørelse  

 af 27. september 1991.
Bestemmelsen om styrelsens godkendelse af salg gælder ikke for salg af  

 fast ejendom, der ikke omfatter boliger.
Et sådant salg - i praksis typisk af  

 en ubebygget ejendom - kan godkendes af kommunalbestyrelsen, jfr. pkt. 5.8.1.
6.4.4. Køb Endvidere kræves styrelsens godkendelse af køb af fast ejendom, dvs.  

 ubebyggede arealer eller bebyggede ejendomme, jfr. § 3, stk. 2, i  

 bekendtgørelsen af 27. september 1991.
Denne bestemmelse omfatter imidlertid ikke det første køb af en ejendom,  

 som foretages for at opføre eller indrette nye ungdomsboliger, idet vilkårene  

 for dette køb godkendes af kommunalbestyrelsen i forbindelse med meddelelse  

 af tilsagn om offentlig støtte til opførelse eller indretning af  

 ungdomsboliger.
Bestemmelsen omfatter kun senere køb af fast ejendom.
6.4.5. Forandringer Endelig skal væsentlige forandringer godkendes af Bygge- og Boligstyrelsen  

 ifølge § 3, stk. 2, i den nævnte bekendtgørelse.
 Bestemmelsen omfatter betydelige ændringer vedrørende den faste ejendom.  

 Derimod kan visse forandringer, der fratager boligen dens karakter af  

 ungdomsbolig, som nævnt under pkt. 5.8.1. godkendes af kommunalbestyrelsen.
6.4.6. Vedtægter Bygge- og Boligstyrelsen skal ikke have tilsendt de vedtægter for en  

 institution, som godkendes af kommunalbestyrelsen efter bestemmelserne i §  

 67, stk. 6-7, i lov om boligbyggeri og § 9, stk. 2, i den nye bekendtgørelse  

 samt §§ 3, stk. 4, og 15, stk. 2, i bekendtgørelse nr. 666 af 27. september  

 1991 om organisation af ungdomsboliger, der er opført med offentlig støtte.
Derimod kræver det styrelsens godkendelse at fravige normalvedtægten, jfr.  

 § 3, stk. 4, 3. pkt., i sidstnævnte bekendtgørelse.
Som nævnt i pkt. 47 i den  

 til bekendtgørelsen hørende vejledning af 27. september 1991 kan en sådan  

 godkendelse normalt ikke forventes.
7. Kongeriget Danmarks Hypotekbank og  

 Finansforvaltning 7.1. Generelt om Hypotekbankens kompetence Ifølge lovens § 89 varetager Hypotekbanken den kasse- og regnskabsmæssige  

 forvaltning af statsstøtten.
Dette indebærer, at Hypotekbanken foretager alle  

 fornødne ekspeditioner i forbindelse med anvisning af statsstøtten til  

 ungdomsboliger og tager stilling til spørgsmål, der måtte opstå i forbindelse  

 dermed.
Som eksempel er det nævnt i bekendtgørelsens § 21, stk. 2, at  

 Hypotekbanken afgiver erklæringer om statsgaranti for realkreditlån, når der  

 meddeles tilsagn om statsstøtte.
7.2. Godkendelse m.v. af visse dispositioner Det er et generelt kriterium for Hypotekbankens kompetence, at  

 Hypotekbanken i tilfælde af forandringer af ejendommen tager stilling til  

 eventuelle konsekvenser for statsstøtten.
F.eks. kan der typisk blive tale om  

 et krav om delvis indfrielse af statslånet eller det statsgaranterede lån,  

 altså at der skal erlægges et ekstraordinært afdrag.
Dette kan komme på tale  

 i flere situationer.
Når således kommunalbestyrelsen godkender de dispositioner, der er nævnt i  

 bekendtgørelsens § 15, skal der gives meddelelse herom til Hypotekbanken, som  

 tager stilling til eventuelle konsekvenser for statsstøtten.
Ud over § 15 er  

 der også en række andre dispositioner, der kræver Hypotekbankens godkendelse  

 eller stillingtagen til konsekvenserne for statsstøtten.
7.2.1. Pantsætning og rykning Således følger det af bekendtgørelsens § 21, stk. 1, at Hypotekbanken skal  

 godkende optagelse af lån, der ikke respekterer statslånet eller det  

 statsgaranterede lån.
Bestemmelsen omfatter dog ikke den første pantsætning af en ejendom, der  

 foretages i forbindelse med opførelse og indretning af ungdomsboliger, idet  

 denne pantsætning godkendes af kommunalbestyrelsen i forbindelse med  

 meddelelse af tilsagn om offentlig støtte.
Bestemmelsen omfatter kun senere  

 pantsætninger.
Hypotekbanken skal endvidere efter § 21, stk. 3, godkende rykning af  

 statslånet eller det statsgaranterede lån for realkreditlån til  

 forbedringsarbejder m.v.
Godkendelse kan kun forventes meddelt, hvis  

 kommunalbestyrelsen vedstår sin regaranti.
7.2.2. Nedlæggelse af ungdomsboliger Når enten kommunalbestyrelsen eller Bygge- og Boligstyrelsen godkender  

 nedlæggelse af ungdomsboliger efter de nærmere regler i bekendtgørelsens §§  

 15, stk. 1, nr. 2 og 3, og 16, stk. 1, nr. 1, tager Hypotekbanken stilling  

 til, i hvilket omfang, der skal ydes ekstraordinært afdrag på statslånet  

 eller det statsgaranterede lån eller ske ophør af den løbende støtte, jfr. §  

 21, stk. 5.
7.2.3. Forringelse af pantet Det er et generelt kriterium, at ved enhver forringelse af pantet skal  

 Hypotekbanken tage stilling til, i hvilket omfang, der skal ydes  

 ekstraordinært afdrag på statslånet eller det statsgaranterede lån eller  

 foranstående lån.
Dette gælder, uanset om ejendommen siden opførelsen er  

 steget i værdi.
Som eksempler på en sådan forringelse af pantet er i  

 bekendtgørelsens § 21, stk. 4 og 6, nævnt ekspropriation, frasalg eller hel  

 eller delvis afhændelse af grundarealer.
Endvidere kan nævnes tvangsmæssigt  

 pålæg af servitutter eller lignende.
7.3. Ingen klageadgang Det følger af bekendtgørelsens § 21, stk. 7, at Hypotekbankens afgørelser  

 er endelige og ikke kan indbringes for Bygge- og Boligstyrelsen eller anden  

 administrativ myndighed.
Bygge- og Boligstyrelsen, den 30.  

 september 1993 RUD WERBORG / Birthe Lehmann Bilag Kapitel 11 i lov om boligbyggeri Boliger for unge under uddannelse m.fl.
 § 67.  Statsstøttede boliger for unge under uddannelse  

 m.v. omfatter kollegier eller ungdomsboliger opført med statsstøtte efter:
 Stk. 2.  Kommunalbestyrelsen kan på statens vegne give  

 tilsagn om ydelsesstøtte til opførelse af boliger for unge under uddannelse  

 og andre unge med et særligt behov derfor, hvortil ydes indekslån.
 Stk. 3.  Kommunalbestyrelsen kan ikke give tilsagn til  

 nye ungdomsboliger, hvis den i stk. 9 nævnte opgørelse for det foregående år  

 viser, at antallet af ledige almennyttige lejligheder, ungdomsboliger og  

 boliger, der er opført med støtte efter lov om boliger for ældre og personer  

 med handicap, ialt overstiger 2 pct.
Stk. 4.  Boligministeren fastsætter en vejledende  

 udgiftsramme for anskaffelsessummen for ungdomsboliger.
Statens andel af  

 ydelsesstøtten, jf. § 72, stk. 4, beregnes i forhold til den anskaffelsessum,  

 kommunalbestyrelsen godkender efter byggeriets afslutning.
Der kan ikke ydes  

 statslig ydelsesstøtte til den del af den godkendte anskaffelsessum, der  

 ligger ud over udgiftsrammen.
 Stk. 5.  Hvis kommunalbestyrelsen godkender en  

 anskaffelsessum, der ligger ud over den vejledende udgiftsramme, jf. stk. 4,  

 omfatter kommunalbestyrelsens støtte for denne del af anskaffelsessummen  

 såvel statens som kommunalbestyrelsens andel af støtten, jf. reglerne herom i  

 §§ 70 og 72.
 Stk. 6.  Støtte kan ydes til almennyttige boligselskaber  

 samt til selvejende kollegier, ungdomsboliger eller fonde og lignende,  

 såfremt disses vedtægter kan godkendes af boligministeren eller af  

 kommunalbestyrelsen efter boligministerens bemyndigelse.
Stk. 7.  Boligministeren kan fastsætte retningslinier  

 for formen og indholdet af de i stk. 6 nævnte vedtægter.
Boligministeren kan  

 endvidere fastsætte almindeligt gældende regler til afløsning, supplering  

 eller ændring af allerede godkendte vedtægter.
 Stk. 8.  Kommunalbestyrelsens fordeling af støtte til  

 ungdomsboliger skal ske efter tilsvarende retningslinier som anført i § 55,  

 stk. 1.
 Stk. 9.  Kommunalbestyrelsen skal hvert år foretage en  

 opgørelse af antallet af ledige lejligheder, hvortil der er givet meddelelse  

 om færdigmelding, i almennyttigt byggeri, ungdomsboligbyggeri og byggeri, der  

 er opført med støtte efter lov om boliger for ældre og personer med handicap.  

 Kommunalbestyrelsen skal på baggrund heraf foretage en vurdering af årsagen  

 til ledigheden i ungdomsboligerne og træffe foranstaltninger til at nedbringe  

 denne.
 Stk. 10.  Boligministeren kan fastsætte nærmere regler  

 om de i stk. 1-9 nævnte forhold.
 Stk. 11.  Kommunalbestyrelsens afgørelser efter stk. 2,  

 3, 5, 8 og 9 kan ikke indbringes for anden administrativ myndighed.
§ 67 a.  Kommunalbestyrelsen kan meddele samtykke til,  

 at selvejende ungdomsboliginstitutioner i kommunen sammenlægges til en  

 institution, og at meddelte tilsagn om offentlig støtte overføres til denne  

 institution.
Kommunalbestyrelsen kan endvidere meddele samtykke til, at en  

 selvejende ungdomsboliginstitution overgår til at være en afdeling af et  

 almennyttigt boligselskab, og at meddelte tilsagn om offentlig støtte  

 overføres til boligselskabet.
 Stk. 2.  Boligministeren kan fastsætte nærmere regler om  

 de i stk. 1 nævnte forhold.
 § 68.  Boliger opført med støtte efter § 67 skal efter  

 boligministerens nærmere bestemmelse fortrinsvis stilles til rådighed for  

 unge uddannelsessøgende og andre unge med et særligt behov derfor.
 Stk. 2.  Såfremt boligerne udlejes til andre end unge,  

 der efter stk. 1 har fortrinsret dertil, kan boligministeren helt eller  

 delvis bringe betaling af rentesikring, rentebidrag, afdragsbidrag eller  

 ydelsesstøtte til ophør.
§ 69.  De i § 67 nævnte boliger kan tilvejebringes ved § 69 a.  (Ophævet) § 70.  Kommunalbestyrelsen kan give tilsagn om lån op  

 til 7 pct. af ejendommens værdi, jf. § 60. Det kommunale lån skal have  

 oprykkende panteret efter indekslånet.
Kommunalbestyrelsen kan dog give  

 tilladelse til, at det kommunale lån rykker for reservefondslån fra  

 realkreditinstituttet, såfremt det skønnes nødvendigt for at sikre  

 ungdomsboligernes videreførelse.
Summen af kommune- og indekslån kan udgøre  

 indtil 100 pct. af ejendommens værdi.
Stk. 2.  Lån efter stk. 1 er rentefri.
De afdraes, når  

 ejendommens økonomi efter långiverens skøn tillader det, jf. § 34, 2. pkt.  

 Tilbagebetaling skal dog påbegyndes senest 50 år efter lånets udbetaling.
Stk. 3.  Ved erhvervelse og ombygning af bebyggede  

 ejendomme efter § 69, nr. 2 og 3, kan kom-munalbestyrelsen i særlige tilfælde  

 godkende, at indestående pantegæld overtages af erhververen eller bliver  

 indestående i ejendommen.
Den samlede belåning, hvori sådan pantegæld  

 medregnes efter kursværdi, må dog ikke overstige 100 pct. af ejendommens  

 værdi, jf. § 60.
 § 71.  Kommunelån udbetales i forbindelse med  

 ejendoms- eller grundkøb samt med byggeriets projektering og udførelse efter  

 samme regler, som gælder for almennyttigt byggeri efter § 33.
 § 72.  Støtte efter § 67 kan kun ydes, hvis  

 kommunalbestyrelsen yder den støtte, som fremgår af stk. 4 og af §§ 70, 71 og  

 72 b, og låntager betaler ydelser på indekslånet i overensstemmelse med  

 reglerne i stk. 2.
Stk. 2.  Låntagers betaling af ydelser på indekslån sker  

 første gang ved lånets 2. termin og udgør et beløb, som svarer til 1,290 pct.  

 af den regulerede bogførte hovedstol.
Betalingen reguleres 2 gange årligt pr.  

 1. januar og 1. juli efter samme regler, som gælder for regulering af afdrag  

 på indekslån, type IS, ifølge realkreditloven.
Reguleringen sker, indtil  

 låntagers betaling svarer til de samlede ydelser på lånet.
 Stk. 3.  Ydelsesstøtte udgør et beløb, som svarer til  

 forskellen mellem de samlede ydelser på indekslånet og låntagers betaling.
 Stk. 4.  Kommunen godtgør staten 20 pct. af udgifterne  

 til ydelsesstøtten.
 Stk. 5.  Halvdelen af kommunens andel af ydelsesstøtten  

 fordeles i hovedstadsområdet mellem kommunerne i dette område efter reglerne  

 om fordeling af boligstøtte i lov om individuel boligstøtte.
§ 72 a.  (Ophævet) § 72 b.  Kommunal garanti for indekslån kan ydes for  

 den del af lånet, der på tidspunktet for lånets optagelse har pantesikkerhed  

 ud over 65 pct. af ejendommens værdi, jf. § 60. Garantien omfatter til enhver  

 tid så stor en del af lånets restgæld og eventuelt forfaldne terminsydelser,  

 som det oprindelige garantibeløb udgjorde af hovedstolen.
Den del af  

 restgælden, der ikke omfattes af garantien, har panteret forud for den  

 garanterede del af restgælden.
Kommunalbestyrelsen kan give tilladelse til,  

 at det statsgaranterede lån rykker for reservefondslån fra  

 realkreditinstituttet, såfremt det skønnes nødvendigt for at sikre  

 ungdomsboligernes videreførelse.
§ 72 c.  Ydelsesstøtte ydes med virkning fra  

 indekslånets optagelse og udbetales bagud i tilknytning til de i pantebrevene  

 fastsatte terminer.
Udbetalingen sker til det långivende realkreditinstitut  

 på grundlag af en specificeret opgørelse fra instituttet.
 Stk. 2.  Boligministeren kan helt eller delvis bringe  

 betaling af rentesikring, rentebidrag, afdragsbidrag eller ydelsesstøtte til  

 ophør, såfremt ejendommens økonomi forbedres eller ændrede forhold for  

 byggeriet taler derfor, herunder stigning i det almindelige lejeniveau.
 § 72 d.  Kommunalbestyrelsen kan i ganske særlige  

 tilfælde yde tilskud eller lån til etablering af ungdomsboliger, såfremt de  

 endelige udgifter ved byggeriets opførelse overstiger det beløb, som  

 kommunalbestyrelsen har godkendt ved byggeriets påbegyndelse.
 Stk. 2.  Lån efter stk. 1 ydes på de i § 70, stk. 2,  

 gældende vilkår.
 Stk. 3.  Boligministeren kan fastsætte nærmere regler om  

 de i stk. 1 nævnte forhold.
§ 72 e.  Støtte til de i § 54 omtalte boliger kan ydes  

 efter tilsvarende regler som anført i dette kapitel.
Staten kan dog inden for  

 en ramme, der optages på de årlige finanslove, yde et tilskud til nedsættelse  

 af anskaffelsessummen eller til kompensation for bygningsejerens eller  

 kommunens udgifter til byggeriet.
 § 73.  Bestemmelserne i § 7 a, § 13, stk. 2, § 56,  

 stk. 1, 3 og 4, § 58, stk. 2-4, og §§ 59-62 a gælder også for byggerier, der  

 opføres med støtte efter dette kapitel.
 § 73 a.  Boligministeren kan på statskassens vegne i  

 hvert af studieårene 1984/85-1995/96 yde tilskud til nedbringelse af lejen i  

 kollegier, der i perioden fra 1. april 1946 til 31. marts 1982 har fået  

 tilsagn om statsstøtte til opførelse efter byggestøtte-, kollegiestøtte-  

 eller boligbyggerilovgivningen.
 Stk. 2.  I hvert af studieårene 1984/85 - 1986/87 kan  

 der gives tilsagn om tilskud på indtil 20 mill. kr. og indtil 22 mill. kr. i  

 hvert af studieårene 1987/88-1995/96.
Stk. 3.  For hvert kollegium fastsættes et tilskud for  

 studieåret 1984-85. Tilskuddet fastsættes under hensyntagen til antallet af  

 boliger, disses størrelse og kvalitet samt de forventede driftsudgifters  

 størrelse og art.
Der ydes tilskud med samme beløb i studieårene 1985/86 og  

 1986/87. Herefter forhøjes det for kollegiet fastsatte tilskud for studieåret  

 1984/85 med 10 pct., og det forhøjede tilskud ydes med samme beløb i hvert af  

 studieårene 1987/88-1995/96. Boligministeren fastsætter nærmere regler for  

 tilskuddets beregning.
 Stk. 4.  Statstilskud efter stk. 1-3 kan endvidere ydes  

 til nedbringelse af lejen i enkeltværelser og lejligheder indtil på 11/2  

 værelse, der med kommunalbestyrelsens godkendelse forbeholdes unge under  

 uddannelse og andre unge med særligt behov derfor, såfremt bebyggelsen i  

 studieåret 1983-84 har fået statstilskud til nedbringelse af lejen.
 Stk. 5.  Tilbagebetaling af de særlige kriselån, der er  

 ydet med tilslutning fra folketingets finansudvalg i finansårene 1975-76 og  

 1976-77 til kollegier, udsættes indtil 1. august 1996.
 Stk. 6.  For kollegier, der med tilslutning fra  

 folketingets finansudvalg har fået bevilget henstand med betaling af renter  

 og afdrag på statslån, kan boligministeren forlænge henstandsperioden til 1.  

 august 1996.
 § 73 b.  Kommunalbestyrelsen kan yde garanti og på  

 statens vegne meddele tilsagn om ydelsesstøtte til udbedring af byggeskader  

 og større ekstraordinære renoveringsarbejder, herunder modernisering, samt  

 til energibesparende foranstaltninger i ungdomsboliger, der har modtaget  

 tilsagn om støtte før 1. juli 1986 i medfør af byggestøtte-, kollegiestøtte-  

 eller boligbyggerilovgivningen eller er godkendt efter § 67, stk. 1, nr. 8.  

 Støtte kan ydes, i det omfang udgifterne ikke dækkes ved erstatninger, gennem  

 forsikringer eller ved, at der ydes støtte efter lovens § 36, stk. 2-5.
Stk. 2.  Udgifter til arbejdet efter stk. 1 finansieres  

 ved optagelse af indekslån.
Låntagers betaling af ydelser på indekslån sker  

 første gang ved lånets 2. termin og udgør et beløb, som svarer til 1,20 pct.  

 af den regulerede bogførte hovedstol.
Betalingen reguleres 2 gange årligt pr.  

 1. januar og 1. juli efter samme retningslinier, som gælder for regulering af  

 afdrag på indekslån, type IS, ifølge realkreditloven.
Reguleringen sker,  

 indtil låntagers betaling svarer til de samlede ydelser på lånet.
 Stk. 3.  Ydelsesstøtte udgør et beløb, som svarer til  

 forskellen mellem de samlede ydelser på indekslånet og låntagers betaling.
 Stk. 4.  Kommunen godtgør staten 20 pct. af udgifterne  

 til ydelsesstøtten.
 Stk. 5.  Halvdelen af kommunens andel af ydelsesstøtten  

 fordeles i hovedstadsområdet mellem kommunerne i dette område efter reglerne  

 om fordeling af boligstøtte i lov om individuel boligstøtte.
 Stk. 6.  Ydelsesstøtte ydes efter bestemmelserne i § 72  

 c.
Stk. 7.  Kommunal garanti kan ydes for den del af  

 indekslånet, som på tidspunktet for lånets optagelse har pantesikkerhed ud  

 over 80 pct. af ejendommens værdi.
Garantien beregnes efter reglerne i § 72  

 b.
Stk. 8.  Støtte efter stk. 1 kan kun gives på betingelse  

 af, at kommunalbestyrelsen indestår for eventuelle underskud på  

 ungdomsboligernes fremtidige drift.
Indeståelsen omfatter ikke underskud, som  

 uden risiko for udlejningsvanskeligheder kan afvikles over en kortere  

 årrække.
Eventuelle udgifter ved indeståelse kan afholdes efter reglerne i  

 stk. 9.
 Stk. 9.  Kommunalbestyrelsen kan i ganske særlige, helt  

 ekstraordinære tilfælde give tilsagn om kommunalt lån til opretning af  

 økonomien i en ungdomsboliginstitution, der har fået tilsagn efter stk. 1.  

 Det kommunale lån skal have oprykkende panteret efter indekslånet.
 Stk. 10.  Bestemmelserne i § 70, stk. 2, gælder for  

 kommunale lån efter stk. 9 i denne bestemmelse.
 Stk. 11.  Boligministeren fastsætter nærmere regler for  

 tildeling af ydelsesstøtte til udbedring af byggeskader og større renovering  

 m.v. samt for kommunal støtte til genopretning af økonomien efter stk. 9.
 Stk. 12.  Kommunalbestyrelsens afgørelser efter stk. 1  

 kan ikke indbringes for anden administrativ myndighed.
 § 74.  Kommunalbestyrelsen kan give tilsagn om  

 kommunalt tilskud, lån eller garanti til ungdomsboliger, der er tilvejebragt  

 efter § 69, jf. § 67, såfremt kommunal støtte skønnes at være påkrævet for  

 ungdomsboligernes videreførelse.
Stk. 2.  For lån efter stk. 1 finder § 39, stk. 1, 2. og  

 3. pkt., og stk. 2-5, tilsvarende anvendelse.
For tilskud og garanti  

 fastsætter kommunalbestyrelsen de nærmere vilkår.
 § 75.  Boligministeren fastsætter nærmere regler om  

 organisation og beboerindflydelse i ungdomsboliger som nævnt i § 67, stk. 1.
 Stk. 2.  I bestyrelserne skal så vidt muligt være  

 ligelig repræsentation af beboerne, af kommunalbestyrelsen og af  

 uddannelsesinstitutioners ledelse.
 Stk. 3.  For medlemmer af bestyrelsen samt for  

 forretningsføreren og for funktionærer finder bestemmelserne i § 17  

 tilsvarende anvendelse.
 § 76.  Kommunalbestyrelsen fører tilsyn med de i § 75  

 nævnte boliger efter regler, der fastsættes af boligministeren.  

 Bestemmelserne i § 18, stk. 2, 5 og 6, finder tilsvarende anvendelse.
 Stk. 2.  Boligministeren kan fastsætte nærmere regler om  

 udarbejdelse af regnskaber og budgetter for de i stk. 1 nævnte boliger.
 Stk. 3.  Boligministeren kan fastsætte nærmere regler  

 om, at der skal foretages passende henlæggelser til fornyelse af tekniske  

 installationer, til hovedistandsættelse og til almindelig istandsættelse og  

 vedligeholdelse, herunder om anvendelse af de henlagte midler.
 Stk. 4.  Boligministeren kan fastsætte nærmere regler  

 om, at institutionens indtægter og udgifter skal føres over en særskilt konto  

 oprettet i institutionens navn.
 § 76 a.  Til de i § 75 nævnte boliger kan kommunen  

 eller amtskommunen, hvori boligerne er beliggende, hvert år yde et tilskud,  

 der svarer til størrelsen af den kommunale og amtskommunale grundskyld, som  

 ungdomsboligerne/kollegiet betaler.
 Stk. 2.  Halvdelen af de tilskud, som  

 kommunalbestyrelserne i hovedstadsområdet yder efter stk. 1, fordeles efter  

 reglerne om fordeling af boligstøtte i lov om individuel boligstøtte.
§ 76 b.  Ungdomsboliginstitutionen skal efter  

ommunalbestyrelsens bestemmelse stille indtil hver fjerde ledige  

 ungdomsbolig til rådighed for kommunalbestyrelsen til løsning af unges  

 boligsociale problemer i kommunen.
Kommunen betaler lejen (boligafgiften) fra  

 det tidspunkt, fra hvilket en ungdomsbolig er til rådighed for  

 kommunalbestyrelsen, og indtil udlejning sker.
Kommunen garanterer endvidere  

 for lejerens opfyldelse af kontraktmæssige forpligtelser over for  

 ungdomsboliginstitutionen til at istandsætte boligen ved fraflytning. Ændrer  

 kommunen en beslutning om at råde over en ungdomsbolig, som ikke er udlejet,  

 skal lejen (boligafgiften) dog ikke betales ud over det tidspunkt, hvorfra en  

 opsigelse ville have haft virkning.
 Stk. 2.  Ungdomsboliginstitutionen kan indgå aftale med  

 kommunalbestyrelsen om at stille ledige ungdomsboliger til rådighed for  

 kommunalbestyrelsen til løsning af unges boligsociale problemer i kommunen.  

 Reglerne i stk. 1 om kommunens betaling af leje og garanti for opfyldelse af  

 lejerens forpligtelse til at istandsætte boligen ved fraflytning finder  

 tilsvarende anvendelse ved anvisninger, der sker efter aftale i henhold til  

 1. punktum, samt ved anvisninger, som i øvrigt foretages af  

 kommunalbestyrelsen.
 Stk. 3.  Bestemmelsen i stk. 1-2 gælder kun  

 ungdomsboliger, der er opført med statsstøtte i medfør af den efter 31.  

 december 1977 gældende boligbyggerilovgivning.
 § 77.  Bestemmelserne i § 7 finder anvendelse ved  

 fastsættelsen af lejen m.v. for de boliger, der er nævnt i §§ 73 a og 75.
Stk. 2.  Den årlige lejeregulering foretages med  

 virkning fra 1. august.
Regnskabsåret er fra 1. august til 31. juli.  

 Bestemmelserne i 1. og 2. punktum gælder ikke for boliger, der er beliggende  

 i ejendomme der tilhører et almennyttigt boligselskab, jf. § 2.
 Stk. 3.  Undlader beboerne i de i stk. 1 nævnte boliger  

 eller i andre boliger for unge under uddannelse, hvortil boligministeren har  

 ydet støtte i form af lån, tilskud eller garantier, som led i en fælles  

 optræden at betale forfalden leje og andre forfaldne ydelser efter  

 lejeaftalen, finder reglerne i § 8, stk. 1, tilsvarende anvendelse.
 Stk. 4.  Om manglende betaling af forfaldne ydelser  

 efter stk. 3 skal udlejeren foretage indberetning til boligministeren og  

 kommunalbestyrelsen med oplysninger som nævnt i § 8, stk. 2. Boligministeren  

 kan da lade staten overtage udlejerens fordringer mod de enkelte beboere og  

 indbetaler samtidig til udlejeren et beløb svarende til de af beboerne  

 skyldige ydelser.
Stk. 5.  Modtager en af de beboere, der er nævnt i stk.  

 3, støtte i form af stipendium, studielån eller statsgaranteret lån efter lov  

 om Statens Uddannelsesstøtte, kan boligministeren for støtte, hvorom der er  

 givet tilsagn efter 1. juli 1980, pålægge Styrelsen for Statens  

 Uddannelsesstøtte at overføre den fornødne del af forfaldne rater af tildelte  

 stipendiebeløb eller lån til en særskilt samlekonto i et pengeinstitut eller  

 til en postgirokonto, som boligministeren anviser.
Ved meddelelse af  

 statsgaranti for lån kan boligministeren på forhånd give statsgarantien  

 påtegning om, at det långivende pengeinstitut efter boligministerens  

 bestemmelse skal overføre det skyldige beløb til en af de konti, der er  

 nævnt.
Boligministeren råder over indeståendet på kontoen, som anvendes til  

 dækning af statskassens tilgodehavende efter § 8, stk. 4. Tiloversblevne  

 beløb overføres til den uddannelsessøgendes konto i dennes pengeinstitut. §  

 8, stk. 4 og 5, finder tilsvarende anvendelse.
 Stk. 6.  Reglerne i stk. 3-5 finder også anvendelse på  

 personer, der som led i en fælles optræden benytter boliger uden lejeaftale  

 og ikke efter påkrav fra udlejeren betaler for benyttelsen med et beløb, som  

 svarer til den gældende leje og andre ydelser.
Stk. 7.  Fremsætter den, hvis uddannelsesstøtte tilgår  

 boligministerens konto efter reglerne i stk. 3-6, indsigelse mod konteringen,  

 afgøres spørgsmålet af fogedretten ved kendelse.
Konteringen udsættes dog  

 ikke ved sagens indbringelse for fogedretten.
Stk. 8.  Med henblik på udligning af lejeniveauet i  

 kollegiebyggeri og andet byggeri for unge under uddannelse kan vilkårene for  

 lån efter § 62 i lov nr. 83 af 19. marts 1975 om boligbyggeri eller efter  

 denne lov ændres med et halvt års varsel.
Boligministeren fastsætter nærmere  

 bestemmelser for huslejeudligningens gennemførelse.
 § 77 a.  Bestyrelsen for ungdomsboliginstitutionen  

 skal opsige lejeaftalen med 3 måneders varsel, når lejeren har fuldført eller  

 er ophørt med sin uddannelse eller de forudsætninger, hvorunder boligen blev  

 udlejet, ikke længere er opfyldt. § 87 i lov om leje finder tilsvarende  

 anvendelse.
Stk. 2.  Opsigelse efter ophørt uddannelse kan under  

 særlige omstændigheder udsættes i op til et år.
Opsigelse kan endvidere  

 udsættes, hvis boligen ikke umiddelbart kan genudlejes.
 Stk. 3.  Boligministeren fastsætter til sikring af, at  

 boligerne til stadighed bebos af den berettigede personkreds, herunder  

 studieaktive uddannelsessøgende, nærmere regler om, hvorledes opsigelse skal  

 ske.
§ 78.  Bestemmelserne i kap.
X A i lov om leje finder  

 ikke anvendelse på de i §§ 67 og 75 nævnte boliger.
§ 79.  Udlejning af de i § 75 nævnte boliger skal ske  

 efter retningslinjer, der tager hensyn til de boligsøgendes  

 uddannelsesmæssige, økonomiske og sociale forhold.
Kommunalbestyrelsen kan  

 fastsætte nærmere regler herom.
 Stk. 2.  Efter kommunalbestyrelsens bestemmelse kan der  

 ske fælles indstilling til de boliger i kommunen, der er nævnt i stk. 1.  

 Sådan indstillingsvirksomhed kan oprettes fælles for flere kommuner og kan  

 samordnes med anden virksomhed, der tager sigte på formidling af boliger for  

 unge.
§ 80.  Boligministeren nedsætter et ungdomsboligråd  

 med repræsentanter for ungdommen, kommunerne, de almennyttige boligselskaber  

 og uddannelsesinstitutionernes ledelse.
Ungdomsboligrådet er rådgivende for  

 boligministeren i spørgsmål om ungdommens boligforhold.
Boligministeren  

 fastsætter de nærmere bestemmelser om rådets sammensætning og arbejdsopgaver.
