Nr BSF 11 Folketingsbeslutning om Danmarks ratifikation af konvention om forbud mod  

 brug, oplagring, produktion og overførsel af personelminer samt om deres  

 destruktion Fremsat af udenrigsministeren (Niels Helveg Petersen) den 1. april 1998 Vedtaget ved anden (sidste) behandling den 7. maj 1998 Folketinget meddeler sit samtykke til, at Danmark ratificerer den i Ottawa  

 den 4. december 1997 undertegnede konvention om forbud mod brug, oplagring,  

 produktion og overførsel af personelminer samt om deres destruktion.
Bilag Den konvention, som er omtalt i folketingsbeslutningen, er optrykt som  

 bilag til det fremsatte forslag.
Oprindelig fremsat forslag Folketinget meddeler sit samtykke til, at Danmark ratificerer den i Ottawa  

 den 4. december 1997 undertegnede konvention om forbud mod brug, oplagring,  

 produktion og overførsel af personelminer samt om deres destruktion.
Indholdsfortegnelse Konvention om forbud mod brug, oplagring, produktion og overførsel af  

 personelminer samt om deres destruktion Bemærkninger:
I.
Konventionens forhistorie II.
Danmarks tiltrædelse III.
Konventionens indhold KONVENTION OM FORBUD MOD BRUG, OPLAGRING, PRODUKTION OG OVERFØRSEL AF  

 PERSONELMINER SAMT OM DERES DESTRUKTION Præambel De kontraherende stater, der er besluttede på at gøre ende på de lidelser og ulykker, der  

 forårsages af personelminer, der dræber eller lemlæster hundreder af  

 mennesker hver uge, hovedsagelig uskyldige og forsvarsløse civile og børn,  

 hindrer økonomisk udvikling og genopbygning, umuliggør hjemsendelse af  

 flygtninge og hjemstavnsfordrevne personer, og som i årevis efter deres  

 udlægning har andre alvorlige følger, anser det for nødvendigt at gøre deres yderste for at bidrage på  

 effektiv og koordineret vis til at møde den udfordring at rydde personelminer  

 udlagt verden over, og sikre deres destruktion, ønsker at gøre deres yderste for at yde bistand til omsorg for og  

 rehabilitering, inklusive social og økonomisk reintegration, af mineofre, anerkender at et totalforbud mod personelminer også er en vigtig  

 tillidsskabende foranstaltning, hilser velkommen vedtagelsen af protokollen om forbud mod eller  

 begrænsninger i anvendelsen af miner, lureminer og andre mekanismer som  

 ændret den 3. maj 1996 tilknyttet konventionen om forbud mod eller  

 begrænsninger i anvendelsen af visse konventionelle våben, som må anses for  

 at være unødigt skadevoldende eller for at ramme i flæng, og opfordrer de  

 stater, der endnu ikke har ratificeret, til snarest at gøre dette, hilser tillige velkommen De Forenede Nationers  

 Generalforsamlingsresolution 51/45 S af 10. december 1996, der opfordrer alle  

 stater til energisk at arbejde for en effektivt, juridisk bindende  

 international aftale om et forbud mod brug, oplagring, produktion og  

 overførsel af personelminer, hilser yderligere velkommen de forholdsregler, der de seneste år  

 er taget, både unilateralt og multilateralt, med sigte på at forbyde,  

 begrænse eller suspendere brug, oplagring, produktion og overførsel af  

 personelminer, understreger betydningen af offentlighedens samvittighed til  

 fremme af humane principper, således som den kom til udtryk i kravet om et  

 totalforbud mod personelminer, og anerkender den indsats for at opnå dette  

 mål, der er gjort af Den Internationale Røde Kors og Røde Halvmåne Bevægelse  

 og Den Internationale Kampagne for at forbyde landminer og talrige andre  

 ikke-statslige organisationer verden over, erindrer om Ottawa-erklæringen af 5. oktober 1996 og  

 Bryssel-erklæringen af 27. juni 1997, der opfordrer det internationale  

 samfund til at forhandle en international, juridisk bindende aftale om forbud  

 mod brug, oplagring, produktion og overførsel af personelminer, understreger det ønskelige i at opnå tilslutning fra alle stater  

 til denne konvention og er besluttede på at arbejde ihærdigt for dens  

 universalitet i alle relevante fora, således blandt andre De Forenede  

 Nationer, Nedrustningskonferencen, regionale organisationer og grupperinger  

 samt gennemgangskonferencer vedrørende konventionen om forbud mod eller  

 begrænsninger i anvendelsen af visse konventionelle våben, som må anses for  

 at være unødigt skadevoldende eller for at ramme i flæng, lægger til grund det princip i international humanitær folkeret,  

 at retten for de stridende parter i en væbnet konflikt til at vælge metoder  

 og midler i krigsførelsen ikke er ubegrænset, og princippet om forbud mod  

 anvendelse i væbnede konflikter af våben, projektiler og materiel og metoder  

 i krigsførelse af en art, som forårsager overflødig skade eller unødige  

 lidelser, samt princippet om, at der skal skelnes mellem civile og  

 kombattanter, er blevet enige om følgende:
Artikel 1 Almindelige forpligtelser 1. Hver kontraherende stat forpligter sig til aldrig under nogen  

 omstændigheder:
a) at bruge personelminer; b) at udvikle, fremstille, på anden måde anskaffe, oplagre, bibeholde  

 personelminer eller overføre personelminer til nogen, direkte eller  

 indirekte; c) at bistå, opmuntre eller tilskynde, på nogen måde, nogen til  

 handlinger, der under denne konvention er forbudt de kontraherende stater.
 2. Hver kontraherende stat påtager sig at destruere eller sikre  

 destruktionen af alle personelminer i overensstemmelse med denne konventions  

 bestemmelser.
Artikel 2 Definitioner I denne konvention betyder:
1. »Personelmine« en mine, som er bestemt til at eksplodere ved  

 en persons tilstedeværelse, nærhed eller berøring, og som vil  

 ukampdygtiggøre, såre eller dræbe een eller flere personer.
Miner bestemt til  

 at detonere ved tilstedeværelse, nærhed eller berøring af et køretøj i  

 modsætning til en person, der er udstyret med en mekanisme, der sikrer minen  

 mod optagning, anses ikke som personelminer som følge af at være således  

 udstyret.
 2. »Mine« en sprængladning, som er bestemt til at blive anbragt  

 under, på eller nær jordoverfladen eller en anden overflade og til at  

 eksplodere ved en persons eller et køretøjs tilstedeværelse, nærhed eller  

 berøring.
 3. »Mekanisme, der sikrer minen mod optagning« en mekanisme som  

 er bestemt til at beskytte en mine, og som er en del af, forbundet med,  

 fastgjort til eller anbragt under minen, og som udløses, hvis der gøres  

 forsøg på at optage eller på anden måde med vilje forstyrre minen.
 4. »Overførsel«, foruden den fysiske flytning af personelminer  

 til eller fra nationalt territorium, overførsel af ejendomsret til og kontrol  

 med minerne, men omfatter ikke overførselen af et territorium indeholdende  

 udlagte personelminer.
 5. »Mineret område« et område, som er farligt på grund af  

 tilstedeværelsen eller mistanken om tilstedeværelsen af miner.
Artikel 3 Undtagelser 1. Uanset de almindelige forpligtelser i henhold til artikel 1, er det  

 tilladt at bibeholde eller overføre et antal personelminer til udvikling af  

 og træning i minesporing, minerydning eller minedestruktionsteknik.
Antallet  

 af sådanne miner skal ikke overstige det absolut nødvendige minimum til de  

 ovenfor anførte formål.
 2. Overførsel af personelminer til destruktion er tilladt.
Artikel 4 Destruktion af oplagrede personelminer Med undtagelse af bestemmelserne i artikel 3, forpligter hver  

 kontraherende stat sig til at destruere eller sikre destruktion af alle  

 oplagrede miner, den ejer eller besidder, eller som er under dens  

 jurisdiktion eller kontrol så snart som muligt, men ikke senere end fire år  

 efter denne konventions ikrafttrædelse.
Artikel 5 Destruktion af personelminer i minerede områder 1. Hver kontraherende stat forpligter sig til at destruere eller sikre  

 destruktionen af alle personelminer i minerede områder under dens  

 jurisdiktion eller kontrol så snart som muligt, og ikke senere end ti år  

 efter denne konventions ikrafttrædelse for pågældende kontraherende stat.
2. Hver kontraherende stat skal gøre sig alle anstrengelser for at  

 identificere alle områder under dens jurisdiktion eller kontrol, hvor der er  

 kendskab til eller mistanke om, at personelminer er udlagt, og skal så snart  

 som muligt sikre, at alle personelminer i minerede områder er  

 perimeterafmærket og overvåget samt er beskyttet ved hjælp af hegn eller ved  

 andre midler for at sikre, at civile personer effektivt holdes ude fra  

 området, indtil alle personelminer i området er blevet destrueret.
Denne  

 afgrænsning skal som et minimum leve op til de standarder, der er anført i  

 protokollen om forbud mod eller begrænsninger i anvendelsen af miner,  

 lureminer og andre mekanismer som ændret den 3. maj 1996 tilknyttet  

 konventionen om forbud mod eller begrænsninger i anvendelsen af visse  

 konventionelle våben, som må anses for at være unødigt skadevoldende eller  

 for at ramme i flæng.
 3. Såfremt en kontraherende stat anser, at den ikke vil være i stand til  

 at destruere eller sikre destruktion af alle i stk. 1 omhandlede  

 personelminer inden for den deri fastsatte tidsfrist, kan den til et møde  

 mellem de kontraherende stater eller en gennemgangskonference fremsætte en  

 anmodning om en udsættelse af tidsfristen for destruktion af sådanne  

 personelminer, for en periode af op til ti år.
 4. Hver anmodning skal indeholde:
a) Angivelse af varigheden af den foreslåede forlængelse b) En detaljeret forklaring på årsagerne til den foreslåede forlængelse,  

 herunder oplysning om:
(i) Forberedelser af og status i arbejde udført under nationale  

 minerydningsprogrammer; (ii) De finansielle og tekniske midler, den kontraherende stat har til  

 rådighed til destruktionen af alle personelminerne; og om (iii) Omstændigheder, der er til hinder for at den kontraherende stat kan  

 destruere alle personelminerne i minerede områder; c) Oplysning om de humanitære, sociale, økonomiske og miljømæssige  

 implikationer af forlængelsen; og d) Alle andre oplysninger af relevans i forbindelse med den foreslåede  

 forlængelse.
 5. Mødet mellem de kontraherende stater eller gennemgangskonferencen skal,  

 under hensyntagen til de i stk. 4 angivne faktorer, vurdere anmodningen og  

 med et flertal af de tilstedeværende kontraherende stater, der deltager i  

 afstemningen, træffe beslutning om hvorvidt anmodningen om en forlængelse af  

 perioden skal imødekommes.
 6. En sådan forlængelse kan blive gentaget efter fremsættelse af en ny  

 anmodning i overensstemmelse med denne artikels stk. 3, 4 og 5. I anmodningen  

 om en yderligere forlængelsesperiode skal den kontraherende stat opgive  

 yderligere relevante oplysninger i henhold til denne artikel om, hvad der er  

 foretaget i den tidligere forlængelsesperiode.
Artikel 6 Internationalt samarbejde og bistand 1. Til opfyldelse af forpligtelserne i henhold til denne konvention har  

 hver kontraherende stat ret til at søge og til at modtage bistand hvor det er  

 muligt fra andre kontraherende stater i muligt omfang.
2. Hver kontraherende stat forpligter sig til at lette udveksling af  

 udstyr, materiale og videnskabelige og teknologiske oplysninger, der vedrører  

 gennemførelsen af denne konvention, og har ret til i videst muligt omfang at  

 deltage i sådan udveksling.
De kontraherende stater skal ikke pålægge  

 anskaffelsen af minerydningsudstyr og dertil hørende teknologisk information  

 med humanitære formål uberettigede restriktioner.
3. Hver kontraherende stat, der har mulighed for det, skal yde bistand til  

 omsorgen for og rehabiliteringen og den sociale og økonomiske reintegration  

 af mineofre samt til mineoplysningsprogrammer.
Sådan bistand kan blandt andre  

 ydes gennem De Forenede Nationers system, internationale, regionale eller  

 nationale organisationer eller institutioner, den Internationale Røde Kors  

 Komite, nationale Røde Kors- og Røde Halvmåne organisationer og deres  

 Internationale Forbund, ikke-governmentale organisationer eller på bilateral  

 basis.
4. Hver kontraherende stat, der har mulighed for det, skal yde bistand til  

 minerydning og dermed forbunden virksomhed.
Sådan bistand kan bl.a. ydes  

 gennem Forenede Nationers system, internationale, regionale eller nationale  

 organisationer eller institutioner, bilateralt eller ved bidrag til De  

 Forenede Nationers frivillige fond til minerydning eller andre regionale  

 fonde, der har med minerydning at gøre.
 5. Hver kontraherende stat, der har mulighed for det, skal yde bistand til  

 destruktionen af oplagrede personelminer.
 6. Hver kontraherende stat påtager sig at levere oplysninger til den  

 minerydningsdatabase, der er oprettet inden for De Forenede Nationers system,  

 navnlig oplysninger angående diverse midler og teknologi til minerydning samt  

 lister over eksperter, ekspertinstitutioner eller nationale kontaktpunkter  

 inden for minerydning.
 7. Kontraherende stater kan anmode De Forenede Nationer, regionale  

 organisationer, andre kontraherende stater eller andre kompetente  

 interstatslige eller ikke-statslige fora om at bistå deres myndigheder med  

 udarbejdelsen af et nationalt minerydningsprogram for at fastslå bl.a.:
a) Omfanget og rækkevidden af personelmineproblemet; b) De finansielle, teknologiske og menneskelige ressourcer, der kræves for  

 at gennemføre programmet; c) Det antal år, der skønnes nødvendigt for at destruere alle  

 personelminer i minerede områder under den pågældende kontraherende stats  

 jurisdiktion eller kontrol; d) Mineoplysningsvirksomhed med det formål at nedbringe antallet af  

 kvæstelser eller dødsfald i forbindelse med miner; e) Bistand til mineofre; f) Forholdet mellem vedkommende kontraherende stats regering og de  

 relevante statslige, interstatslige eller ikke-statslige organer, der skal  

 medvirke i gennemførelsen af programmet.
 8. Hver kontraherende stat, der yder og modtager bistand i henhold til  

 denne artikels bestemmelser, skal samarbejde med henblik på at sikre, at  

 vedtagne bistandsprogrammer gennemføres omgående og fuldt ud.
Artikel 7 Gennemsigtighedsforanstaltninger 1. Hver kontraherende stat skal så hurtigt som praktisk muligt og ikke  

 senere end 180 dage efter denne konvention er trådt ikraft for den  

 kontraherende stat til de Forende Nationers generalsekretær aflægge beretning  

 om:
a) De nationale gennemførelsesforanstaltninger, der henvises til i Artikel  

 9; b) Det samlede antal oplagrede personelminer, som ejes eller besiddes af  

 staten, eller som er under dens jurisdiktion eller kontrol, fordelt på typer,  

 antal og med om muligt serienummer for hver enkelt type af oplagrede  

 personelminer; c) Såvidt muligt, beliggenheden af minerede områder under dens  

 jurisdiktion eller kontrol, der indeholder eller mistænkes for at indeholde  

 personelminer, med angivelse af så detaljerede oplysninger som muligt om  

 typer og antal af hver enkelt type personelmine i hvert enkelt mineret  

 område, og om tidspunktet for udlæggelsen.
 d) Typen, mængden og, om muligt, serienummeret på alle personelminer, der  

 er bibeholdt eller overført til brug ved udvikling af og træning i  

 minesporing, minerydning eller minedestruktionsteknik, eller overført med  

 henblik på destruktion såvel som de institutioner, der af en kontraherende  

 stat er bemyndiget til at opbevare eller overføre personelminer i  

 overensstemmelse med artikel 3.
e) Status i programmer til omstilling eller nedlæggelse af faciliteter til  

 fremstilling af personelminer; f) Status i programmer for destruktion af personelminer i overensstemmelse  

 med artikler 4 og 5, inklusive detaljerede oplysninger om de  

 destruktionsmetoder, der vil blive brugt, oplysning om placeringen af alle  

 destruktionspladserne og om de obligatoriske sikkerheds- og miljøstandarder,  

 der vil finde anvendelse; g) Typer og samlede antal personelminer, der er destrueret af vedkommende  

 kontraherende stat efter konventionens ikrafttrædelse for staten inklusive en  

 opdeling på typer af det antal personelminer, der er destrueret i henhold til  

 henholdsvis artikel 4 og artikel 5 og om muligt tillige med angivelse af  

 numre for hver type personelminer destrueret i henhold til artikel 4; h) De tekniske karakteristika for hver enkelt type produceret personelmine  

 i det omfang de kendes, samt for dem, der for nærværende ejes eller besiddes  

 af en kontraherende stat, samt hvor det er ikke uforholdsmæssigt besværligt,  

 oplysninger, der kan lette identifikation og rydning af personelminer; som et  

 minimum skal sådanne oplysninger omfatte dimensioner, tændsats,  

 sprængstofindhold, metalindhold, farvefotografier og anden information, der  

 kan lette minerydningen; og i) De forholdsregler der er taget for at sikre at befolkningen straks og  

 effektivt advares mod alle områder identificeret i henhold til artikel 5,  

 stk. 2.
 2. De kontraherende parter skal en gang om året på grundlag af seneste  

 kalenderår opdatere de oplysninger, de har givet i medfør af denne artikel.  

 De opdaterede oplysninger skal meddeles De Forenede Nationers generalsekretær  

 senest den 30. april hvert år.
 3. De Forenede Nationers generalsekretær skal tilsende de kontraherende  

 stater alle således modtagne oplysninger.
Artikel 8 Lettelse og afklaring af overholdelse 1. De kontraherende stater er enige om at konsultere og samarbejde med  

 hinanden angående gennemførelsen af denne konventions bestemmelser og i  

 samarbejdets ånd virke sammen for at lette de kontraherende staters  

 overholdelse af deres forpligtelser i henhold til denne konvention.
2. Hvis en eller flere kontraherende stater ønsker at afklare eller løse  

 spørgsmål vedrørende en anden kontraherende stats overholdelse af  

 bestemmelserne i denne konvention, kan den gennem De Forende Nationers  

 generalsekretær til den pågældende kontraherende stat fremsætte en anmodning  

 om afklaring af spørgsmålet.
En sådan anmodning skal ledsages af alle  

 fornødne oplysninger.
Fremsættelse af ubegrundede anmodninger om afklaring  

 skal undlades og misbrug undgås.
En kontraherende stat, der modtager en  

 anmodning om afklaring skal gennem De Forenede Nationers generalsekretær  

 inden 28 dage, forsyne den kontraherende stat, der har anmodet herom, med  

 alle oplysninger, der kan bidrage til at afklare sagen.
3. Hvis den kontraherende stat, der har fremsat anmodningen, ikke gennem  

 De Forenede Nationers generalsekretær modtager et svar inden fristens udløb  

 eller skønner svaret på anmodningen om afklaring utilfredsstillende, kan den  

 forelægge sagen via De Forende Nationers generalsekretær på næste møde mellem  

 de kontraherende stater.
De Forende Nationers generalsekretær skal til alle  

 kontraherende stater videregive forelæggelsen bilagt alle egnede oplysninger  

 vedrørende anmodningen om afklaring.
Alle sådanne oplysninger skal fremlægges  

 for den kontraherende stat, til hvilken anmodningen er rettet.
Denne  

 kontraherende stat har ret til at afgive et svar herpå.
 4. Indtil et møde mellem de kontraherende stater træder sammen, kan enhver  

 berørt part anmode De Forenede Nationers generalsekretær om ved venskabelig  

 mellemkomst at lette den udbedte afklaring.
5. Den kontraherende stat, der har fremsat anmodningen, kan gennem De  

 Forenede Nationers generalsekretær foreslå indkaldelse af et særligt møde  

 mellem de kontraherende parter til at overveje sagen.
De Forenede Nationers  

 generalsekretær skal derpå underrette alle kontraherende stater om forslaget  

 og tilsende dem alle de oplysninger, der meddelt af de pågældende  

 kontraherende stater, med anmodning om at tilkendegive om de støtter  

 afholdelse af et særligt møde med det formål at overveje sagen.
Såfremt  

 mindst en tredjedel af de kontraherende stater inden 14 dage efter sådan  

 anmodning tilkendegiver, at de støtter afholdelse af et sådant særligt møde,  

 skal De Forenede Nationers generalsekretær indkalde et sådant særligt møde  

 mellem de kontraherende stater, der skal træde sammen inden yderligere 14  

 dage.
Et flertal af de kontraherende stater danner quorum på dette møde.
6. Mødet mellem de kontraherende stater henholdsvis det særlige møde  

 mellem de kontraherende stater skal først beslutte om sagen, i betragtning af  

 samtlige oplysninger fremlagt af de pågældende kontraherende stater, skal  

 tages under yderligere overvejelse.
Mødet mellem de kontraherende stater skal  

 gøre alle anstrengelser for at opnå en afgørelse ved konsensus.
Såfremt der  

 trods alle anstrengelser ikke er opnået enighed træffes beslutning af et  

 flertal af kontraherende stater, der er til stede og stemmer.
 7. Alle kontraherende stater skal samarbejde fuldt ud med mødet mellem de  

 kontraherende stater eller det særlige møde mellem de kontraherende stater  

 samt med undersøgelsesmissioner bemyndiget i henhold til paragraf 8 om at  

 fuldføre gennemgangen af sagen.
8. Såfremt yderligere afklaring er påkrævet, skal mødet mellem de  

 kontraherende stater eller det særlige møde mellem de kontraherende stater  

 med et flertal af de kontraherende stater, der er tilstede og deltager i  

 afstemningen træffe beslutning om en undersøgelsesmission og fastlægge dens  

 mandat.
Den stat, som anmodningen er rettet til kan nårsomhelst indbyde en  

 undersøgelsesmission til sit territorium.
En sådan mission finder sted uden  

 at et møde mellem de kontraherende stater eller et særligt møde mellem de  

 kontraherende stater har truffet beslutning om at give en sådan mission  

 bemyndigelse.
Missionen, omfattende indtil 9 eksperter udpeget og godkendt i  

 henhold til stk. 9 og 10, kan indsamle yderligere oplysninger på stedet eller  

 andre steder i direkte tilknytning til det rejste spørgsmål om overholdelse  

 under den stats jurisdiktion eller kontrol, som anmodningen er rettet til.
9. FN's generalsekretær skal opstille en ajourført fortegnelse  

 indeholdende navne, nationalitet og andre relevante oplysninger om  

 kvalificerede eksperter, som de kontraherende stater har tilvejebragt og  

 underrette alle kontraherende stater om fortegnelsen.
Enhver ekspert optaget  

 på fortegnelsen skal anses som udpeget til deltagelse i alle  

 undersøgelsesmissioner, medmindre han skriftligt afvises af en kontraherende  

 stat.
I tilfælde af afvisning skal eksperten ikke deltage i  

 undersøgelsesmissioner på territorium eller andre områder under den afvisende  

 stats kontrol eller jurisdiktion, forudsat at erklæring om afvisning er  

 afgivet forud for udpegningen af eksperten til sådanne missioner.
 10. Efter modtagelsen af en anmodning fra mødet mellem de kontraherende  

 stater eller et særligt møde mellem de kontraherende stater skal FN's  

 generalsekretær, efter konsultationer med den kontraherende stat, til hvilken  

 anmodningen er rettet, udpege medlemmerne af missionen, herunder dens leder.  

 Statsborgere fra kontraherende stater, der anmoder om undersøgelsesmissionen  

 eller er direkte berørt af den, skal ikke udpeges som deltagere i missionen.  

 Medlemmerne af undersøgelsesmissionen skal nyde privilegier og immuniteter i  

 henhold til artikel VI i den af de Forenede Nationers Plenarforsamling den  

 13. februar 1946 godkendte almindelige Konvention om de Forenede Nationers  

 Rettigheder og Immuniteter.
11. Medlemmerne af undersøgelsesmissionen skal ankomme til den anmodede  

 kontraherende stats territorium, så tidligt som muligt med et varsel på ikke  

 under 72 timer.
Den kontraherende stat, til hvilken anmodningen er rettet,  

 skal tage de nødvendige administrative forholdsregler for at modtage,  

 transportere og være missionen behjælpelig.
Den er ansvarlig for missionens  

 sikkerhed i videst muligt omfang, mens den befinder sig på territorium under  

 modtagerstatens kontrol.
12. Uden præjudice for den stats suverænitet, til hvilken anmodningen er  

 rettet, kan undersøgelsesmissionen til denne stats territorium medbringe  

 nødvendigt udstyr, der udelukkende skal anvendes til indsamling af  

 oplysninger angående spørgsmålet om overholdelse.
Forud for sin ankomst  

 adviserer missionen den kontraherende stat, til hvilken anmodningen er  

 rettet, om det udstyr, den har til hensigt at anvende i forbindelse med sin  

 undersøgelsesopgave.
 13. Den kontraherende stat, til hvilken anmodningen er rettet, skal gøre  

 sig alle anstrengelser for at sikre, at undersøgelsesmissionen får mulighed  

 for at tale med alle relevante personer, som måtte være i stand til at give  

 oplysninger angående spørgsmålet om overholdelse.
14. Den kontraherende stat, til hvilken anmodningen er rettet, skal give  

 undersøgelsesmissionen adgang til alle områder og installationer under dens  

 kontrol, hvor materiale, der er relevant for spørgsmålet om overholdelse,  

 kunne forventes at kunne indsamles.
Dette skal være med forbehold for alle  

 foranstaltninger som den kontraherende stat anser nødvendige for:
a) Beskyttelse af følsomt udstyr, oplysninger og områder; b) Beskyttelse af forfatningsmæssige forpligtelser, den kontraherende stat  

 måtte have angående ejendomsrettigheder, ransagning og beslaglæggelser eller  

 andre forfatningsmæssige rettigheder; eller c) Den fysiske beskyttelse af og sikkerhed for medlemmerne af  

 undersøgelsesmissionen.
 Såfremt den kontraherende stat foretager sådanne foranstaltninger, skal  

 den gøre sig alle anstrengelser for på anden måde at bevise, at den  

 overholder denne konvention.
 15. Undersøgelsesmissionen kan forblive på den pågældende kontraherende  

 stats territorium i op til i alt 14 dage, og på samme sted i op til 7 dage,  

 medmindre der er truffet anden aftale.
 16. Enhver information som er givet i fortrolighed og ikke angår det  

 spørgsmål, som behandles af undersøgelsesmissionen, skal behandles  

 fortroligt.
 17. Undersøgelsesmissionen skal, gennem De Forenede Nationers  

 generalsekretær, aflægge beretning til mødet mellem de kontraherende stater  

 eller det særlige møde mellem de kontraherende stater om resultatet af sine  

 undersøgelser.
18. Mødet mellem de kontraherende stater eller det særlige møde mellem de  

 kontraherende stater skal behandle alle relevante oplysninger, inklusive den  

 beretning der er udarbejdet af undersøgelsesmissionen og kan anmode den  

 kontraherende stat, til hvilken anmodningen er rettet, om at tage skridt til  

 at bringe spørgsmålet angående overholdelse i orden inden udløbet af en  

 bestemt frist.
Den kontraherende stat, til hvilken anmodningen er rettet,  

 skal aflægge beretning om alle skridt, der tages som følge af denne  

 anmodning.
19. Mødet mellem de kontraherende stater eller det særlige møde mellem de  

 kontraherende stater kan foreslå de berørte kontraherende stater veje og  

 midler til yderligere at belyse eller løse spørgsmålet, herunder relevante  

 folkeretlige procedurer.
I tilfælde, hvor spørgsmålet findes at skyldes  

 omstændigheder, som den kontraherende stat, til hvilken anmodningen er  

 rettet, ikke er herre over, kan mødet mellem de kontraherende stater, eller  

 det særlige møde mellem de kontraherende stater anbefale passende  

 foranstaltninger, inklusive samarbejde som omtalt i artikel 6.
 20. Mødet mellem de kontraherende stater eller det særlige møde mellem de  

 kontraherende stater skal i videst muligt omfang træffe de i stk. 18 og stk.  

 19 nævnte beslutninger ved konsensus, ellers ved totredjedels flertal af de  

 kontraherende stater, der er tilstede og deltager i afstemningen.
Artikel 9 National gennemførelse Hver kontraherende stat skal tage alle passende retlige, administrative og  

 andre forholdsregler, herunder indførelse af straffesanktioner, for at  

 forebygge og bringe til ophør enhver virksomhed, der er forbudt en  

 kontraherende stat i henhold til denne konvention, foretaget af personer  

 eller i områder under dens jurisdiktion eller kontrol.
Artikel 10 Bilæggelse af tvister 1. De kontraherende stater skal konsultere og samarbejde med hinanden for  

 at bilægge enhver tvist vedrørende anvendelsen eller fortolkningen af denne  

 konvention.
Enhver kontraherende stat kan forelægge en sådan tvist på et møde  

 mellem de kontraherende stater.
 2. Mødet mellem de kontraherende stater kan yde sit bidrag til bilæggelse  

 af konflikten på en hvilken som helst måde, det finder passende, herunder ved  

 at tilbyde sin venskabelige mellemkomst eller opfordre de kontraherende  

 stater, der er parter i konflikten, til at indlede en bilæggelsesprocedure  

 efter eget valg og anbefale en tidsfrist for enhver aftalt procedure.
 3. Denne artikel er uden præjudice for bestemmelserne i denne konvention  

 angående lettelse og afklaring af overholdelse.
Artikel 11 Møder mellem de kontraherende stater 1. De kontraherende stater mødes regelmæssigt for at overveje ethvert  

 spørgsmål vedrørende anvendelsen eller gennemførelsen af denne konvention,  

 inklusive:
a) Denne konventions virkemåde og status; b) Spørgsmål hidrørende fra beretninger afgivet i henhold til denne  

 konventions bestemmelser; c) Internationalt samarbejde og bistand i overensstemmelse med artikel 6; d) Udviklingen af teknologi angående rydning af personelminer; e) Anmodninger fra stater i henhold til artikel 8 og f) Beslutninger angående anmodninger fra de kontraherende stater som  

 hjemlet i Artikel 5.
2. Det første møde mellem de kontraherende stater indkaldes af De Forenede  

 Nationers generalsekretær inden eet år efter denne konventions  

 ikrafttrædelse.
De efterfølgende møder indkaldes af De Forenede Nationers  

 generalsekretær årligt indtil den første gennemgangskonference.
 3. Under de i artikel 8 anførte betingelser indkalder De Forenede  

 Nationers generalsekretær et særligt møde mellem de kontraherende stater.
 4. Stater der ikke er deltagere i denne konvention, samt De Forenede  

 Nationer, andre relevante internationale organisationer eller institutioner,  

 regionale organisationer, Den Internationale Røde Kors Komite og relevante  

 ikke-statslige organisationer, kan indbydes til at deltage i disse møder som  

 observatører i overensstemmelse med de vedtagne procedureregler.
Artikel 12 Gennemgangskonferencer 1. En gennemgangskonference indkaldes af De Forenede Nationers  

 generalsekretær fem år efter ikrafttrædelsen af denne konvention.
Yderligere  

 gennemgangskonferencer indkaldes af De Forenede Nationers generalsekretær,  

 såfremt dette begæres af en eller flere kontraherende stater, idet der dog i  

 alle tilfælde skal forløbe mindst fem år mellem hver gennemgangskonference.  

 Alle kontraherende stater indbydes til hver gennemgangskonference.
 2. Formålet med gennemgangskonferencen er at:
a) Gennemgå denne konventions virkemåde og status; b) Overveje behovet for og intervallet mellem yderligere møder mellem de  

 kontraherende stater, jf. artikel 11, stk. 2; c) Træffe beslutninger om anmodninger fra de kontraherende stater som  

 hjemlet i artikel 5; og d) I forbindelse med den afsluttende beretning om nødvendigt vedtage  

 konklusioner angående gennemførelsen af denne konvention.
 3. Stater, der ikke er deltagere i denne konvention, såvel som De Forenede  

 Nationer, andre relevante internationale organisationer eller institutioner,  

 regionale organisationer, Den Internationale Røde Kors Komite og relevante  

 ikke-statslige organisationer kan indbydes til at deltage i  

 gennemgangskonferencerne som observatører i overensstemmelse med de vedtagne  

 procedureregler.
Artikel 13 Ændringer 1. Enhver kontraherende stat kan når som helst efter ikrafttrædelsen af  

 denne konvention stille ændringsforslag til konventionen.
Ethvert  

 ændringsforslag fremsendes til depositaren, som rundsender det til alle  

 kontraherende stater og søger deres mening, om hvorvidt en ændringskonference  

 bør indkaldes for at tage stilling til spørgsmålet.
Hvis et flertal af de  

 kontraherende stater inden 30 dage efter forslagets rundsendelse notificerer  

 depositaren om, at de støtter yderligere overvejelser af forslaget, indkalder  

 depositaren en ændringskonference, hvortil alle kontraherende stater  

 indbydes.
 2. Stater, der ikke er deltagere i denne konvention såvel som De Forenede  

 Nationer, andre relevante internationale organisationer eller institutioner,  

 regionale organisationer, Den Internationale Røde Kors Komite og relevante  

 ikke-statslige organisationer, kan indbydes til at deltage i alle  

 ændringskonferencer som observatører i overensstemmelse med de vedtagne  

 procedureregler.
 3. Ændringskonferencen afholdes umiddelbart efter et møde mellem de  

 kontraherende stater eller en gennemgangskonference, medmindre et flertal af  

 de kontraherende stater anmoder om, at den afholdes tidligere.
 4. Enhver ændring af denne konvention vedtages med totredjedels flertal af  

 de kontraherende stater, der er til stede, og deltager i afstemningen.  

 Depositaren underretter de kontraherende stater om enhver sådan vedtagen  

 ændring.
5. En ændring af denne konvention træder i kraft for alle de i  

 konventionen deltagende stater, der har accepteret ændringen, når et flertal  

 af de kontraherende stater har deponeret deres acceptinstrument.
Derefter  

 træder ændringen i kraft for hver enkelt kontraherende stat i øvrigt på dagen  

 for deponeringen af dens acceptinstrument..
Artikel 14 Omkostninger 1. Omkostningerne ved møder mellem de kontraherende stater, særlige møder  

 mellem de kontraherende stater, gennemgangskonferencer og ændringskonferencer  

 dækkes af de kontraherende stater og af ikke-kontraherende stater, der  

 deltager deri, i overensstemmelse med De Forenede Nationers påligningsskala,  

 forholdsmæssigt justeret.
 2. De Forenede Nationers generalsekretærs omkostninger i forbindelse med  

 Artikel 7 og 8 samt omkostningerne i forbindelse med undersøgelsesmissioner  

 dækkes af de kontraherende stater i overensstemmelse med De Forenede  

 Nationers påligningsskema, forholdsmæssigt justeret.
Artikel 15 Undertegnelse Denne Konvention, der er vedtaget i Oslo i Norge den 18. september 1997,  

 er åben for undertegnelse i Ottawa i Canada af alle stater fra 3. december  

 1997 til 4. december 1997 og i De forenede Nationers hovedsæde i New York fra  

 den 5. december 1997 til dens ikrafttrædelse.
Artikel 16 Ratifikation, accept, godkendelse, eller tiltrædelse 1. Denne konvention ratificeres, accepteres eller godkendes af  

 signatarerne.
 2. Den er åben for tiltrædelse af enhver stat der ikke har undertegnet  

 konventionen.
 3. Ratifikations-, accept-, godkendelses-, eller  

 tiltrædelsesinstrumenterne deponeres hos depositaren.
Artikel 17 Ikrafttrædelse 1. Denne konvention træder i kraft den første dag i den sjette måned efter  

 den måned i hvilken det fyrretyvende ratifikations-, accept-, godkendelses-,  

 eller tiltrædelsesinstrument er blevet deponeret.
 2. For enhver stat, som deponerer sit ratifikations-, accept-,  

 godkendelses-, eller tiltrædelsesinstrument efter deponeringen af det  

 fyrretyvende ratifikations-, accept-, godkendelses-, eller  

 tiltrædelsesinstrument, træder denne konvention i kraft den første dag i den  

 sjette måned efter den dag, hvor staten deponerer sit ratifikations-,  

 accept-, godkendelses-, eller tiltrædelsesinstrument.
Artikel 18 Midlertidig anvendelse Enhver stat kan på tidspunktet for sin ratifikation, accept, godkendelse  

 eller tiltrædelse erklære, at den midlertidigt vil anvende Artikel 1, stk. 1  

 i denne konvention, i perioden frem til dens ikrafttrædelse.
Artikel 19 Forbehold Denne konventionens bestemmelser skal ikke være genstand for forbehold.
Artikel 20 Varighed og tilbagetrædelse 1. Denne konvention er af ubegrænset varighed.
2. Enhver kontraherende stat er, i udøvelsen af sin nationale suverænitet,  

 berettiget til at træde tilbage fra denne konvention.
Staten notificerer alle  

 andre kontraherende stater, depositaren og De Forenede Nationers  

 Sikkerhedsråd om tilbagetrædelsen.
Denne notifikation skal indeholde en  

 fuldstændig redegørelse for årsagerne til tilbagetrædelsen.
3. Enhver sådan tilbagetrædelse har virkning seks måneder efter, at  

 depositaren har modtaget notifikationen om tilbagetrædelse.
Hvis imidlertid  

 den tilbagetrædende stat ved udgangen af seks-måneders perioden, er deltager  

 i en væbnet konflikt, får tilbagetrædelsen ikke virkning før afslutningen af  

 den væbnede konflikt.
 4. En stats tilbagetrædelse fra denne konvention påvirker ikke på nogen  

 måde staternes pligt til fortsat opfylde forpligtelser i henhold til enhver  

 relevant folkeretlig regel.
Artikel 21 Depositar Denne konventions depositar er De Forenede Nationers generalsekretær.
Artikel 22 Autentiske tekster Originalteksten til denne konvention, hvis arabiske, kinesiske, engelske,  

 franske, russiske og spanske tekster har samme gyldighed, skal deponeres hos  

 De Forenede Nationers generalsekretær.
Bemærkninger til forslaget I.
Konventionens forhistorie I et forsøg på at mindske de menneskelige lidelser under krigsførelse har  

 man gennem tiderne søgt at indgå internationale aftaler om forbud mod visse  

 våbentyper.
I 1899 og 1907 blev det på de store Haager-konferencer besluttet,  

 at krigsførende parter ikke havde ubegrænset frihed i valget af våben til at  

 skade fjenden, og at det skulle være forbudt at anvende våben, som efter  

 deres art forårsager unødig menneskelig lidelse.
Dette førte konkret til, at  

 man i 1899 forbød brugen af dum-dum-kugler (ekspanderende kugler).
 Som et resultat af den første verdenskrigs rædsler, blev der i 1925 i  

 Geneve underskrevet en protokol om forbud mod brug af visse giftgasser og  

 bakteriologiske våben.
Ved Geneve-konventionerne af 12. august 1949 blev der vedtaget regler, som  

 havde til formål at beskytte krigens ofre, herunder civilbefolkningen.
I  

 tillægsprotokol I fra 1977 fremhæves, at der ikke må benyttes våben, som  

 forårsager overflødig skade eller unødige lidelser.
 I løbet af 1970'erne blev det tydeligt, blandt andet som følge af  

 erfaringerne fra Vietnam, at man måtte forsøge at nå til enighed om  

 yderligere forbud mod eller begrænsninger i anvendelsen af visse våbentyper.
I perioden 1974-77 blev der i Geneve afholdt en diplomatkonference, hvor  

 man uden held forsøgte at forbyde visse typer af inhumane våben.
I 1979 blev  

 bestræbelserne fortsat i FN-regi, og resultatet blev konventionen af 10.  

 oktober 1980 om forbud mod eller begrænsninger i brugen af visse  

 konventionelle våben, som må anses for unødigt skadevoldende eller for at  

 ramme i flæng, også kaldet konventionen om særligt inhumane konventionelle  

 våben (CCW), eller 1980-konventionen.
Konventionen er en såkaldt  

 rammekonvention, hvor de konkrete forbud mod eller begrænsninger i  

 anvendelsen af visse våbentyper indeholdes i de til konventionen knyttede  

 protokoller.
Oprindelig er der til konventionen knyttet tre protokoller.
Af  

 disse omhandler protokol II forbud mod eller begrænsninger i anvendelsen af  

 miner, lureminer og andre mekanismer.
 Efter at Folketinget den 2. april 1981 havde meddelt sit samtykke,  

 ratificerede Danmark 1980-konventionen med tilhørende protokoller ved  

 kongelig resolution af 18. juni 1982. Konventionen trådte i kraft den 2.  

 december 1983. Ved bekendtgørelse af 12. december 1983 er konventionen og  

 tilknyttede protokoller optrykt i Lovtidende C som nr. 114 på side 571.
Protokol II viste sig imidlertid ikke at sikre en tilstrækkelig  

 beskyttelse af civilbefolkningerne.
Under indtryk af det stadigt voksende  

 humanitære problem som ureguleret og uansvarlig anvendelse af personelminer  

 havde forårsaget, navnlig i den tredje verden, erkendtes det, at der bestod  

 et behov for en ændring af det gældende regelsæt.
I begyndelsen af 1990'erne begyndte der at dannes en offentlig opinion for  

 at indføre et totalforbud for anvendelsen af personelminer.
I maj 1993  

 dannede således en række fremtrædende ikke-statslige organisationer Den  

 Internationale Kampagne mod Landminer.
Frankrig med tilslutning fra bl.a.
Danmark tog i efteråret 1993  

 initiativet til indkaldelse af en gennemgangskonference til drøftelse af  

 forbedringer af det eksisterende regelgrundlag.
Det viste sig dog tidligt  

 under drøftelserne i ekspertgruppen af repræsentanter for de lande, der havde  

 ratificeret konventionen samt en række observatører, som nedsattes med den  

 opgave at forberede gennemgangskonferencen, at der ikke var tilstrækkelig  

 tilslutning til at indlede substansforhandlinger om indførelse af et  

 totalforbud, således som det var ønsket af flere lande, herunder Danmark.  

 Baggrunden for modstanden mod et totalforbud var primært sikkerhedspolitiske  

 overvejelser - personelminer er et billigt, letanvendeligt og effektivt våben  

 i begrænsede konflikter, specielt når de anvendes uden restriktioner.  

 Endvidere spillede eksportinteresser for visse stater utvivlsomt en ikke  

 uvæsentlig rolle.
På gennemgangskonferencen, der måtte afholdes i tre samlinger, den sidste  

 i perioden 22. april til den 3. maj 1996 før enighed kunne opnås,  

 koncentrerede man i stedet arbejdet om at skabe grundlag for så vidtgående  

 forbedringer som muligt af den bestående protokol II.
En række forbedringer  

 blev gennemført, men det endelige mål - et totalforbud mod personelminer -  

 blev som anført ikke nået.
 Efter indhentelse af Folketingets samtykke ratificerede Danmark den  

 ændrede protokol II den 24. april 1997. Den ændrede protokol II er endnu ikke  

 trådt i kraft.
Canada indbød herefter den 3. maj 1996 de stater, der støttede et  

 totalforbud, til en konference i Ottawa den 3.-5. oktober 1996. 50 stater,  

 herunder Danmark, deltog i konferencen.
Herudover deltog 24 lande som  

 observatører.
På konferencen opnåedes enighed om en stærk deklaration om  

 behovet for snarest muligt at tilvejebringe et folkeretligt og politisk  

 grundlag for en fuldstændig afskaffelse af personelminer med de ulykker,  

 dette våben påfører navnlig civilbefolkningen.
Dermed indledtes de praktiske  

 forberedelser til indgåelse af en traktat om totalforbud mod personelminer,  

 betegnet »Ottawa-processen«.
 Næste skridt i Ottawa-processen var afholdelsen af en konference i Wien  

 den 12.-14. februar 1997. 105 stater og 4 observatørstater deltog i denne  

 konference, hvor teksten til en totalforbudskonvention blev drøftet for  

 første gang.
 Wien-konferencen blev fulgt op af en konference i Bruxelles den 24.-27.  

 juni 1997. Bruxelles-konferencen mundede ud i en deklaration, hvorved 97  

 deltagende stater forpligtede sig til inden slutningen af 1997 at undertegne  

 en totalforbudskonvention i Ottawa.
 Den endelige konventionstekst blev vedtaget på en diplomatkonference, der  

 blev afholdt i Oslo 1.-18. september 1997.
I konferencen deltog 85 stater som fulde deltagere.
Derudover deltog 38  

 andre stater og internationale organisationer, herunder den Internationale  

 Røde Kors-komite som observatører.
USA deltog oprindeligt i konferencen som  

 fuld deltager, men så sig ikke i stand til at tilslutte sig den  

 konventionstekst, der blev resultatet af forhandlingerne på konferencen.
Konferencen vedtog den 18. september 1997 ved konsensus den  

 færdigforhandlede tekst til en konvention om forbud mod brug, oplagring,  

 produktion og overførsel af personelminer samt om deres destruktion.
I  

 henhold til konventionens artikel 15 åbnedes den for undertegnelse i Ottawa  

 3.-4. december 1997. Udviklingsminister Poul Nielson undertegnede den 4.  

 december 1997 konventionen på Danmarks vegne.
121 lande undertegnede konventionen i Ottawa, hvilket må betegnes som  

 meget tilfredsstillende og danner et solidt udgangspunkt for bestræbelserne  

 for hurtig ikrafttrædelse og øget tilslutning.
Med konventionstekstens blotte  

 eksistens er der skabt en ny humanitær folkeretlig norm for dette våben,  

 selvom flere lande beklageligvis ikke har set sig i stand til at tilslutte  

 sig et formeligt totalforbud på nuværende tidspunkt.
Det gælder bl.a.
USA,  

 Finland, Rusland, Kina, Indien, Pakistan samt en række mellemøstlige stater.
 Den vedtagne konventionstekst har følgende hovedindhold:
Det forbydes at bruge, producere, erhverve og overføre personelminer.  

 Oplagrede miner skal destrueres i løbet af fire år, udlagte miner i løbet af  

 ti.
Et møde mellem konventionens parter kan dog indrømme yderligere  

 forlængelser af 10-årsfristen, hvis særlige vanskeligheder kan påvises.  

 Parterne har til opfyldelse af pligterne i henhold til konventionen ret til  

 at yde og modtage bistand fra andre parter, d.v.s. udveksling af teknologi,  

 videnskabelige oplysninger og udstyr, bistand til minerydning og destruktion  

 og bistand til mineofre m.v.
Bistand forudses også ydet gennem FN og  

 regionale organisationer.
Overholdelse af konventionen søges sikret gennem  

 udveksling af oplysninger, konsultationer og bistand.
Inspektion kan  

 foretages under særlige betingelser.
For så vidt angår enkeltpersoner skal  

 straffebestemmelser kunne bringes i anvendelse.
II.
Danmarks tiltrædelse Danmark deltog i den enstemmige vedtagelse af konventionen i Oslo den 18.  

 september 1997, og udviklingsministeren undertegnede som anført på Danmarks  

 vegne konventionen i Ottawa den 4. december 1997.
Det må anses for ønskeligt, at Danmark ratificerer konventionen og  

 herigennem medvirker til dens tidlige ikrafttrædelse.
Konventionen er en  

 styrkelse af og et betydeligt bidrag til det internationale regelsæt til  

 beskyttelse af civilbefolkningen, og den indeholder vigtige regler om  

 internationalt samarbejde og gensidig bistand på områder af væsentlig  

 humanitær interesse.
 Spørgsmålet om Danmarks ratifikation af konventionen har været forelagt  

 Erhvervsministeriet, Forsvarsministeriet, Justitsministeriet og Miljø- og  

 Energiministeriet, der har givet deres tilslutning til dansk ratifikation.  

 Konventionen skønnes at kunne opfyldes fra dansk side inden for rammerne af  

 gældende dansk lovgivning og eksisterende forsvarsplaner.
 Både Grønland og Færøerne har tilsluttet sig, at konventionen ratificeres  

 uden forbehold for Grønland og Færøerne.
Regeringen besluttede allerede den 23. maj 1996 i lyset af resultaterne af  

 gennemgangskonferencen vedr. 1980-konventionen om særligt inhumane  

 konventionelle våben, at Danmark ensidigt med øjeblikkelig virkning vil afstå  

 fra at benytte personelminer i det danske forsvar.
Destruktionen af danske  

 oplagrede landminer er påbegyndt og forventes afsluttet i år 2000.
Konventionens artikel 5 forpligter de kontraherende stater til at rydde  

 minerede områder på deres territorium inden for en periode af 10 år.
Dette  

 vil for Danmarks vedkommende betyde, at det fredede område ved Skallingen på  

 den jyske vestkyst, hvor der fortsat findes udlagte personelminer, vil skulle  

 ryddes inden for den i konventionen fastsatte frist (10 år efter  

 ikrafttrædelse, med mulighed for forlængelse). Forsvarsministeriet har gjort  

 opmærksom på, at rydning af Skallingen på grund af områdets karakter vil være  

 vanskelig og kræve et ikke ubetydeligt ressourceforbrug.
 Konventionen træder i kraft, som det er bestemt i dens artikel 17, stk. 1,  

 dvs. seks måneder efter at fyrre stater hos depositaren, FN's  

 generalsekretær, har deponeret deres ratifikations-, accept, godkendelses-  

 eller tiltrædelsesinstrument.
III.
Konventionens indhold Artikel 1 Almindelige forpligtelser Denne artikel indeholder konventionens generelle forpligtelser om forbud  

 mod brug, produktion, oplagring og eksport af personelminer samt om deres  

 destruktion.
Artikel 2 Definitioner Denne artikel indeholder klare definitioner af en række af nøglebegreberne  

 i konventionen.
Artikel 3 Undtagelser Denne bestemmelse giver konventionsstaterne mulighed for bevare et vist,  

 mindre antal personelminer til undervisningsbrug og afprøvning af nyt  

 minerydningsudstyr.
I henhold til artikel 7 påhviler der staterne en pligt  

 til at oplyse antal, type og serie-nr. for personelminer, der bevares til  

 dette formål.
Artikel 4 Destruktion af oplagrede personelminer Konventionsstaterne er forpligtet til inden for fire år at destruere  

 eksisterende lagre af personelminer med den i artikel 3 nævnte undtagelse.
Artikel 5 Destruktion af personelminer i minerede områder Denne artikel forpligter konventionsstaterne til at destruere alle  

 personelminer, der er udlagt på territorium under deres jurisdiktion eller  

 kontrol inden for en periode på 10 år.
Der skelnes ikke mellem miner i  

 minefelter og miner uden for minefelter.
Som anført ovenfor under III vil  

 bestemmelsen forpligte Danmark til at rydde området ved Skallingen på den  

 jyske vestkyst.
Såfremt destruktion ikke er mulig inden for 10 år, kan staterne med  

 angivelse af årsagerne ansøge et møde mellem de kontraherende stater om  

 udsættelse på indtil endnu 10 år.
Bestemmelsen åbner mulighed for, at et møde  

 mellem staterne indrømmer stater, der fremsætter begrundet anmodning herom  

 yderligere udsættelser af fristen, hver på indtil 10 år.
 Herudover bestemmes i artikel 5, at afmærkningen af minerede områder, som  

 minimum lever op til bestemmelserne i den ændrede Protokol II, således at  

 uvedkommende effektivt holdes ude af farlige områder.
Artikel 6 Internationalt samarbejde og bistand Denne artikel indeholder en række bestemmelser, i henhold til hvilke  

 konventionsstaterne er berettiget til at yde og søge bistand til opfyldelse  

 af konventionens krav.
Herudover forpligter konventionsstaterne sig til, i  

 det omfang de har mulighed derfor, at bistå hinanden.
Som et nyt element  

 indføjes bistand til ofre for personelminer.
Bestemmelsen indeholder ikke  

 nogen retlig forpligtelse til at yde bistand.
Artikel 7 Gennemsigtighedsforanstaltninger I henhold til denne bestemmelse skal konventionsstaterne inden et halvt år  

 fra konventionens ikrafttrædelse for den pågældende stat, og herefter årligt,  

 afgive en ganske omfattende redegørelse for deres opfyldelse af konventionen.
Artikel 8 Lettelse og afklaring af overholdelse Denne bestemmelse om kontrol med staternes overholdelse af konventionen  

 repræsenterer et fornuftigt og acceptabelt kompromis mellem de stater, der  

 primært ser konventionen som en nedrustningsaftale, og de stater, der som  

 Danmark ser konventionen som primært havende et humanitært sigte.
Såfremt der opstår mistanke i forbindelse med en stats overholdelse af  

 konventionen, skal der i første række konsulteres og afgives oplysninger.
Er  

 yderligere opklaring nødvendig giver bestemmelsen mulighed for udsendelse af  

 undersøgelsesmissioner.
Sådanne kan besluttes af et flertal af  

 konventionsstaterne.
Artikel 9 National gennemførelse Denne bestemmelse indeholder en forpligtelse for konventionsstaterne til  

 at tage de nødvendige forholdsregler, herunder indførelse af  

 straffesanktioner for at forhindre eller bringe til ophør handlinger i strid  

 med konventionen begået af personer under deres jurisdiktion eller kontrol.
Artikel 10 Bilæggelse af tvister Bestemmelsen indeholder en sædvanlig konfliktløsningsmekanisme, inspireret  

 af tilsvarende bestemmelser i FN-Konventionen om Forbud mod Kemiske Våben af  

 13 januar 1993 og bygger på konsultationer og mægling.
Artikel 11 Møder mellem de kontraherende stater Der indføres årlige konsultationsmøder mellem konventionsstaterne, hvor  

 reglernes overholdelse og gennemførelse vil blive gennemgået på baggrund af  

 de obligatoriske rapporter fra staterne.
Endvidere vil blandt andet ny  

 teknologi til minerydning samt internationalt samarbejde, bistand og  

 rehabiliteringsprogrammer blive drøftet.
Fremtidige gennemgangskonferencer  

 vil blive forberedt på disse møder, og relevante emner vil iøvrigt kunne  

 tages op.
Artikel 12 Gennemgangskonferencer Bestemmelsen regulerer indkaldelse af gennemgangskonferencer.
Den første  

 gennemgangskonference skal indkaldes fem år efter konventionen er trådt i  

 kraft, herefter på begæring fra en eller flere konventionsstater, dog med  

 mindst fem års mellemrum.
 Gennemgangskonferencerne kan i realiteten behandle alle spørgsmål af  

 interesse, der er omfattet af Konventionen.
Artikel 13 Ændringer Bestemmelsen åbner mulighed for afholdelsen af ændringskonferencer til  

 behandling af ændringsforslag til konventionen.
Artikel 14 Omkostninger Omkostninger i forbindelse med de oven for beskrevne møder og  

 gennemførelsen af artikel 7 og 8 dækkes i henhold til FN's påligningsskala,  

 forholdsmæssigt justeret.
Artikel 15 Undertegnelse Denne artikel bestemmer at konventionen, hvis tekst forhandledes og  

 vedtoges på en konference i Oslo, åbnes for undertegnelse i Ottawa den 3. -  

 4. december 1997.
Artikel 16 Ratifikation, accept, godkendelse eller tiltrædelse Konventionen er alene bindende for stater, der ved ratifikation, accept,  

 godkendelse eller tiltrædelse har tilsluttet sig den.
Konventionen er åben  

 for tilslutning af alle stater, der har undertegnet den.
Artikel 17 Ikrafttrædelse Ikrafttrædelse sker et halvt år efter modtagelsen af det 40'ende  

 ratifikations-, accept-, godkendelses- eller tiltrædelsesinstrument.
Artikel 18 Midlertidig anvendelse Ifølge denne bestemmelse kan en stat i forbindelse med sin ratifikation,  

 accept, godkendelse eller tiltrædelse erklære straks at ville være bundet af  

 konventionens grundlæggende forpligtelser som indeholdt i artikel 1, paragraf  

 1. Danmark lever allerede op til disse grundlæggende forpligtelser.
Afgivelse  

 af en sådan erklæring er således ikke relevant for Danmarks vedkommende.
Artikel 19 Forbehold Der kan ikke tages tages forbehold i forbindelse med ratifikation, accept,  

 godkendelse eller tiltrædelse af konventionen.
Artikel 20 Varighed og tilbagetrædelse Konventionen er af ubegrænset varighed.
Artikel 20 regulerer adgangen for en stat til at træde tilbage fra  

 konventionen.
Dette kan ske med et halvt års varsel, dog ikke såfremt staten  

 er deltager i en væbnet konflikt.
I så tilfælde kan den pågældende stats  

 tilbagetrædelse først få virkning efter ophøret af den væbnede konflikt.  

 Herved styrkes konventionens anvendelighed væsentligt i betragtning af  

 konventionens betydning i forbindelse med væbnede konflikter.
Artikel 21 Depositar Konventionens depositar er FN's Generalsekretær.
Artikel 22 Autentiske tekster Denne artikel bestemmer, at konventionsteksten er lige autentisk i alle de  

 officielle FN-sprogversioner.
Skriftlig fremsættelse (1. april 1998) Udenrigsministeren (Niels Helveg Petersen):
 Herved tillader jeg mig for det høje Ting at fremsætte:
 Forslag til folketingsbeslutning om Danmarks ratifikation af  

 konvention om forbud mod brug, oplagring, produktion og overførsel af  

 personelminer samt om deres destruktion.
Beslutningsforslag nr.
B 11).
Konventionen vedtoges den 17. september 1997 på en konference i Oslo.
Den  

 åbnedes for undertegnelse 3.-4. december 1997 på en konference i Ottawa.  

 Danmark undertegnede konventionen den 4. december 1997. I alt 121 stater  

 undertegnede på konferencen i Ottawa, deriblandt samtlige nordiske, EU-lande  

 og NATO-lande med undtagelse af Finland, Tyrkiet og USA.
Bl.a.
Rusland, Kina,  

 Indien, Pakistan og en række mellemøstlige stater har beklageligvis heller  

 ikke set sig istand til at undertegne.
 Danmark ratificerede den 24. april 1997 den ændrede protokol II om forbud  

 mod eller begrænsninger i anvendelsen af miner, lureminer og andre mekanismer  

 til konvention af 10. oktober 1980 om forbud mod eller begrænsninger i  

 anvendelsen af visse konventionelle våben, som må anses for at være unødigt  

 skadevoldende eller for at ramme i flæng.
Ved den ændrede protokol II, der endnu ikke er trådt i kraft, forbydes  

 brug og overførsel af personelminer, der ikke kan spores, og der indføres  

 begrænsninger for så vidt angår andre miner og forbud og begrænsninger  

 udstrækkes til at gælde ikke alene internationale væbnede konflikter, men  

 også interne konflikter Uanset de forbedringer af beskyttelsen af civilbefolkningen, som tilsigtes  

 med den ændrede protokol II fandt regeringen det ønskeligt efter afslutningen  

 af forhandlingerne, der førte til ændrede protokol II i lyset af  

 resultaternes begrænsning, den 23. maj 1996 ensidigt med øjeblikkelig  

 virkning at give afkald på at bruge personelminer i det danske forsvar.  

 Beslutningen blev truffet for at sende et klart og utvetydigt politisk signal  

 om Danmarks støtte til indførelsen af et totalforbud mod personelminer.  

 Destruktion af oplagrede personelminer er begyndt og forventes afsluttet i år  

 2000.
Det siden udarbejdelsen af den ændrede protokol II fortsatte  

 internationale arbejde med personelmineproblemet, hvori Danmark har deltaget  

 aktivt - betegnet Ottawa-processen efter den internationale konference, der i  

 oktober 1996 i Ottawa definerede målet for de internationale bestræbelser og  

 lagde dem i faste rammer -har ført til den nu foreliggende konvention om et  

 fuldstændigt stop for personelminer.
Konventionens hovedindhold er som  

 følger:
Det forbydes at bruge, producere, erhverve og overføre personelminer.  

 Oplagrede miner skal destrueres i løbet af 4 år, udlagte miner i løbet af 10.  

 Et møde mellem konventionens parter kan dog indrømme yderligere forlængelser  

 af 10-årsfristen, hvis særlige vanskeligheder kan påvises.
Parterne har til  

 opfyldelse af pligterne i henhold til konventionen ret til at yde og modtage  

 bistand fra andre parter, d.v.s. udveksling af teknologi, videnskabelige  

 oplysninger og udstyr, bistand til minerydning og destruktion og bistand til  

 mineofre m.v.
Bistand forudses også ydet gennem FN og regionale  

 organisationer.
Overholdelse af konventionen søges sikret gennem udveksling  

 af oplysninger, konsultationer og bistand.
Inspektion kan foretages under  

 særlige betingelser.
For så vidt angår enkeltpersoner skal  

 straffebestemmelser kunne bringes i anvendelse.
 Konventionen træder i kraft seks måneder efter at fyrre stater hos  

 depositaren, FN's generalsekretær, har deponeret deres ratifikations-,  

 accept, godkendelses- eller tiltrædelsesinstrument.
Hurtig ikrafttrædelse anses for vigtig.
Indtil videre har Canada, Irland,  

 Mauritius, Turkmenistan og Vatikanstaten deponeret deres  

 ratifikationsinstrumenter.
 Idet jeg iøvrigt henviser til de bemærkninger, der ledsager forslaget,  

 skal jeg anbefale dette til det høje Tings velvillige behandling.
